{"id": "661882", "revid": "10372", "url": "https://it.wikipedia.org/wiki?curid=661882", "title": "Maggiorascato", "text": ""}
{"id": "661883", "revid": "81195", "url": "https://it.wikipedia.org/wiki?curid=661883", "title": "Reazione di Knoevenagel", "text": ""}
{"id": "661885", "revid": "767487", "url": "https://it.wikipedia.org/wiki?curid=661885", "title": "Ozonuri", "text": "Gli ozonuri sono composti chimici derivati dall'ozono. In chimica inorganica con il termine \"ozonuro\" si indica l'anione instabile O3-, che tende a formare composti ionici di colore rosso scuro.\nChimica organica.\nL'ozono pu\u00f2 addizionarsi ai doppi legami di una molecola organica, con formazione di gruppi ciclici, detti ozonuri.\nLa reazione avviene in due fasi:\nGli ozonuri sono anche chiamati triossolani.\nTrattando un ozonuro con acqua e zinco metallico, l'anello dell'ozonuro si rompe e si riduce parzialmente formando due aldeidi. Tale reazione era usata in chimica analitica organica per definire la posizione di un doppio legame."}
{"id": "661886", "revid": "125733693", "url": "https://it.wikipedia.org/wiki?curid=661886", "title": "Avilio di Alessandria", "text": "Biografia.\nNella \"Storia Ecclesiastica\" di Eusebio di Cesarea, viene narrato che, dopo la morte di Aniano, tutti i vescovi subordinati e i sacerdoti soggetti al vescovato di Alessandria si radunarono al fine di vagliare il nome del nuovo vescovo. Dopo aver esaminato un gran numero di candidati, la scelta cadde su Avilio, a causa della propria castit\u00e0 e della competenza da lui mostrata in tema religioso. \nOccup\u00f2 l'ufficio di vescovo di Alessandria dall'anno 84, durante il regno dell'Imperatore Tito Flavio Domiziano, fino alla sua morte: questo ruolo precedette quello di Papa della Chiesa copta e Patriarca della Chiesa Ortodossa di Alessandria prima dello scisma avvenuto nel 451. Detenne tale carica per 19 anni e 8 mesi.\nAlla morte fu seppellito vicino a san Marco evangelista, nella Chiesa di Bucalis di Alessandria.\nCulto.\nViene venerato come santo dalla Chiesa cattolica (che comunque non lo riport\u00e0 pi\u00f9 nel Martirologio Romano), da quella ortodossa e da quella copta. Le prime lo ricordano il 22 febbraio, l'ultima il 29 agosto e il 29 marzo"}
{"id": "661891", "revid": "85405", "url": "https://it.wikipedia.org/wiki?curid=661891", "title": "Mielo di Alessandria", "text": ""}
{"id": "661907", "revid": "228587", "url": "https://it.wikipedia.org/wiki?curid=661907", "title": "Il mucchio selvaggio", "text": ""}
{"id": "661912", "revid": "1543377", "url": "https://it.wikipedia.org/wiki?curid=661912", "title": "Alessandro Cicognini", "text": "Cicognini \u00e8 stato uno tra i pi\u00f9 prolifici e influenti compositori di colonne sonore, particolarmente noto per il suo importante contributo al cinema neorealista.\nBiografia.\nAlessandro Cicognini, nato a Pescara il 25 gennaio 1906, trascorre l'infanzia e l'adolescenza a Francavilla al Mare, citt\u00e0 a cui rester\u00e0 costantemente legato anche dopo il trasferimento a Roma.\nDotato di un vivo e precoce talento musicale, a 13 anni gi\u00e0 suona il pianoforte con maestria, al punto che gli viene richiesto dai gestori delle sale cinematografiche di accompagnare con la sua musica le scene dei film, allora privi di sonoro.\nSar\u00e0 probabilmente questa esperienza giovanile a segnare il futuro del giovane Alessandro, che gi\u00e0 allora dimostra una eccellente bravura nello scegliere i temi giusti per sottolineare le varie scene dei film. La sua forte vocazione musicale non \u00e8 per\u00f2 gradita dalla famiglia, soprattutto dal padre, che gli impone di iscriversi all'Universit\u00e0, dove conseguir\u00e0 la laurea in Giurisprudenza.\nTuttavia egli continua a studiare musica seguendo le lezioni di Giulio Cesare Paribeni e Rinaldo Renzo Bossi al Conservatorio di Musica di Milano, dove nel 1927 consegue il diploma in pianoforte.\nNel 1932 pubblica la cantata \"Saul\", e l'anno seguente firma un'opera lirica in tre atti dal titolo \"Donna Lombarda\", di cui scrive anche il libretto e con la quale partecipa ad un concorso per giovani compositori indetto dall'EIAR, di cui risulter\u00e0 vincitore \"ex aequo\" con Pasquale La Rotella. L'opera viene rappresentata a Milano, a Torino e a Roma, incontrando il favore della critica.\nLa sua prima colonna sonora cinematografica risale al 1936 con il film \"I due sergenti\" diretto da Enrico Guazzoni, ma solo nel 1937 il suo nome appare nei titoli di testa del film \"Il corsaro nero\" diretto da Amleto Palermi quale autore del commento musicale.\nPer il maestro Alessandro Cicognini \u00e8 l'inizio di una fruttuosa carriera, che lo porta a scrivere le musiche di centinaia di pellicole cinematografiche realizzate tra il 1936 ed il 1993. Particolarmente proficuo \u00e8 il sodalizio artistico che stabilisce con il regista Alessandro Blasetti, per il quale comporr\u00e0 le musiche di quasi tutti i suoi film.\nAl termine del conflitto Alessandro Cicognini accetta l'incarico di comporre le musiche per \"Sciusci\u00e0\". Il successo internazionale del film rafforza la sua notoriet\u00e0 e Vittorio De Sica gli chiede di comporre la colonna sonora di \"Ladri di biciclette\", per la quale nel 1949 gli verr\u00e0 conferito il Nastro d'argento. Questa collaborazione segna la nascita di un nuovo sodalizio artistico in cui la stima reciproca del regista e del compositore produrr\u00e0 ottimi frutti. Molti tra i migliori film di De Sica (da ricordare \"L'oro di Napoli\", \"Miracolo a Milano\", \"Umberto D.\", \"Stazione Termini\", \"Il giudizio universale\") si avvalgono delle musiche composte da Alessandro Cicognini. Il compositore avr\u00e0 ottimi rapporti professionali anche con Luigi Comencini, \"Pane, amore e fantasia\", e con Mario Monicelli, \"Guardie e ladri\" firmando, inoltre, le musiche della saga di \"Don Camillo\", e le colonne sonore di altri celebri film interpretati da Tot\u00f2 quali \"Tot\u00f2, Peppino e i fuorilegge\", \"La banda degli onesti\", \"Siamo uomini o caporali\".\nLa notoriet\u00e0 del compositore abruzzese varca i confini nazionali quando, nel 1956 da Hollywood gli viene affidata la realizzazione della musica per il film \"Amami... e non giocare\" diretto da Ken Annakin. Nel 1958 compone le musiche per \"Orchidea nera\", diretto da Martin Ritt ed interpretato da Sophia Loren, e nel 1960 per \"La baia di Napoli\", diretto da Melville Shavelson ed interpretato da Clark Gable.\nProprio con la fine degli anni cinquanta inizia per Alessandro Cicognini un periodo difficile per la sua vita. Dopo la progressiva uscita di scena di maestri come Blasetti e De Sica, le richieste di lavoro si diradano, ed il rigore con cui persegue la sua opera lo pone spesso in contrasto con registi e produttori di film che vorrebbero da lui cose che non si sente di fare. Finch\u00e9 una sera, colto da una crisi di sconforto, getta nel fiume Aniene gli spartiti di tutte le sue composizioni, e decide di lasciare Roma ritirandosi per un periodo di tempo a Francavilla al Mare.\nA partire dal 1965 si dedica con passione all'insegnamento, venendo nominato nel 1969 direttore del Conservatorio di musica \"Francesco Cilea\" di Reggio Calabria. Nel 1971 passa a dirigere il Conservatorio Luca Marenzio di Brescia, carica che manterr\u00e0 fino al definitivo ritiro.\nCentro Ricerche e Studi Nazionale Alessandro Cicognini.\nNel 105\u00ba anniversario della nascita di Alessandro Cicognini (25 gennaio 2011), \u00e8 stato istituito a Francavilla al Mare il \"Centro Ricerche e Studi Nazionale Alessandro Cicognini\" (CRESNAC).\nLa direzione \u00e8 affidata a Davide Cavuti. Nell'agosto del 2011 l'attore e regista Michele Placido ha tenuto un incontro sul cinema presso il Museo Michetti di Francavilla al Mare organizzato dal \"CRESNAC\", con la partecipazione dell'Orchestra da Camera di Kiev.\nA maggio 2014, il \"CRESNAC\" ha organizzato un concerto di jazz internazionale, in omaggio alle collaborazioni americane del compositore Alessandro Cicognini, con la partecipazione del batterista statunitense Peter Erskine, icona della musica jazz mondiale.\nGrazie alla recente collaborazione stabilita dal \"Centro Ricerche e Studi Nazionale Alessandro Cicognini\" con i \"Premi Flaiano\" luned\u00ec 9 novembre, in occasione del ventennale della scomparsa di Alessandro Cicognini, presso il MediaMuseum di Pescara, si \u00e8 tenuta una giornata di studio e approfondimento sulle opere del compositore abruzzese in cui sono intervenuti il compositore Davide Cavuti e Federico Savina, docente al Centro Sperimentale di Cinematografia di Roma. L'Omaggio al Maestro Cicognini \u00e8 proseguito fino al 14 novembre con la proiezione di alcuni dei film pi\u00f9 importanti da lui musicati: Miracolo a Milano, Prima comunione, Guardie e ladri, Pane, amore e fantasia, Stazione Termini, Don Camillo.\nIn occasione del 70\u00ba anniversario della prima proiezione del film Sciusci\u00e0 (27 aprile 1946), il \"Centro Ricerche e Studi Nazionale Alessandro Cicognini\" ha organizzato nella sua sede il concerto della cantante britannica Sarah Jane Morris.\nNell'estate del 2016, il \"Centro Ricerche e Studi Nazionale Alessandro Cicognini\" ha organizzato con i \"Premi Flaiano\" il concerto \"Flaiano in Musica\" ideato da Davide Cavuti con Javier Girotto, Paolo di Sabatino e lo stesso Cavuti\nDal 21 al 26 marzo 2017 il \"Centro Ricerche e Studi Nazionale Alessandro Cicognini\" ha organizzato in collaborazione con la \u201cCineteca Nazionale\u201d di Roma e le \u201cTeche Rai\u201d la rassegna \u201cGiorgio Albertazzi e il Cinema\u201d tenutasi presso la \u201cSala Trevi\u201d di Roma.\nFestival Alessandro Cicognini.\nIl \"Festival Alessandro Cicognini\" nasce da un'idea del compositore Davide Cavuti che ne \u00e8 il direttore artistico sin dalla sua fondazione. La prima edizione del Festival si \u00e8 svolta a Chieti nel 2011 presso il Teatro Auditorium Supercinema, e ha visto la partecipazione di Giorgio Albertazzi e Piero Mazzocchetti. A ricordare la figura del compositore hanno contribuito Anna Racinaro, sua ultima compagna, Mal\u00ec Cicognini, nipote del Maestro, Federico Savina, docente di tecnica del suono presso il Centro Sperimentale di Cinematografia di Roma, Umberto Scipione, compositore di musiche da film, Paolo Di Cesare esperto della storia di Alessandro Cicognini e il Paolo Di Sabatino Trio. A questa prima edizione non hanno potuto partecipare gli altri due nipoti Marcello Podest\u00e0 e Patrizia Podest\u00e0, figli di Olga Cicognini, sorella del Maestro.\nIniziato il 3 dicembre 2011 a Pescara presso l'Auditorium Flaiano, il programma della seconda edizione del Festival Alessandro Cicognini ha visto la partecipazione di Ugo Pagliai, di Isabel Russinova, di Javier Girotto. L'evento conclusivo, tenutosi a Chieti nel marzo del 2012 presso il Teatro Marrucino e condotto dalla giornalista Mila Cantagallo, si \u00e8 aperto con le note del brano \"Caruso\" per ricordare Lucio Dalla, scomparso poche ore prima di alzare il sipario sulla serata di gala. La serata ha visto la partecipazione di Antonella Ruggiero che ha interpretato la canzone Una romantica avventura (tratta dall'omonimo film del 1940 diretto da Mario Camerini), composta da Alessandro Cicognini su testo di Gian Bistolfi.\n\"Cinema, Jazz and more\" \u00e8 il tema della terza edizione del Festival con i concerti di Javier Girotto, del Paolo Di Sabatino Trio, e con la partecipazione dell'attore Milo Vallone e della studiosa Maria Luisa Grilli. Gli appuntamenti si sono tenuti presso il Conservatorio Luisa D'Annunzio di Pescara e a Francavilla al Mare. Numerosi addetti ai lavori del mondo del cinema hanno ricordato la figura di Alessandro Cicognini, tra cui Roberto Colombo, autore di musiche cinematografiche e televisive.\nLuis Bacalov, premio Oscar per la colonna sonora del film Il postino e Antonella Ruggiero, storica voce dei Matia Bazar, hanno partecipato alla quarta edizione del Festival tenutosi a Francavilla al Mare il 21 e 22 giugno 2014. Durante le due serate sono intervenuti personaggi del mondo del cinema e della cultura.\nLa quinta edizione del \"Festival Alessandro Cicognini\" ha visto la partecipazione straordinaria di Peppe Servillo.\nDurante la serata c'\u00e8 stato un ricordo del regista abruzzese Mario di Iorio scomparso il 22 giugno 2015. Il cantante napoletano Peppe Servillo si \u00e8 esibito in trio con Natalio Mangalavite al pianoforte e Javier Girotto al sassofono.\nStefano Di Battista, Nichy Nicolai, Giorgio Pasotti sono stati gli ospiti della sesta edizione della kermesse dedicata al compositore Alessandro Cicognini tenutasi nel periodo 25 giugno\u00a0\u2013 16 agosto 2016 a Francavilla al Mare.\nLa settima edizione del Festival \u00e8 iniziata a Roma presso la sede del Centro sperimentale di cinematografia il 9 novembre, giorno dell\u2019anniversario della scomparsa del Maestro Cicognini, con un incontro-lezione sulla figura del maestro in cui sono intervenuti la preside della \u201cScuola Nazionale di Cinema\u201d Caterina D\u2019Amico, i docenti Sergio Bassetti, Federico Savina e Davide Cavuti; a seguire \u00e8 stato proiettato il film Miracolo a Milano di Vittorio De Sica. A seguire, il 15 novembre, presso il Teatro di Asola, \u00e8 andato in scena lo spettacolo \"Sciusci\u00e0 e altre storie\" per una produzione del Cresnac con l\u2019attore Michele Placido. Il Festival ha avuto come protagonista il maestro Ennio Morricone che ha ricevuto il \"Premio Internazionale Cicognini\" e si \u00e8 concluso a Francavilla al Mare il 22 dicembre con un concerto di musiche da film.\nFabio Concato e Flavio Boltro sono stati gli ospiti musicali dell'ottava edizione del Festival, in collaborazione con la rassegna \u201cSotto le stelle del jazz\u201d.\nL\u2019edizione 2019 si \u00e8 svolta dal 24 al 26 gennaio presso il Palazzo Sirena di Francavilla al mare ed ha visto come protagonisti lo sceneggiatore Enrico Vanzina; durante il festival hanno partecipato l\u2019attriceAnna Falchi, l\u2019attore Pino Ammendola, premiato come \u201cmiglior interprete\u201d per il film \u201cA.N.I.M.A.\u201d, il compositore Patrick Djivas (PFM) nella sezione \u201ccanzoni nel cinema\u201d, il cantante Piero Mazzocchetti e l\u2019attrice Eleonora Belcamino, premiata per la sezione \u201cattrice emergente\u201d come co-protagonista del film Sono tornato di Luca Miniero.\nPremio Internazionale Alessandro Cicognini.\nFondato e presieduto da Davide Cavuti, il riconoscimento, sin dalla sua prima edizione, \u00e8 conferito ai compositori di colonne sonore e ai musicisti di chiara fama e vede la collaborazione del Centro sperimentale di cinematografia di Roma, la Cineteca Nazionale ed \u00e8 realizzato e prodotto dal \"Centro Ricerche e Studi Nazionale Alessandro Cicognini\".\nI vincitori del riconoscimento sono alcuni dei pi\u00f9 grandi compositori e musicisti a livello internazionale quali Ennio Morricone Umberto Scipione e Manuel De Sica, Uto Ughi, (unico non autore di colonne sonore ad averlo vinto), Nicola Piovani.\nNel 2020, il riconoscimento \u00e8 stato assegnato a Bruno Zambrini e alla memoria di Detto Mariano. Nel 2021, il riconoscimento \u00e8 stato assegnato a Franco Piersanti e a Michael Giacchino. Nella stessa edizione, ha ricevuto uno speciale riconoscimento il maestro Federico Savina.\nLa commissione del \"Premio Internazionale Alessandro Cicognini\" assegna, inoltre, lo \"Special Award\" del \"Premio Cicognini\" ai personaggi del mondo della musica e del cinema, tra cui Gloria Gaynor (ritirato dall'artista statunitense sul palco di Francavilla al Mare, il 17 agosto 2015); Fabio Concato e i musicisti e compositori americani Scott Henderson, Russell Ferrante, Bob Mintzer.\nNel 2019 lo \"Special Award\" \u00e8 assegnato allo sceneggiatore Enrico Vanzina e, nel 2020, all\u2019attore Giancarlo Giannini.\nOpere ispirate ad Alessandro Cicognini.\nLa vicenda umana del maestro Alessandro Cicognini ha ispirato la produzione di lavori cinematografici, spettacoli teatrali, concerti, dischi.\nCinema.\nNel 2016, Davide Cavuti ha scritto e diretto il film \"\u201cUn\u2019avventura romantica\u201d\" ispirato alla vita di Alessandro Cicognini e presentato allo \"Spazio FEdS\" della 73\u00aa Mostra internazionale , cinematografica di Venezia. \nIl film-documentario racconta la storia del celebre compositore di colonne sonore considerato uno dei padri della musica da film a livello internazionale. Al lavoro cinematografico hanno preso parte Edoardo Siravo, Michele Placido, Pino Ammendola, Gaetano Aronica, Debora Caprioglio, Lino Guanciale, Micol Olivieri, Antonio Salines, Giorgio Albertazzi, Stelvio Cipriani, Lino Patruno, Pasquale Squitieri.\nTeatro.\nNel 2015, in occasione del ventennale dalla scomparsa di Alessandro Cicognini, Davide Cavuti ha scritto e diretto lo spettacolo teatrale \"\u201cSciusci\u00e0 e altre storie\u201d\" che ha debuttato a Padova con la partecipazione dell\u2019attore Edoardo Siravo e di un Ensemble musicale che ha ripercorso i grandi successi del maestro abruzzese; successivamente lo spettacolo \u00e8 stato realizzato con la partecipazione dell\u2019attore Giorgio Pasotti e, nel 2017, con Michele Placido.\nSempre nel 2015, in occasione del ventennale dalla scomparsa del maestro Alessandro Cicognini, l'autore Peppe Millanta ha portato in scena a Pescara un monologo sulla vita dell\u2019insigne maestro. Patrocinato dalla Regione Abruzzo e dai Comuni di Pescara e di Francavilla al Mare, lo spettacolo \u00e8 tratto dal libro dello stesso autore, frutto di una ricerca svolta anni prima e sintesi di varie interviste fatte sul campo con chi ha conosciuto ed ha lavorato con il Maestro. Lo spettacolo ha coinvolto l'attore Ezio Budini, l'illustratrice Michela Tobiolo ed il video-maker Matteo Sabatini.\nMusica.\nNel 2017 il compositore Davide Cavuti ha ideato il cine-concerto \"\u201cDe Sica / Fellini in musica\u201d\", che ha debuttato a Paestum nel Festival \u201cMusica nei Templi\u201d con la partecipazione di Javier Girotto, Paolo di Sabatino e Davide Cavuti\nNel 2018 debutta il cine-concerto Sole lucente, titolo omonimo di una delle canzoni scritte da Cicognini, con la partecipazione di Antonella Ruggiero e con Davide Cavuti.\nDischi.\nI capolavori di Alessandro Cicognini \u00e8 un disco di Davide Cavuti, pubblicato nel 2014 dal Cresnac, che contiene una rielaborazione di alcune delle pi\u00f9 celebri colonne sonore dell\u2019insigne maestro abruzzese con la partecipazione, oltre all\u2019autore, di Antonella Ruggiero, Michele Placido, Vanessa Gravina, Edoardo Siravo, Sergio Rubini, Awa Ly, il Paolo Di Sabatino Trio.\nIl disco Alessandro Cicognini per Vittorio De Sica (1995) \u00e8 un omaggio a sette colonne sonore di Alessandro Cicognini, interpretate da un'orchestra di oltre 60 solisti e dal coro diretti da Nicola Samale, trascritti dal compositore Giorgio Spacca..\nCuriosit\u00e0.\nDopo un lungo periodo di oblio, la riscoperta a livello nazionale ed internazionale dell'opera di Alessandro Cicognini \u00e8 stata resa possibile grazie allo studio e alle ricerche del compositore e regista Davide Cavuti che ha ideato e diretto numerose iniziative in suo ricordo, fondando il Centro Ricerche e Studi Nazionale Alessandro Cicognini. Da segnalare alcune iniziative a cura degli studiosi Paolo Di Cesare e Marialuisa Grilli e di musicisti quali Giorgio Spacca e Nicola Samale che ha diretto la registrazione di alcune sue opere.\nNel 1993, una delle sue colonne sonore (quella del film Stazione Termini del 1953) \u00e8 stata utilizzata nel film What's Eating Gilbert Grape di Lasse Hallstr\u00f6m.\nNel 2007, a Francavilla al mare, si \u00e8 tenuta un'iniziativa, in memoria del compositore, riservata alle migliori colonne sonore dei film italiani dell'anno precedente che ha avuto come vincitore il maestro Carlo Crivelli per le musiche del film \"il 7 e l'8\". \nIl regista Ermanno Olmi ha utilizzato la musica del film Miracolo a Milano di Alessandro Cicognini, nel cortometraggio Il pianeta che ci ospita (2015).\nIl brano \u201cSole lucente\u201d (parole di Nisa e musica di Alessandro Cicognini), canzone originale del film Pane, amore e fantasia (1953) di Luigi Comencini, \u00e8 inserito nei titoli di coda del film-documentario \"\u201cUn\u2019avventura romantica\u201d\" (2016) di Davide Cavuti nella versione cantata da Antonella Ruggiero."}
{"id": "661921", "revid": "1543377", "url": "https://it.wikipedia.org/wiki?curid=661921", "title": "Tempio della Pace (Padova)", "text": "La chiesa del Santissimo Nome di Ges\u00f9, pi\u00f9 conosciuta come tempio della Pace (nome completo: Tempio Antoniano della Pace e dei Caduti in Guerra), \u00e8 un luogo di culto cattolico e sacrario di Padova, situato in via Niccol\u00f2 Tommaseo, non lontano dalla stazione ferroviaria; \u00e8 sede della parrocchia omonima, appartenente al vicariato \"Cattedrale\" della Diocesi di Padova.\nStoria.\nDurante la prima guerra mondiale, la popolazione di Padova, anche su invito del periodico \"II Santo dei Miracoli\", fece un voto a Sant'Antonio, promettendo la costruzione di un tempio votivo in suo onore qualora la citt\u00e0 non fosse divenuta terreno di battaglia.\nTerminata la guerra, essendosi fermato il fronte all'Altopiano dei Sette Comuni, a nord di Vicenza, nel 1920 inizi\u00f2 la costruzione dell'edificio su progetto di Antonio Zanivan, con la posa della prima pietra il 9 maggio dello stesso anno. I lavori si interruppero quando la chiesa era costruita solo in parte, fino a quando non subentrarono i finanziamenti dello Stato a condizione che la chiesa fosse adibita anche a ossario per i caduti durante la guerra; terminata la costruzione, il 20 giugno 1934 vi fu la traslazione nel tempio delle ossa dei militari sepolti nei cimiteri della provincia di Padova.\nDurante il bombardamento del 30 dicembre 1943, una bomba colp\u00ec il fianco sinistro della chiesa, causando enormi danni alla struttura; l'edificio, negli anni successivi alla guerra, venne ristrutturato e riaperto al culto il 19 marzo 1949. L'8 maggio 1980, su interessamento di Maria Zattarin Trevisan, vennero traslati nell'atrio i resti mortali di mille vittime della seconda guerra mondiale.\nDescrizione.\nArte e architettura.\nIl tempio della Pace \u00e8 in stile neoromanico e si compone principalmente di due corpi di fabbrica: quello principale, a pianta quadrata, costituente l'aula, ed uno pi\u00f9 piccolo, rettangolare, addossato a quello principale sul lato opposto all'ingresso, nel quale si innesta l'abside semicircolare; tutto intorno vi \u00e8 un corridoio continuo che accoglie gli ossari dei caduti.\nL'esterno \u00e8 caratterizzato dall'alternanza del mattone rosso, costituente il componente principale del paramento murario, con il marmo bianco, utilizzato per sottolineare elementi architettonici. L'ingresso principale, sul lato occidentale, \u00e8 costituito da un avancorpo, la cui facciata, a salienti, presenta un portale sormontato da una finestra a lunetta; il corpo principale \u00e8 sormontato da un tiburio ottagonale e caratterizzato da quattro esili campanili a torre posti ai suoi angoli.\nIl portale orientale immette in un atrio, con due cappelle; in quella di destra, sono sepolti 900 vittime civili dei bombardamenti aerei su Padova e 100 ignoti. L'interno del tempio \u00e8 interamente intonacato di chiaro, ad eccezione delle pareti del corridoio ove vi sono gli ossari marmorei contenenti le spoglie di 5401 militari caduti. Il corpo principale, coperto internamente con una cupola semicircolare priva di tamburo e lanterna, presenta, su ciascuna delle tre pareti frontale e laterali, in basso tre arcate che danno sul corridoio degli ossari, e in alto cinque slanciate monofore a tutto sesto; un grande arco nella parete orientale immette in una campata rettangolare coperta con volta a crociera, ai lati della quale si aprono due cappelle, quella di destra dedicata a Sant'Antonio di Padova e quella di sinistra alla Madonna, ciascuna delle quali accoglie al suo interno un altare marmoreo sormontato dalla statua del dedicatario, opera di Luigi Strazzabosco; questi \u00e8 l'autore anche degli arredi del presbiterio, che occupa interamente l'abside, quali i due amboni e l'altare maggiore, sormontato dal gruppo scultoreo anch'esso in marmo raffigurante \"Ges\u00f9 in croce tra Maria e Giovanni evangelista\". Ai lati del presbiterio, ciascuna all'interno di una propria nicchia, vi sono le statue lignee policrome di \"San Carlo Borromeo\" (a destra) e \"San Giuseppe\" (a sinistra).\nOrgano a canne.\nNel deambulatorio dell'abside, a pavimento, si trova l'organo a canne della chiesa, costruito dai Fratelli Ruffatti nel 1966.\nLo strumento si articola in due corpi, quello di sinistra contenente le canne dell'\"Espressivo\" (secondo manuale) e quello di destra le canne del \"Grand'Organo\" (primo manuale) e del \"Pedale\"; le due mostre, simmetriche, sono composte da canne di principale con bocca \"a mitria\". La consolle, situata alla sinistra dell'altare maggiore, \u00e8 mobile indipendente e dispone di due tastiere di 61 note ciascuna e pedaliera concavo-radiale di 32 note, con i registri, le unioni, gli accoppiamenti e gli annullatori, azionati da placchette a bilico poste al di sopra del secondo manuale. La trasmissione \u00e8 elettrica."}
{"id": "661923", "revid": "766932", "url": "https://it.wikipedia.org/wiki?curid=661923", "title": "Shukri al-Quwwatli", "text": "Carriera politica.\nLa carriera politica di Quwwatl\u012b ebbe inizio con la sua partecipazione al \"Blocco Nazionale\", una coalizione politica che guid\u00f2 il movimento indipendentista siriano contro il dominio del mandato francese in Siria.\nIn precedenza egli aveva aderito al movimento clandestino al-Fat\u0101h, un gruppo indipendentista nella Siria ottomana e venne arrestato nel 1916 per il suo attivismo politico.\nDurante la sua prigionia, temendo di essere costretto a rivelare sotto tortura i nomi dei suoi amici, tent\u00f2 il suicidio tagliandosi le vene, ma venne salvato \"in extremis\" dal suo amico e compagno di cella, nonch\u00e9 medico, A\u1e25mad Q\u0101dr\u012b.\nVenne rilasciato dopo la fine della Prima guerra mondiale per servire come funzionario pubblico nel governo indipendentista di Re Faysal nel corso della breve esperienza del Regno arabo di Siria.\nQuando venne proclamato il mandato francese in Siria nel 1920, le autorit\u00e0 francesi lo condannarono a morte. Per evitare l'esecuzione Quwwatl\u012b fugg\u00ec prima in Egitto e poi a Ginevra, dove collabor\u00f2 ad organizzare il \"Congresso Siriano-Palestinese\" in esilio, insieme ad altri esuli politici provenienti dalla Siria, dal Libano e dalla Palestina.\nNel 1924 fece ritorno in Siria dove partecip\u00f2 alle rivolte anti-francesi del 1925 - 1927, sebbene entr\u00f2 quasi subito in conflitto con il leader druso del movimento, Sul\u1e6d\u0101n al-Atrash a causa delle simpatie verso la dinastia hashemita irachena di quest'ultimo.\nEsiliato nuovamente nel 1927 pot\u00e9 entrare nuovamente in Siria con l'amnistia generale del 1932. Grazie alla sua vicinanza con H\u0101shim al-At\u0101ss\u012b, futuro Presidente della Repubblica, la stella di Quwwatl\u012b emerse all'interno del Blocco Nazionale.\nDopo le dimissioni di al-At\u0101s\u012b dalla presidenza nel 1939, la Siria cadde sotto il totale dominio della Francia prima e dell'occupazione britannica poi. In questo periodo il Blocco Nazionale rimase la punta dell'iceberg del movimento indipendentista siriano, e quando si tennero le prime elezioni nel 1943 esso promosse ed ottenne l'elezione alla Presidenza della Repubblica di Quwwatl\u012b.\nLa preoccupazione principale del neoeletto presidente fu di trattare con la Francia per ottenere l'indipendenza. Durante il suo mandato egli promosse un emendamento alla costituzione che eliminava il limite di un mandato per l'elezione alla carica di Presidente della Repubblica, grazie al quale venne eletto nuovamente nel 1948.\nA causa della vittoria degli israeliani sulle forze arabe nel 1948, e per l'insoddisfazione della condotta politica di al-Quwwatl\u012b, il suo governo venne rovesciato da un colpo di Stato nel marzo del 1949 condotto a segno da Husni al-Za'im. Dopo un breve periodo di prigionia, fugg\u00ec in Egitto, in attesa di reinsediarsi alla presidenza, mentre una serie di colpi di Stato paralizzava la vita politica siriana.\nGrazie all'opera del veterano politico H\u0101shim al-At\u0101ss\u012b si tennero nel 1955 in Siria delle libere elezioni, e Quwwatl\u012b, a capo del \"Partito Nazionale\" (sorto dalle ceneri del Blocco Nazionale), venne eletto nuovamente Presidente della Repubblica.\nTuttavia questo secondo mandato fu per Quwwatl\u012b poco influente per la vita politica interna della Siria.\nVerso la fine degli anni '50 il movimento nazionalista pan-arabo era giunto anche in Siria e Quwwatl\u012b presiedette all'unificazione della sua nazione con l'Egitto nella nuova realt\u00e0 territoriale della Repubblica Araba Unita, alla cui guida si pose il presidente egiziano Gam\u0101l \u02bfAbd al-N\u0101\u1e63ir.\nDal 1959 il presidente siriano entr\u00f2 diverse volte in contrasto con Gam\u0101l \u02bfAbd al-N\u0101\u1e63ir, che lo costrinse nuovamente all'esilio, segnando la fine della sua carriera politica.\nAlla sua morte nel 1967, le autorit\u00e0 siriane negarono inizialmente la sepoltura nella sua terra natale, ma in seguito vennero organizzati dei sontuosi funerali di Stato, con la conseguente sepoltura a Damasco.\nLa figura di Quwwatl\u012b \u00e8 controversa, frutto della commistione di sincero nazionalismo e smodata ambizione politica. La sua tolleranza nei confronti della corruzione di molti suoi alleati gli permise di mantenersi al potere, ma al tempo stesso ci\u00f2 lo condusse diverse volte a fronteggiare l'opposizione del suo mentore, H\u0101shim al-At\u0101ss\u012b."}
{"id": "661924", "revid": "339392", "url": "https://it.wikipedia.org/wiki?curid=661924", "title": "Il Mucchio selvaggio (rivista)", "text": ""}
{"id": "661927", "revid": "3732", "url": "https://it.wikipedia.org/wiki?curid=661927", "title": "Libanio", "text": "Biografia.\nNacque in Antiochia di Siria nel seno di una famiglia che in altri tempi era stata ricca ed influente, poi decaduta. All'et\u00e0 di 14 anni, Libanio scopri la retorica e concentr\u00f2 tutte le proprie energie nello studio, cui consacrer\u00e0 l'intera sua esistenza. Come molti altri rappresentanti del paganesimo che potevano contare su un alto grado d'istruzione nel IV secolo, Libanio si ritir\u00f2 dalla vita pubblica e si dedic\u00f2 agli studi e all'insegnamento.\nSi form\u00f2, come un tempo avevano fatto molti aristocratici romani, ad Atene, poi inizi\u00f2 una carriera di precettore a Costantinopoli ma fu presto esiliato a Nicomedia.\nPrima del suo esilio, Libanio frequent\u00f2 intimamente l'imperatore Giuliano nel periodo della sua permanenza ad Antiochia, citt\u00e0 del retore, dall'estate del 362 fino alla spedizione contro i Persiani, nel marzo del 363. Diverse epistole del corpus di Libanio ci testimoniano la sua vicinanza all'imperatore, e il retore fece spesso uso delle sue doti retoriche come difensore nelle cause politiche e private del sovrano. \nLibanio si trovava ad Antiochia dal 354, e rimase nella citt\u00e0 fino alla sua morte.\nSebbene di fede pagana, tra i suoi studenti si annoverano credenti della religione cristiana come Giovanni Crisostomo e Teodoro di Mopsuestia, e lo stesso Libanio fu pretore onorario per l'imperatore cristiano Teodosio I.\nFra i suoi allievi si annoverano inoltre: Basilio di Cesarea, e lo storico Ammiano Marcellino. Libanio forn\u00ec ricche testimonianze sul fanatismo del tardo IV secolo. L'Orazione 1 del corpus di Libanio \u00e8 in realt\u00e0 un'estesa e colorita autobiografia, in cui l'autore rivisita tutta la sua esistenza; essa rappresenta la fonte principale per le notizie sull'autore.\nLe opere.\nLibanio fu autore di:"}
{"id": "661929", "revid": "164392", "url": "https://it.wikipedia.org/wiki?curid=661929", "title": "Barriera di separazione di Ceuta", "text": ""}
{"id": "661943", "revid": "2074952", "url": "https://it.wikipedia.org/wiki?curid=661943", "title": "Jeff Loomis", "text": "Biografia.\nJeff inizi\u00f2 a suonare molto giovane come chitarrista autodidatta e gi\u00e0 a 16 anni vinse a Wisconsin un concorso per chitarristi. Dopo essere entrato a far parte di alcune piccole band, Jeff entr\u00f2 a far parte dei Sanctuary, che recentemente avevano licenziato il loro chitarrista. Con tale band Loomis non registr\u00f2 nessun album anche perch\u00e9, pochi anni dopo il suo ingresso nel gruppo, lasci\u00f2 i Sanctuary per fondare, con il cantante Warrel Dane e con il bassista Jim Sheppard, una nuova band, i Nevermore, ultimamente ha registrato il suo album solista \"Zero Order Phase\".\nNell'aprile 2011 Loomis annuncia l'uscita dai Nevermore, a causa di insanabili divergenze con gli altri membri della band. Il 9 aprile 2012 (in Europa, e il giorno dopo nel Nord America) la Century Media Records ha pubblicato il secondo album solista \"Plains of Oblivion\". Il 17 novembre 2014 il gruppo melodic death metal svedese Arch Enemy annuncia Loomis come nuovo chitarrista in sostituzione di Nick Cordle.\nStile musicale e influenze.\nJeff \u00e8 molto conosciuto per la sua grande abilit\u00e0 nel destreggiarsi con la tecnica dello sweep picking in cui filtra molti passaggi con legati o tapping come si pu\u00f2 notare bene ascoltando per esempio \"Psalm of Lydia\", \"Final Product\" e Miles of Machines. Inoltre suona con la chitarra a 7 corde accordata: Bb Eb Ab Db Gb Bb Eb.\nLoomis ha citato Yngwie Malmsteen, Tony MacAlpine, Eddie Van Halen, Jason Becker e Marty Friedman come sue principali influenze musicali."}
{"id": "661948", "revid": "767487", "url": "https://it.wikipedia.org/wiki?curid=661948", "title": "Nota integrativa", "text": "La nota integrativa, secondo il codice civile italiano, \u00e8 una parte integrante del bilancio d'esercizio. Ha il compito di integrare tutte le informazioni contenute nello stato patrimoniale e nel conto economico.\nDisciplina normativa.\nIn Italia, il contenuto informativo minimo della nota integrativa \u00e8 prescritto dall'Art. 2427 del Codice Civile, nonch\u00e9 - in via indiretta - da una serie di altre disposizioni \"sparse\" (si vedano, ad esempio, il 3\u00ba e il 4\u00ba comma dell'art.2423, l'art. 2423-bis e l'art. 2423-ter).\nLe disposizioni contenute nell'art.2427 richiedono una serie di indicazioni che si possono cos\u00ec raggruppare:\nFunzioni.\nEssa ha i seguenti scopi:\nContenuto.\nLa nota integrativa deve indicare:\n1) criteri applicati nella valutazione delle voci di bilancio;\n4) variazioni intervenute delle voci dell'attivo e del passivo;\n5) elenco delle partecipazioni;\n6) ammontare globale dei debiti di durata residua superiore a cinque anni;\n8) ammontare degli oneri finanziari imputati nell'esercizio a voci dell'attivo;\n11) ammontare dei proventi da partecipazioni, diversi dai dividendi;\n18) azioni di godimento, obbligazioni convertibili in azioni e titoli emessi dalla societ\u00e0, specificando il loro numero e i diritti che essi attribuiscono;\n2) movimenti delle immobilizzazioni;\n3) composizione delle voci costi di impianto e di ampliamento, costi di ricerca, di sviluppo e di pubblicit\u00e0;\n7) la composizione delle voci \"ratei e risconti passivi\" e della voce \"altri fondi\" dello Stato patrimoniale, nonch\u00e9 la composizione della voce - altre riserve -;\n9) impegni non risultanti dallo Stato patrimoniale;\n10) ripartizione dei ricavi delle vendite e delle prestazioni secondo categorie di attivit\u00e0 o secondo aree geografiche;\n12) suddivisione degli interessi e altri oneri finanziari relativi a prestiti obbligazionari, a debiti v/banche e altri;\n13) importo e natura dei singoli elementi di ricavo o di costo di entit\u00e0 o incidenza eccezionali;\n14) motivi delle rettifiche di valore e degli accantonamenti eseguiti esclusivamente in applicazione di norme tributarie e relativi importi;\n15) numero medio dei dipendenti, ripartito per categoria;\n16) ammontare dei compensi ad amministratori e sindaci;\n17) numero e valore nominale di ciascuna categoria di azioni, numero e valore nominale delle nuove azioni della societ\u00e0 sottoscritte durante l'esercizio;\n19) numero e caratteristiche degli altri strumenti finanziari emessi dalla societ\u00e0, con l'indicazione dei diritti patrimoniali e partecipativi che conferiscono e delle principali caratteristiche delle operazioni relative;\n19-bis) altri strumenti finanziari emessi dalla societ\u00e0 ripartiti per scadenza e con separata indicazione della clausola di postergazione;\n20) valore e tipologia di beni e rapporti giuridici compresi in ciascun patrimonio destinato ad uno specifico affare, ivi inclusi quelli apportati da terzi, i criteri adottati per la imputazione degli elementi comuni di costo e di ricavo, nonch\u00e9 il corrispondente regime della responsabilit\u00e0;\n21) i dati relativi ai finanziamenti destinati ad uno specifico affare;\n22) operazioni di locazione finanziaria che comportano il trasferimento al locatario della parte prevalente dei rischi e dei benefici che ne costituiscono oggetto;\n22-bis) operazioni realizzate con parti correlate;\n22-ter) accordi non risultanti dallo stato patrimoniale;\n22-quater) fatti di rilievo avvenuti dopo la chiusura dell'esercizio;\n22-quinquies) nome e sede legale dell'impresa che redige il bilancio consolidato dell'insieme pi\u00f9 grande di imprese di cui l'impresa fa parte in quanto impresa controllata e il luogo dove \u00e8 disponibile la copia del bilancio consolidato;\n22-sexies) nome e sede legale dell'impresa che redige il bilancio consolidato dell'insieme pi\u00f9 piccolo di imprese di cui l'impresa fa parte in quanto impresa controllata e il luogo dove \u00e8 disponibile la copia del bilancio consolidato;\n22-septies) proposta di destinazione degli utili o di copertura delle perdite."}
{"id": "661949", "revid": "1566286", "url": "https://it.wikipedia.org/wiki?curid=661949", "title": "Giorgio Simonelli", "text": "Biografia.\nInizi\u00f2 la sua carriera come critico cinematografico sui settimanali \"Gente nostra\" e \"Avvenimento\". Inizi\u00f2 a lavorare nel mondo della celluloide negli ultimi anni del cinema muto come aiuto regista di Nicola Fausto Neroni in \"Maratona\" (girato nel 1929 e uscito nel 1930) e fu sceneggiatore e montatore, a fianco di Gennaro Righelli, nel primo film sonoro italiano, \"La canzone dell'amore\" (1930). \nDopo aver lavorato al montaggio di alcuni altri film (tra cui \"Il canale degli angeli\" di Francesco Pasinetti), esord\u00ec come regista nel 1934 al fianco di Robert Land in \"Melodramma\". \nNella sua carriera diresse oltre sessanta film, specializzandosi in commedie e film comici. Fu anche produttore del film \"A sud niente di nuovo\" (1957). Nella sua carriera us\u00f2 molti pseudonimi, tra cui Johnny Seemonel e Carlo de Lellis."}
{"id": "661953", "revid": "599013", "url": "https://it.wikipedia.org/wiki?curid=661953", "title": "Chianti Superiore", "text": "Il Chianti Superiore \u00e8 un vino a DOCG prodotto nella Regione Toscana. Si tratta di una menzione aggiuntiva di cui possono fregiarsi vini provenienti da buona parte del territorio del Chianti ottenuti seguendo un disciplinare pi\u00f9 rigido.\nPerch\u00e9 un Chianti \"Superiore\"?\nIl territorio di produzione dei vini a DOCG Chianti \u00e8 estremamente vasto; tanto vasto e diverso nei suoi microclimi - e quindi nelle qualit\u00e0 dei suoi vini - che fu a suo tempo suddiviso in diverse zone di produzione, chiamate sottozone. Attualmente le sottozone sono 8 (Classico, Colli Aretini, Colli Fiorentini, Colli Senesi, Colline Pisane, Montalbano, Montespertoli e R\u00f9fina). Questo sistema di divisione in sottozone ha una sua pregevolezza tecnica; informare il consumatore su che tipo di vino probabilmente incontrer\u00e0 all'interno della bottiglia che sta per comprare. In questo senso molto tempo prima gi\u00e0 il Bordeaux era stato diviso in zone. Tuttavia, specialmente fuori dalla Toscana, pochi consumatori possono dire di conoscere le differenze organolettiche tra le varie sottozone. Questo ha portato ad una certa confusione persino sui ruoli delle sottozone che sono principalmente espressione dei diversi terroir ma che spesso vengono identificate come differenze di livello qualitativo. Una minoranza di produttori, poi, iniziarono negli anni ottanta a contestare il disegno delle sottozone, in particolar modo quelle del Classico e dei Colli Fiorentini, da loro giudicate troppo grandi ed eterogenee nei terreni e microclimi, tanto da non caratterizzare -a loro dire- i propri vini.\nNel 1996 fu approvato un nuovo disciplinare Chianti (in quell'occasione fu anche scorporato il disciplinare della sottozona Classico da quello generale del Chianti) che prevedeva la possibilit\u00e0 della menzione aggiuntiva Superiore. I vini che volevano fregiarsi di tale menzione dovevano essere iscritti all'apposito albo del Chianti Superiore, sottoposti ad un disciplinare pi\u00f9 severo e abbandonare il nome della sottozona. In questo modo si voleva venire incontro a quei consumatori che volevano capire dall'etichetta il livello qualitativo del vino, non potendo o volendo conoscere perfettamente la geografia climatica del Chianti.\nEssendo la sottozona Classico stata con lo stesso D.M. appena scorporata dal disciplinare generale Chianti (che contiene i disciplinari di tutte le altre sottozone e della menzione aggiuntiva \"Superiore\"), i vigneti iscritti alla sottozona Classico non godono della possibilit\u00e0 della menzione aggiuntiva \"Superiore\".\nZona di produzione.\nComprende in tutto o in parte le province di: \nFirenze, Siena, Arezzo, Pisa, Pistoia, Prato,\nVitigni con cui \u00e8 consentito produrlo.\nInoltre:\nVitigni complementari.\nAbrusco, Aleatico, Alicante, Alicante Bouschet, Ancellotta, Barbera, Barsaglina, Bonamico, Bracciola nera, Calabrese, Caloria, Canaiolo, Canina nera, Carignano, Carmenere, Cesanese d'Affile, Ciliegiolo, Colombana nera, Colorino, Foglia Tonda, Gamay, Groppello di S. Stefano, Groppello Gentile, Lambrusco Maestri, Malbech, Malvasia nera, Malvasia Nera di Brindisi, Malvasia Nera di Lecce, Mammolo, Mazzese, Merlot, Montepulciano, Petit Verdot, Pinot Nero, Polleria nera, Prugnolo Gentile, Rebo, Refosco dal Peduncolo Rosso, Sagrantino, Sanforte, Schiava Gentile, Syrah, Tempranillo, Teroldego, Vermentino Nero\nAlbana, Albarola, Ansonica, Biancone, Canaiolo Bianco, Chardonnay, Clairette, Durella, Fiano, Grechetto, Greco, Incrocio Bruni 54, Livornese Bianca, Malvasia Bianca di Candia, Malvasia Bianca Lunga, Malvasia Istriana, Manzoni Bianco, Marsanne, Moscato Bianco, M\u00fcller-Thurgau, Orpicchio, Petit Manseng, Pinot Bianco, Pinot Grigio, Riesling renano, Riesling Italico, Roussane, Sauvignon, S\u00e9millon, Traminer Aromatico, Trebbiano Toscano, Verdea, Verdello, Verdicchio Bianco, Vermentino, Vernaccia di S. Gimignano, Viogner\nTecniche produttive.\nSono idonei unicamente i vigneti di giacitura collinare ed orientamento adatti, i cui terreni - situati ad un'altitudine non superiore a 700 metri s.l.m., sono costituiti in prevalenza da substrati arenacei, calcareo marnosi, da scisti argillosi, da sabbie e ciottolami.\nSono da considerarsi inadatti i vigneti situati in terreni umidi, su fondi valle e infine i terreni a predominanza di argilla pliocenica e comunque fortemente argillosi.\nI nuovi impianti ed i reimpianti dovranno avere una densit\u00e0 non inferiore ai ceppi/ettaro.\n\u00c8 vietata ogni forma di allevamento su tetto orizzontale, tipo tendone. Le forme di allevamento tradizionali sono rappresentate dal guyot, da una sua derivazione denominata \"archetto toscano\" e dal cordone speronato.\n\u00c8 vietata ogni pratica di forzatura, ma consentita l'irrigazione di soccorso.\nNella vinificazione \u00e8 ammessa la tradizionale pratica enologica del \"governo all'uso Toscano\", che consiste in una lenta rifermentazione del vino appena svinato con uve dei vitigni autorizzati leggermente appassite.\nTutte le operazioni di vinificazione e imbottigliamento debbono essere effettuate nella zona DOCG, ma sono ammesse deroghe su preventiva autorizzazione.\nRichiede un invecchiamento almeno fino al 1\u00ba settembre dell'anno successivo alla vendemmia.\nInformazioni sulla zona geografica.\nIl Chianti nasce in un'area geologicamente assai omogenea, situata a sud dell'Appennino e fra le latitudini che ricomprendono Firenze e Siena.\nUna fascia inizia a nord, dalla zona del Mugello verso Rufina e Pontassieve, prosegue lungo i monti del Chianti fino ad arrivare a ricomprendere il territorio del Comune di Cetona. L'altra si origina sul Montalbano e si allaccia alla Val di Pesa con direttrici verso San Gimignano e Montalcino. Il nucleo centrale \u00e8 contornato da propaggini legate ai sistemi collinari dell'Aretino e del Senese, del Pistoiese, del Pisano e del Pratese. Queste fasce estreme e periferiche sono collegate fra loro da briglie trasversali.\nIn particolare, il territorio del Chianti, dal punto di vista geologico, per la sua vastit\u00e0, pu\u00f2 essere suddiviso in quattro sistemi, in ordine di et\u00e0 di formazione decrescente: dorsali preappenniniche mio-eoceniche, le colline plioceniche, la conca intermontana del Valdarno Superiore con i depositi pleistocenici, ed i depositi alluvionali.\nL'altitudine dei terreni collinari coltivati a vite \u00e8 compresa mediamente fra i 200 ed i 400 m s.l.m. con giacitura ed orientamento adatti. Il disciplinare di produzione prevede comunque una altitudine massima, per i vigneti, di 700 m sul livello del mare.\nIl clima dell'area si inserisce nel complesso climatico cosiddetto della collina interna della Toscana.\nIl clima del comprensorio pu\u00f2 essere definito da \"umido\" a \"subumido\", con deficienza idrica in estate. La piovosit\u00e0 media annua \u00e8 di 867\u00a0mm con un minimo di 817\u00a0mm ed un massimo di 932\u00a0mm. La piovosit\u00e0 massima si registra, di regola, nel mese di novembre con 121\u00a0mm e la minima in luglio con 32\u00a0mm. Il mese di agosto \u00e8 quello mediamente pi\u00f9 caldo, con temperature medie di oltre 23\u00a0\u00b0C, mentre il mese pi\u00f9 freddo \u00e8 solitamente gennaio, con temperature medie intorno ai 5\u00a0\u00b0C.\nStoria.\nIl termine Chianti rappresenta, assieme alle tradizioni culturali secolari, alla storia, alla letteratura, alla gastronomia, alla popolazione ivi residente, non solo un grande vino, ma anche un sistema socio-economico pi\u00f9 complesso.\nIl grande sviluppo della viticoltura si \u00e8 avuto con l'avvento della famiglia dei Medici. Gi\u00e0 nella seconda met\u00e0 del Quattrocento, Lorenzo dei Medici, nel Simposio e nella Canzone di Bacco, illustra un clima popolaresco, dove il vino \u00e8 l'essenza di un teatro di arguzie e banalit\u00e0, al limite grottesco. Fu dunque, il vino per i Medici, gi\u00e0 mercanti e banchieri, un bene ed un dono, fu alimento, merce e simbolo.\nSi dice che dai tempi del duro e sagace Cosimo il Vecchio fino allo sfortunato Gian Gastone, il vino preferito a casa Medici fosse quello prodotto nella zona del Chianti. Oltre ai vini di provenienza da tali zone, si beveva, prima a Palazzo di Via Larga, poi a Pitti e sempre nelle Ville medicee del contado, anche vini Schiavo, Vernaccia, Moscatello, Greco, Malvasia, il Ribolla ed il vin cotto. Stretto \u00e8 il legame che lega la dinastia medicea con la scienza enologica o pi\u00f9 semplicemente con il vino. Non a caso, rifacendo nel Cinquecento il duecentesco Palazzo Vecchio, in onore dei Medici, le colonne furono adornate di pampini, tralci ed uve, che ancora, si possono ammirare nel cortile del palazzo.\nI Medici furono Signori di Firenze, del contado e, dal Cinquecento, furono Granduchi di Toscana. \u00c8 naturale dunque che uno dei prodotti pi\u00f9 rinomati, della regione, diventasse cura del mondo della politica. Ma, il vino segn\u00f2 anche l'allegria, il fasto, il desiderio di ebrezza e di smemoratezza che molti Medici, e Lorenzo fra tutti, coltivarono, non senza una vena segreta di malinconia.\nMolte dispute si sono accese per stabilire quanti anni abbia il Chianti. Lamberto Paronetto, in un suo libro, ne menziona l'uso in un atto di donazione del 790 appartenente alla Badia di San Bartolomeo a Ripoli. Dall'atto di donazione si passa, con un salto di molti secoli, ai documenti dell'archivio Datini (1383-1410) di Prato, dove viene anche usato, per la prima volta, il termine \"Chianti\" per designare un tipo speciale di vino. Comunque, una fra le remote e sicure citazioni della parola \"Chianti\", riferita al vino, sembra quella apparsa nella sacra rappresentazione di S. Antonio sulla fine del Quattrocento o dei primi anni del Cinquecento.\nTuttavia, nonostante le rare apparizioni quattrocentesche e cinquecentesche della parola, la denominazione corrente di questo vino rester\u00e0 ancora per parecchio tempo riferita al nome di \"vermiglio\" o a quello di \"vino di Firenze\". Solo nel seicento, con l'intensificarsi dello smercio e delle esportazioni, il nome della regione verr\u00e0 universalmente riconosciuto anche per il celebre prodotto di questa territorio.\nNel settembre del 1716, gli \"illustrissimi signori deputati della nuova congregazione sopra il commercio del vino\" fissarono i termini del commercio dentro e fuori \"li Stati di Sua Altezza Reale\", formulando, senza volerlo, il primo vero e proprio disciplinare del \"Chianti\" e degli altri vini, allora famosi, destinati in futuro a fondersi, nella sua denominazione.\nIl Bando affisso \"nei luoghi soliti ed insoliti\" di Firenze, regolamentava oltre alla zona originaria del Chianti, anche quella del Carmignano, Pomino, e Valdarno di Sopra. L'editto granducale, tra l'altro, comminava pene severe per tutti i casi di contraffazione e di traffico clandestino, anticipando la disciplina per i luoghi di origine, preludio all'odierna denominazione controllata e garantita. Scrivevano all'epoca gli illustrissimi controllori: \"tutti quei vini che non saranno prodotti e fatti nelle regioni confinate, non si possono, n\u00e9 devono, sotto qualsiasi pretesto o questo colore, contrattare per navigare, per vino Chianti, Pomino, Carmignano e Val d'Arno di Sopra, sotto le pene contenute nello enunciato bando\".\nIl bando parlava chiaro:\n\"Premendo all'Altezza Reale del Serenissimo Granduca di Toscana, nostro signore che si mantenga l'antico credito di qualsiasi genere di mercanzie che si stacchino dai suoi felicissimi Stati, non solo per il decoro della Nazione quale ha conservato sempre un'illibata fede pubblica, che per cooperare al possibile per il sollievo dei suoi amatissimi sudditi ...\"\nFu deciso, quindi, di ordinare la costituzione di un'apposita congregazione, con il compito di vigilare che i vini toscani commessi per navigare, fossero muniti di una garanzia per maggiore sicurezza della qualit\u00e0 loro: \" . criminalmente contro i vetturali, i navicellai e altri che maneggiassero detti vini per le frodi fino alla consegna nei magazzini del compratore forestiero o ai bastimenti direttamente e a seconda del danno cagionato riguardante il benefizio pubblico\".\nFino poi ad arrivare, all'intuizione del Barone Bettino Ricasoli, con la definizione della base ampelografica del vino Chianti e dell'introduzione di speciali tecniche di vinificazione, quali quella del \"governo\", utilizzando uve \"colorino\", preventivamente appassite su stuoie di canne (cannicci). La pratica del \"governo\", conferisce al vino un pi\u00f9 elevato tenore di glicerina e ne risulta una maggiore rotondit\u00e0 di \"beva\", che lo rende adatto ad accompagnarsi ai piatti tipici toscani, quali salumi, arrosti, carne alla griglia, ecc.\nNel 1870, Ricasoli, scriveva al professor Studiati dell'Universit\u00e0 di Pisa: \"il vino riceve dal Sangioveto (nome locale del Sangiovese) la dose principale del suo profumo e una certa vigoria di sensazione; dal Canaiolo l'amabilit\u00e0 che tempra la durezza del primo senza togliergli nulla del suo profumo, per esserne pur esso dotato; la Malvasia tende a diluire il prodotto delle prime due uve, ne accresce il sapore e lo rende pi\u00f9 leggero e pi\u00f9 prontamente adoprabile all'uso della tavola quotidiana\".\nLa menzione Superiore all'interno della \"Denominazione di Origine Controllata e Garantita\" (DOCG) Chianti \u00e8 stata autorizzata con D.M. del 5 agosto 1996 e successive modificazioni (l'ultima il 26 aprile 2004). Si tratta quindi di una qualit\u00e0 ancora poco diffusa (nel 2004 si contavano appena 16 iscrizioni all'albo del Chianti Superiore su un numero totale di circa 5000 iscritti ai vari albi del Chianti).\nDisciplinare.\nI vini Chianti Superiore possono essere ottenuti solo da uve coltivate nella zona di produzione prevista dal disciplinare del Chianti eccettuati quei vigneti che sono iscritti all'albo della sottozona Classico (che quindi non possono produrre Chianti Superiore). I vini Chianti Superiore provenienti da vigneti iscritti alle altre sottozone (Colli Aretini, Colli Fiorentini, Colli Senesi, Colline Pisane, Montalbano, Montespertoli, e R\u00f9fina) possono invece produrre vini Chianti Superiore, ma non verr\u00e0 indicata in etichetta la sottozona di appartenenza.\nPrecedentemente all'attuale disciplinare questa DOCG era stata:\nIl disciplinare del 1967 prevedeva:\nBottiglie.\nPer i vini Chianti \u00e8 consentita l'immissione al consumo soltanto in bottiglie di vetro di tipo bordolese o in fiaschi tradizionali all'uso toscano.\nInoltre deve essere usato esclusivamente il tappo di sughero raso bocca della bottiglia; fanno eccezione i recipienti con tappi a corona o capsule a strappo per le capacit\u00e0 fino a 0,250 litri."}
{"id": "661955", "revid": "287204", "url": "https://it.wikipedia.org/wiki?curid=661955", "title": "Zingara addormentata", "text": "La Zingara addormentata \u00e8 un dipinto a olio su tela, realizzato nel 1897 da Henri Rousseau. Il dipinto \u00e8 oggi esposto a New York al Museum of Modern Art; \u00e8 considerato uno dei dipinti pi\u00f9 significativi del suo autore \u00e8 anche un esempio della suggestione mistica che circonda la figura della zingara.\nStoria del dipinto.\nPer realizzare il dipinto Rousseau trov\u00f2 ispirazione nello zoo e nel Giardino botanico di Parigi dove si recava per studiare dal vivo piante e animali. \nRousseau era inoltre affascinato dagli zingari erranti, conosciuti in Francia come boh\u00e8miens e che nel diciannovesimo secolo venivano esiliati ai margini della societ\u00e0. Gli scrittori e gli artisti francesi associavano storicamente quelle figure a persone provenienti dall'Egitto e dalla Boemia e proprio per questo Rousseau rappresent\u00f2 la figura di una donna dalla pelle scura che dormiva tranquillamente in un paesaggio arido nonostante la presenza di un leone.\nRousseau espose il dipinto al Salon des Ind\u00e8pendants del 1897 insieme ad altre sue opere. Nel 1898 mand\u00f2 una lettera al sindaco della sua citt\u00e0 natale, Laval, per convincerlo ad acquistare il dipinto, di cui descriveva il soggetto in questo modo:\nRousseau chiedeva poche centinaia di franchi ma il quadro venne rifiutato perch\u00e9 considerato troppo infantile.\nDescrizione.\nIn primo piano viene raffigurata la figura di una zingara dalla pelle scurissima, vestita con un abito lungo e colorato, che dorme serena in una terra desertica impugnando un bastone. Accanto a lei si trovano il suo strumento musicale, il mandolino, e un vaso di terracotta, mentre dietro la sua figura si scorge un leone che sembra stia vegliando su di lei. La scena \u00e8 immersa nella luce misteriosa di una luna piena.\nL'ambientazione \u00e8 surreale; il leone non aggredisce la zingara e il chiaro della luna rende il contesto magico e onirico. Sullo sfondo si trovano un deserto completamente arido e un cielo blu intenso. La luce della luna illumina la criniera del leone e mette in risalto anche il vestito colorato della zingara che dorme tranquilla. \nLa dimensione surreale \u00e8 accentuata dall'assenza di ombre e di decise fonti luminose, dai colori nitidi stesi uniformemente sul piano, dai contorni delineati con esattezza, dal cielo notturno dai colori brillanti. Le forme sono bloccate dentro un paesaggio immobile e sono associate senza una relazione logica: l'immagine \u00e8 di difficile interpretazione. Il tono che assume \u00e8 irreale per via dell'assenza di valori volumetrici e spaziali e le sue figure cos\u00ec estraniate dalle coordinate spazio-temporali assumono una sorta di alone mitico.\nLa firma dell'autore si trova in basso a destra del dipinto.\nInterpretazione.\n\u00c8 un'opera difficile da interpretare specialmente per l'associazione tra il leone e la zingara. Ci sono varie interpretazioni: per alcuni la zingara riesce ad ammaliare il leone con i suoi poteri magici; per altri invece la zingara rappresenta l'artista. Secondo un'interpretazione di Bruno Morelli l'opera vuole esprimere un simbolismo naturalistico basato sull'opposizione tra natura e cultura."}
{"id": "661957", "revid": "287204", "url": "https://it.wikipedia.org/wiki?curid=661957", "title": "Agopressione", "text": ""}
{"id": "661965", "revid": "1632387", "url": "https://it.wikipedia.org/wiki?curid=661965", "title": "Barriera di separazione tra Stati Uniti d'America e Messico", "text": "La barriera di separazione tra Stati Uniti d'America e Messico, detta anche muro messicano o muro di Tijuana, \u00e8 una barriera di sicurezza costruita dagli Stati Uniti lungo la frontiera al confine tra USA e Messico. Talvolta in Messico e nei media viene per\u00f2 chiamato muro della vergogna. Il suo obiettivo \u00e8 quello di impedire agli immigranti illegali di oltrepassare il confine statunitense.\nDescrizione.\nLa sua costruzione ha avuto inizio nel 1990 durante la presidenza di George H. W. Bush, quando la polizia di frontiera elabor\u00f2 allora la strategia detta \u201cprevenzione attraverso la deterrenza\u201d, in base a cui, tra le altre cose, inizi\u00f2 a costruire recinzioni e ostacoli sul confine, in particolare nell'area di San Diego. Il primo tratto, di 22,5 chilometri, fu completato nel 1993. Nel 1994 durante la presidenza Clinton la barriera fu sviluppata ulteriormente. L'iniziativa pi\u00f9 evidente fu quella di aggiungere una presenza fissa di forze di polizia al confine.\nLa barriera \u00e8 fatta di lamiera metallica sagomata, alta dai due ai quattro metri, e si snoda per chilometri lungo la frontiera tra Tijuana e San Diego. Il muro \u00e8 dotato di illuminazione ad altissima intensit\u00e0, di una rete di sensori elettronici e di strumentazione per la visione notturna, connessi via radio alla polizia di frontiera statunitense, oltre ad un sistema di vigilanza permanente effettuato con veicoli ed elicotteri armati. Altri tratti di barriera si trovano in Arizona, Nuovo Messico e Texas.\nIl confine tra Stati Uniti d'America e Messico, lungo 3 169 km, attraversa territori di diversa conformazione, aree urbane e desertiche. La barriera \u00e8 situata nelle sezioni urbane del confine, ovvero quelle aree che in passato hanno visto il maggior numero di attraversamenti clandestini. Tali aree urbane comprendono San Diego, California, e El Paso, Texas. Il risultato immediato della costruzione della barriera \u00e8 stato un numero sempre crescente di persone che hanno cercato di varcare illegalmente il confine attraverso il deserto di Sonora o il monte Baboquivari, in Arizona. Questi clandestini hanno dovuto percorrere circa 80\u00a0km di territorio inospitale prima di raggiungere la prima strada nella riserva nativo-americana \"Tohono O'odham\".\nArresti e morti.\nTra il 1994 e il 2007 ci sono stati circa 5 000 decessi di migranti lungo il confine tra Messico e Stati Uniti, secondo un documento redatto dalla Commissione nazionale per i diritti umani del Messico, anch'esso firmato dalla American Civil Liberties Union. Tra le 43 e le 61 persone morirono nel tentativo di attraversare il deserto di Sonora dall'ottobre 2003 al maggio 2004. Nell'ottobre 2004 la pattuglia di frontiera annunci\u00f2 che 325 persone erano morte attraversando l'intero confine durante i precedenti 12 mesi.\nTra il 1998 e il 2004 sono ufficialmente morte 1 954 persone lungo il confine Messico-Stati Uniti. Dal 2004, i corpi di 1 086 migranti sono stati recuperati nel deserto dell'Arizona meridionale.\nTra il 1\u00ba ottobre 2003 ed il 30 aprile 2004 sono state arrestate 660 390 persone dalla polizia di confine statunitense mentre cercavano di attraversare illegalmente il confine.\nL'iter burocratico della risoluzione.\nIl 3 novembre 2005 il parlamentare statunitense repubblicano Duncan Hunter (della California) ha proposto al Senato degli Stati Uniti un piano per rafforzare la barriera di separazione tra i due paesi. La proposta approvata il 15 dicembre 2005 prevede la costruzione di un muro di 1 123\u00a0km. Le dimensioni sarebbero paragonabili solo a quelle della Grande muraglia cinese. Infine, il 17 maggio 2006 il Senato ha approvato a maggioranza (83 voti a favore e 16 contrari) l'emendamento che prevede la costruzione di un muro di 595\u00a0km di estensione, pi\u00f9 800\u00a0km di barriere per impedire il passaggio degli aerei.\nLa risoluzione 6061 (\"H.R. 6061\"), Secure Fence Act, \u00e8 stata presentata al Congresso il 13 settembre 2006. La proposta \u00e8 stata approvata dalla Camera dei rappresentanti il 14 settembre 2006 con una votazione di 283 voti a favore e 138 contrari. Il 29 settembre 2006 il Senato ha confermato l'autorizzazione con una votazione di 80 voti a favore e 19 contrari. Tra i democratici che in quell'occasione votarono a favore vi furono anche il futuro candidato alla presidenza e l'allora senatore dell'Illinois Barack Obama. Il 26 ottobre 2006 il presidente George W. Bush ha firmato la \"H.R. 6061\" che era stata votata da ambedue le camere del Congresso."}
{"id": "661968", "revid": "718859", "url": "https://it.wikipedia.org/wiki?curid=661968", "title": "Armata del Mississippi dell'Ovest", "text": "L'Armata del Mississippi dell'Ovest fu un'armata dell'Unione che oper\u00f2 nel teatro di guerra dell'Ovest durante la guerra di secessione americana. Si tratt\u00f2 effettivamente, delle stesse forze che formavano l'Armata del Golfo che fu rinominata quando divenne parte della Divisione militare del Mississippi dell'Ovest, nel Dipartimento del Golfo comandato dal maggior generale Edward Canby.\nStoria.\nDopo la disastrosa campagna del Red River del marzo 1864, il generale Nathaniel P. Banks rassegn\u00f2 le dimissioni dal comando dell'Armata e del Dipartimento del Golfo, incarico che fu affidatao al maggior generale Stephen Hurlbut. Le forze militari presenti nella regione furono scarsamente impegnate in attivit\u00e0 belliche fino all'agosto del 1864 quando, sotto il comando del generale Gordon Granger, parteciparono all'attacco di terra nella battaglia di Mobile Bay.\nNel 1865 il XIII e il XVI Corpo d'armata furono aggregati alla Divisione del Mississippi dell'Ovest e combatterono sotto il comando del generale Canby, che rinomin\u00f2 le forze in Armata del Mississippi dell'Ovest. Con questo nuovo nome combatt\u00e9, tra la fine di marzo e i primi di aprile, nelle battaglie di Spanish Fort e di Fort Blakely. Quando pi\u00f9 tardi Canby fu nominato comandante del Dipartimento del Golfo, le forze militari ripresero il loro nome originale, cio\u00e8 Armata del Golfo."}
{"id": "661970", "revid": "78273", "url": "https://it.wikipedia.org/wiki?curid=661970", "title": "7 savi", "text": ""}
{"id": "661976", "revid": "486946", "url": "https://it.wikipedia.org/wiki?curid=661976", "title": "Pawou", "text": ""}
{"id": "661977", "revid": "486946", "url": "https://it.wikipedia.org/wiki?curid=661977", "title": "Jugon", "text": ""}
{"id": "661979", "revid": "78273", "url": "https://it.wikipedia.org/wiki?curid=661979", "title": "Galleria Nazionale delle Marche di Urbino", "text": ""}
{"id": "661982", "revid": "486946", "url": "https://it.wikipedia.org/wiki?curid=661982", "title": "Betbeter", "text": ""}
{"id": "661985", "revid": "486946", "url": "https://it.wikipedia.org/wiki?curid=661985", "title": "Betbeton", "text": ""}
{"id": "661987", "revid": "486946", "url": "https://it.wikipedia.org/wiki?curid=661987", "title": "Parshen", "text": ""}
{"id": "661988", "revid": "716642", "url": "https://it.wikipedia.org/wiki?curid=661988", "title": "Campionato di calcio delle isole Shetland", "text": "Campionato di calcio delle isole Shetland \u00e8 una competizione giocata in tempi recenti dal 1975 al 1992.\nAl 1887 si fa risalire la prima volta che si gioc\u00f2 a calcio nelle isole Shetland, anno in cui nacque il club Shetland Isles Football Association. Da allora fino agli anni '70 del '900 furono giocate solo partite amichevoli, finch\u00e9 nel 1975 fu disputato il primo campionato nelle stesse isole. Nel 1992 questo campionato si estinse, e i club dell'isola furono obbligati a giocare nel campionato scozzese."}
{"id": "661992", "revid": "486946", "url": "https://it.wikipedia.org/wiki?curid=661992", "title": "Ghos", "text": ""}
{"id": "661993", "revid": "22475", "url": "https://it.wikipedia.org/wiki?curid=661993", "title": "Gangar", "text": ""}
{"id": "661994", "revid": "117612459", "url": "https://it.wikipedia.org/wiki?curid=661994", "title": "Cinetica di Michaelis-Menten", "text": "La cinetica di Michaelis-Menten descrive l'andamento della velocit\u00e0 di una reazione catalizzata da enzimi, al variare della concentrazione del substrato e dell'enzima. Questo modello, valido per enzimi non allosterici, fu proposto da Leonor Michaelis e Maud Menten nel 1913. Inibitori e induttori enzimatici sono sostanze in grado di alterare la cinetica enzimatica.\nDescrizione.\nIl modello cinetico spiega come all'aumentare anche di poco della concentrazione del substrato disponibile all'enzima (di concentrazione supposta costante), la velocit\u00e0 della reazione aumenti fino al raggiungimento di un massimo, chiamato formula_1. In questo punto la reazione ha raggiunto la velocit\u00e0 massima possibile semplicemente perch\u00e9 \u00e8 presente tanto substrato da saturare tutto l'enzima presente in soluzione, perci\u00f2 un'ulteriore aggiunta di substrato non servirebbe in quanto non verrebbe pi\u00f9 attaccato da enzimi. Ci\u00f2 avviene perch\u00e9 non sono pi\u00f9 presenti enzimi liberi, ma solo forme enzimatiche legate al substrato. \nL'enzima libero, indicato dalla lettera maiuscola formula_2, reagisce dapprima con il substrato formula_3 dando il complesso enzima-substrato formula_4, il quale si scomporr\u00e0 originando il prodotto della reazione enzimatica, formula_5, e riformando l'enzima libero. \nRiassumendo schematicamente:\ndove i termini indicati con formula_7 rappresentano le costanti specifiche di velocit\u00e0 di reazione. ES \u00e8 un intermedio di reazione il cui basso valore di energia di attivazione permette di fare avvenire una specifica reazione, catalizzata da una specifica classe di enzimi, in modo molto favorevole (effetto catalitico). Quando formula_4, in seguito al raggiungimento di uno stato di equilibrio dinamico, assume un valore di concentrazione che si mantiene costante nel tempo, si dice che \u00e8 stato raggiunto lo stato stazionario (steady state).\nEquazione di Michaelis-Menten.\nIn condizioni di equilibrio la velocit\u00e0 di formazione del complesso enzima-substrato eguaglia la velocit\u00e0 di scomposizione:\ndove le parentesi quadre indicano la concentrazione molare.\nLa concentrazione totale dell'enzima, formula_10 \u00e8 eguale alla somma della concentrazione dell'enzima legato con la concentrazione dell'enzima libero:\nRicavando la concentrazione dell'enzima libero, formula_12, da questa relazione e sostituendola nella espressione cinetica dello stato stazionario, precedentemente descritta, si ricava:\ndalla quale, eseguendo i prodotti, \u00e8 possibile ottenere la concentrazione del complesso enzima-substrato formula_14, in funzione delle concentrazioni di substrato ed enzima totale:\nLa velocit\u00e0 di formazione del prodotto \u00e8 data dalla quantit\u00e0 di complesso enzima-substrato che si scompone in enzima libero e prodotto nell'unit\u00e0 di tempo:\nDividendo numeratore e denominatore del rapporto, per il termine \"k\"1, si ottiene la nota equazione di Michaelis-Menten:\ndove formula_18 \u00e8 la costante di Michaelis-Menten e rappresenta un termine che ingloba altri valori costanti.\nInoltre, visto che - una volta raggiunto lo stato stazionario - il valore della velocit\u00e0 massima formula_1\u00e8 dato dal prodotto formula_20, l'equazione di Michaelis-Menten pu\u00f2 anche essere espressa nella forma alternativa:\nL'equazione di Michaelis e Menten mette quindi in relazione la velocit\u00e0 di formazione del prodotto formula_22 con la concentrazione del substrato formula_23.\nCostante di Michaelis-Menten.\nLa costante di Michaelis-Menten, formula_18, \u00e8 una grandezza caratteristica di ciascun enzima.\nPer un'equazione a due tappe del tipo formula_6, essa equivale al seguente rapporto formula_26\nIn questa condizione, essendo formula_27la tappa che limita la velocit\u00e0, troviamo che formula_27\u00ab formula_29\nformula_18 si ridurr\u00e0 a formula_31 rappresentando quindi, a livello quantitativo l'affinit\u00e0 tra l'enzima e il substrato: pi\u00f9 basso \u00e8 il valore di KM e pi\u00f9 bassa sar\u00e0 la concentrazione di substrato che permette di raggiungere un valore di velocit\u00e0 di reazione pari alla met\u00e0 della velocit\u00e0 massima, il che indica una alta affinit\u00e0 dell'enzima per il substrato. Viceversa un alto valore di KM indica che sar\u00e0 necessario pi\u00f9 substrato per raggiungere una velocit\u00e0 di reazione pari alla met\u00e0 della velocit\u00e0 massima, il che significa una minore affinit\u00e0 dell'enzima per il substrato.\nPer un'equazione a pi\u00f9 di due tappe in cui alla formazione del complesso formula_4 seguono svariate reazioni, la formula_18 diventa una funzione molto complessa di numerose costanti di velocit\u00e0 e non pu\u00f2 quindi essere considerata una misura dell'affinit\u00e0 enzima-substrato.\nRagionando sull'equazione di Michaelis-Menten si ricava che la formula_18 rappresenta, numericamente, la concentrazione di substrato necessaria affinch\u00e9 la reazione abbia velocit\u00e0 pari a met\u00e0 della velocit\u00e0 massima:\nPer formula_35 \nformula_36 ; formula_37 ;\nrisolvendo per formula_18\nformula_39\nInterpretazione grafica.\nRiportando su un diagramma cartesiano l'andamento della velocit\u00e0 di reazione, dedotta secondo la cinetica di Michaelis-Menten, in funzione della concentrazione di substrato si ottiene graficamente un ramo di iperbole.\nRisultano di ovvia deduzione le seguenti considerazioni:\nRiportando l'equazione di Michaelis-Menten nella forma:\n\u00e8 possibile ottenere il \"grafico dei doppi reciproci\" (o di Lineweaver-Burk), rappresentando graficamente l'andamento di 1/V in funzione di 1/[S]. In tal modo si ottiene una retta con intercetta sull'asse delle ascisse nel punto - 1/KM, sull'asse delle ordinate nel punto 1/Vmax e con coefficiente angolare pari al rapporto KM/Vmax.\nQuello dei doppi reciproci non \u00e8 per\u00f2 l'unico grafico utile per interpretare la cinetica enzimatica, altri sono:"}
{"id": "661995", "revid": "74801", "url": "https://it.wikipedia.org/wiki?curid=661995", "title": "Jukkasj\u00e4rvi", "text": "Jukkasj\u00e4rvi \u00e8 una localit\u00e0 del comune di Kiruna, nella contea di Norrbotten della Lapponia svedese.\nSi estende per una superficie di 146 ettari. Gli abitanti sono 541 secondo fonti risalenti al 2000.\nLa localit\u00e0 \u00e8 famosa per il suo \"Icehotel\", una struttura alberghiera realizzata interamente con blocchi di ghiaccio estratti dal vicino fiume Torne. All'interno dell'hotel, che resta aperto nei gelidi mesi invernali, la temperatura si mantiene costante tra i e i ."}
{"id": "661996", "revid": "486946", "url": "https://it.wikipedia.org/wiki?curid=661996", "title": "Iwark", "text": ""}
{"id": "661997", "revid": "1573940", "url": "https://it.wikipedia.org/wiki?curid=661997", "title": "Sleep", "text": ""}
{"id": "662001", "revid": "1876278", "url": "https://it.wikipedia.org/wiki?curid=662001", "title": "Castelpoggio", "text": "Castelpoggio (m 550 s.l.m.) \u00e8 una frazione del Comune di Carrara. Antico borgo millenario situato sulle pendici delle Alpi Apuane, in posizione panoramica domina la piana di Luni ed \u00e8 circondato da boschi pascoli e terrazzamenti. \nLungo le stradine, spesso chiuse da portici si trovano effigie di santi e madonnine molto antiche e moderne. Nella parrocchia dedicata alla Nativit\u00e0 di Maria Vergine, \u00e8 conservato un pulpito marmoreo ed un alto rilievo raffigurante la Madonna con Bambino databile verso la met\u00e0 del XVI secolo.\nUn tempo, nella zona, veniva estratto un marmo colorato molto raro chiamato il \"rosso di Castelpoggio\".\nPosizione geografica.\nCastelpoggio si trova ai confini del Parco naturale regionale delle Alpi Apuane, raggiungibile da Carrara da cui dista solo 7\u00a0km dalla antica strada statale n.446 di Fosdinovo.\nIl suo comprensorio confina con i comuni di Fivizzano a nord, di Fosdinovo a nord-ovest e di Ortonovo a ovest.\nStoria.\nCon certezza si sa che gi\u00e0 dai tempi del neolitico esistevano nella zona insediamenti umani, questo lo dimostrano i ritrovamenti di asce di diverse dimensioni in pietra verde levigatissima in localit\u00e0 Gabellaccia, poco sopra Castelpoggio.\nProbabilmente fin dai tempi della Repubblica romana fu molto legata a Luni (nell'antichit\u00e0 erano famosi i formaggi con il marchio della luna), e nei primi anni del millennio fece parte di un sistema difensivo curtense di cui ancora oggi si possono vedere alcuni ruderi, probabilmente fu un \"castrum\" bizantino a difesa proprio di Luni contro l'espansionismo dei longobardi.\nHa una storia secolare, il primo documento storico che lo riguarda \u00e8 datato 997 a.C. La data di questo storico anno \u00e8 stata adottata come compleanno del paese anche se sicuramente l'insediamento esisteva gi\u00e0 da tempo. Nel 1997 per i festeggiamenti dei mille anni del paese \u00e8 stata affissa una lapide commemorativa sul portale del campanile della chiesa. Sulla lapide vi \u00e8 inciso il testo del documento di vendita tratto dal Codice Pelavicino. Unico tra i paesi a monte del carrarese ad essere stato nominato comune, come risulta da antichi documenti del milleduecento. Anticamente fu via di transito per i pellegrini che viaggiavano verso la Lunigiana ed i valichi Appenninici, per questo fu sede dell'Hospitale.\nDurante la seconda guerra mondiale, data la sua vicinanza alla Linea Gotica, il paese fu teatro di sanguinosi rastrellamenti e rappresaglie nazifasciste. Tra marzo 1944 e aprile 1945 nei vari massacri occorsi a Castelpoggio, furono uccisi complessivamente 33 civili ed incendiato l'abitato intero."}
{"id": "662007", "revid": "238230", "url": "https://it.wikipedia.org/wiki?curid=662007", "title": "Bianchini", "text": ""}
{"id": "662008", "revid": "991694", "url": "https://it.wikipedia.org/wiki?curid=662008", "title": "Repubblica Araba Saharawi Democratica", "text": ""}
{"id": "662011", "revid": "1452073", "url": "https://it.wikipedia.org/wiki?curid=662011", "title": "Free 60", "text": "Free60 \u00e8 il successore del progetto Xbox Linux che punta a rendere installabili Linux, BSD, o Darwin sulla nuova Xbox 360 utilizzando un software o un hardware \"modificato\". L'Xbox 360 usa la crittazione hardware e non esegue codice non firmato. Questo significa che per eseguire Linux \u00e8 necessario un softmod o un modchip. Non ci sono attualmente metodi conosciuti per effettuare l'operazione di modifica."}
{"id": "662013", "revid": "1494169", "url": "https://it.wikipedia.org/wiki?curid=662013", "title": "Crab", "text": ""}
{"id": "662014", "revid": "486946", "url": "https://it.wikipedia.org/wiki?curid=662014", "title": "Biriridama", "text": ""}
{"id": "662015", "revid": "486946", "url": "https://it.wikipedia.org/wiki?curid=662015", "title": "Marumine", "text": ""}
{"id": "662016", "revid": "991694", "url": "https://it.wikipedia.org/wiki?curid=662016", "title": "RASD", "text": ""}
{"id": "662018", "revid": "599", "url": "https://it.wikipedia.org/wiki?curid=662018", "title": "Casal Noceto", "text": ""}
{"id": "662026", "revid": "47767", "url": "https://it.wikipedia.org/wiki?curid=662026", "title": "Portolo", "text": "Portolo (\"P\u00f2rtol\" in noneso) \u00e8 una frazione del comune di Ville d'Anaunia in provincia autonoma di Trento.\nStoria.\nPortolo \u00e8 stato frazione di Nanno fino al 1928, anno in cui il comune venne aggregato a Tassullo. \u00c8 stato in seguito frazione di Tassullo fino al 1947, quando il comune di Nanno venne ricostituito. Ha costituito quindi frazione di Nanno fino al 1\u00ba gennaio 2016, data in cui \u00e8 stato istituito il nuovo comune di Ville d'Anaunia in seguito alla fusione dei comuni di Nanno, Tassullo e Tuenno."}
{"id": "662035", "revid": "486946", "url": "https://it.wikipedia.org/wiki?curid=662035", "title": "Tamatama", "text": ""}
{"id": "662036", "revid": "486946", "url": "https://it.wikipedia.org/wiki?curid=662036", "title": "Nassy", "text": ""}
{"id": "662037", "revid": "88295", "url": "https://it.wikipedia.org/wiki?curid=662037", "title": "LEGO Bionicle", "text": ""}
{"id": "662041", "revid": "278830", "url": "https://it.wikipedia.org/wiki?curid=662041", "title": "Karakara", "text": ""}
{"id": "662042", "revid": "486946", "url": "https://it.wikipedia.org/wiki?curid=662042", "title": "Garagara", "text": ""}
{"id": "662043", "revid": "486946", "url": "https://it.wikipedia.org/wiki?curid=662043", "title": "Sawamular", "text": ""}
{"id": "662044", "revid": "486946", "url": "https://it.wikipedia.org/wiki?curid=662044", "title": "Ebiwalar", "text": ""}
{"id": "662045", "revid": "486946", "url": "https://it.wikipedia.org/wiki?curid=662045", "title": "Beroringa", "text": ""}
{"id": "662046", "revid": "78273", "url": "https://it.wikipedia.org/wiki?curid=662046", "title": "San Isidoro di Siviglia", "text": ""}
{"id": "662047", "revid": "155634", "url": "https://it.wikipedia.org/wiki?curid=662047", "title": "Campionato italiano di hockey su ghiaccio 1987-1988", "text": "Il campionato italiano di hockey su ghiaccio 1987-88 \u00e8 stato organizzato dalla FISG.\nSerie A.\nLa strada per la conquista del tricolore porta a disputare un girone con un doppio turno di andata e di ritorno. L'ultima classificata retrocede in Serie B mentre le prime otto formazioni accedono ai Play off scudetto.\nFormazioni.\nSono 10 le squadre iscritte al torneo: Bolzano, Merano, Alleghe, Varese, Fassa, Brunico, Asiago, Cortina, Fiemme e Renon.\nGirone di qualificazione.\nIl girone di qualificazione \u00e8 vinto dal Bolzano. L'Asiago termina davanti al Cortina anche se a pari punti per via degli scontri diretti (e di una migliore differenza reti: +21 a -24). Il Fiemme non si qualifica per i playoff mentre il Renon, ultimo, retrocede nella serie cadetta.\nPlayoff.\nI quarti si disputano al meglio delle 3 gare mentre semifinali e finale al meglio delle 5 gare.\nQuarti di finale.\nLe partite dei quarti di finale sono: Alleghe\u2013Brunico; Bolzano\u2013Cortina; Merano\u2013Asiago e Varese\u2013Fassa.\nLe civette superano i pusteresi in due gare con un doppio 6-3. I vice campioni d'Italia regolano Cortina con una doppia vittoria (10-4 e 5-2). Merano perde, sorprendentemente, Gara 1 in casa contro Asiago per 7-4, ma in Gara 2 riportano la serie in parit\u00e0 vincendo in trasferta per 2-1 ai rigori. In Gara 3 i meranesi chiudono battendo i giallorossi per 5-3.\nSemifinali.\nLe semifinali mettono di fronte Alleghe\u2013Merano e Bolzano-Varese.\nTra Merano e Alleghe, Gara 1, \u00e8 senza storia. Infatti gli altoatesini si impongono per 9-2, mentre in Gara 2 e 3, sembra predominare un certo equilibrio che porta entrambe le formazioni a vincere in campo avverso per 6-3. Ma in Gara 4, Merano chiude i conti vincendo ad Alleghe per 2-0 ma solo ai tiri di rigore.\nNell'altra semifinale, Bolzano si vendica della sconfitta patita nella finale della stagione precedente, chiudendo la serie in 3 gare (4-0; 2-1; 4-0).\nFinali.\nLe finali ripropongono il derby tra Bolzano e Merano. In Gara 1, i meranesi vengono letteralmente neutralizzati dagli avversari con un sonoro 12-1. In Gara 2, Bolzano s'impone per 4-1, intravedendo cos\u00ec il decimo scudetto. La stella viene conquistata in Gara 3 surclassando, ancora una volta, i meranesi per 9-4.\n LHockey Club Bolzano vince il suo decimo scudetto.\nFormazione Campione d'Italia: Bruno Baseotto - Giacinto Boni - Paolo Casciaro - Norbert Gasser - Mauro Giacomin - Enrico Laurati - Giovanni Melega - Robert Oberrauch - Gino Pasqualotto - Mark Pavelich - Kent Nilsson - Martin Pavlu - Maurizio Scudier - Gianni Spoletti - Lucio Topatigh - Moreno Trisorio - Joseph Michael Zanier.\nAllenatore: Ron Chipperfield.\nFinale 3\u00ba/4\u00ba posto.\nLa lotta per la conquista del terzo posto vede fronteggiarsi Gardena e Varese. I gialloneri hanno la meglio superando il Gardena in 3 gare.\nPoule 5\u00ba posto.\nOgni squadra disput\u00f2 6 match.\nMarcatori.\nIn testa alla classifica dei marcatori si posiziona Kent Nilsson (Bolzano) con 158 punti, frutto di 71 gol e 87 assist, che batte il record detenuto dal suo allenatore Ron Chipperfield di 132 punti ottenuto nella stagione 1982-83. Al secondo posto, Errol Rausse (Alleghe, 119 p.ti, 52 + 67), poi Mustafa Besic (Fassa, 115 p.ti, 41 + 74), Mario Simioni (Asiago, 111 p.ti, 53 + 58) e Gates Orlando (Merano, 110 p.ti, 59 + 51).\nSerie B.\nIl Milano Saima sale in serie A."}
{"id": "662048", "revid": "729019", "url": "https://it.wikipedia.org/wiki?curid=662048", "title": "Marcia di Sherman verso il mare", "text": "La cosiddetta \u201cmarcia di Sherman verso il mare\u201d \u00e8 il nome al quale comunemente si associa la Campagna di Savannah, condotta verso la fine del 1864 dal maggior generale dell'Unione William Tecumseh Sherman, nel quadro del Teatro Occidentale della guerra di secessione americana. La campagna ebbe inizio il 15 novembre 1864, quando le truppe del generale Sherman abbandonarono, dopo averla conquistata, la citt\u00e0 di Atlanta (Georgia), e termin\u00f2 il 22 dicembre dello stesso anno, con la conquista del porto di Savannah.\nScenario e ordini per la marcia.\nLa marcia di Sherman verso il mare faceva seguito alla vittoriosa Campagna di Atlanta che si era sviluppata da maggio a settembre del 1864. Sherman e il comandante in capo dell'esercito dell'Unione, Ulysses S. Grant, erano convinti che la guerra civile sarebbe potuta finire solamente se la capacit\u00e0 strategica, economica e psicologica nel condurre la guerra dei Confederati, fosse stata decisamente distrutta.\nSherman pertanto applic\u00f2 il principio della \"terra bruciata\", ordinando alle sue truppe di bruciare i raccolti, uccidere il bestiame, consumare i rifornimenti e distruggere le infrastrutture civili lungo il loro percorso. La recente rielezione del Presidente Abraham Lincoln metteva al riparo Sherman da pressioni politiche tese ad evitare una tale \"guerra totale\".\nIl secondo obiettivo della Campagna era pi\u00f9 tradizionale. Le Armate di Grant in Virginia continuavano ad essere in una \"impasse\" contro l'armata di Robert Edward Lee, assediate a Petersburg in Virginia. Muovendosi alle spalle di Lee, Sherman aveva la possibilit\u00e0 di incrementare la pressione sul generale Confederato, dando cos\u00ec l'opportunit\u00e0 a Grant di eliminare, o quanto meno, limitare notevolmente i rifornimenti che provenivano dal Sud attraverso la Virginia.\nLa Campagna fu programmata sulla falsariga dei successi ottenuti nella Campagna di Vicksburg, nella quale l'esercito di Sherman aveva ridotto la necessit\u00e0 di usufruire delle tradizionali linee di rifornimento, con il \"vivere della terra\", dopo 20 giorni durante i quali erano state consumate le normali razioni di viveri. Sherman avrebbe provveduto al cibo per l'Armata prelevandolo dalle fattorie locali, mentre i suoi uomini distruggevano le linee ferroviarie e tutte le infrastrutture agricole dello Stato.\nLe forze in campo.\nSherman, che comandava la Divisione militare del Mississippi, non utilizz\u00f2 l'intero gruppo di armate nella Campagna. Il tenente generale Confederato John Bell Hood stava minacciando a Chattanooga le linee di rifornimento dell'Unione, e Sherman distacc\u00f2 due Corpi d'armata, al comando del maggior generale George H. Thomas, per occuparsi di Hood nella Campagna di Franklin-Nashville. Per la Campagna di Savannah, a Sherman rimasero circa 62.000 uomini (55.000 nella fanteria, 5.000 nella cavalleria e 2.000 artiglieri equipaggiati con 64 cannoni) che divise in due colonne per la marcia:\nL'opposizione Confederata dei Dipartimenti della Carolina del Sud, Georgia, e Florida, al comando del tenente generale William Joseph Hardee, era molto pi\u00f9 scarsa. Hood aveva perso il grosso del suo esercito in Georgia, e gli rimanevano circa 13.000 uomini attestati alla stazione di Lovejoy, a sud di Atlanta. La milizia della Georgia, comandata dal maggior generale Gustavus W. Smith, poteva contare su circa 3.000 uomini (molti dei quali, per\u00f2, erano giovani ragazzi); il Corpo d'armata di cavalleria del maggior generale Joseph Wheeler, rinforzato da una brigata al comando del generale di brigata William H. Jackson, era formato da circa 10.000 unit\u00e0.\nLa marcia.\nLa marcia inizi\u00f2 il 15 novembre 1864. La scorta personale di Sherman durante la marcia fu il I reggimento cavalleria \"Alabama\", un'unit\u00e0 costituita interamente da Sudisti rimasti sempre fedeli all'Unione. Le due ali dell'Armata tentavano di confondere e ingannare il nemico per non fargli capire la reale destinazione finale. L'ala di Howard, con in testa la cavalleria di Kilpatrick, marci\u00f2 verso sud, lungo la ferrovia, con lo scopo di costringere i Confederati che si erano asserragliati alla stazione di Lovejoy, a ritirarsi verso Macon. Alla stazione di Lovejoy la cavalleria cattur\u00f2 due cannoni Confederati ed altri due alla stazione di Bear Creek, facendo anche circa 50 prigionieri. La fanteria di Howard marci\u00f2 da Jonesboro a Gordon, a sudest della capitale dello Stato, Milledgeville. L'ala di Slocum, accompagnata da Sherman, si mosse verso est, a 70 miglia dalla linea ferroviaria che passava per Macon. Distrussero il ponte sul fiume Oconee e si diressero verso sud. L'inganno di Sherman funzion\u00f2 molto bene, non facendo intuire ai Confederati le sue mosse, e cio\u00e8 se egli avesse intenzione di marciare verso Macon, Augusta, o Savannah.\nFinalmente Hardee si rese conto che l'obiettivo principale di Sherman era Savannah e ordin\u00f2 alla cavalleria comandata da Wheeler di aggirare i fianchi delle linee federali, mentre gli uomini comandati da Smith si sarebbero mossi di fretta verso est per proteggere il porto marittimo della citt\u00e0.\nIl primo scontro tra i due eserciti coinvolse l'ala destra di Howard, il 22 novembre, nella battaglia di Griswoldville. La cavalleria di Wheeler si scontr\u00f2 con quella di Kilpatrick costringendola a ripiegare. La brigata di fanteria del generale Charles C. Walcutt arriv\u00f2 in soccorso e la milizia della Georgia lanci\u00f2 per molte ore attacchi mal coordinati e fu costretta, alla fine, ad indietreggiare, dopo aver subito numerose perdite.\nSeguirono un numero di piccole azioni. Wheeler si scontr\u00f2 con la fanteria, il 24 e 25 novembre, in un'azione di retroguardia vicino a Ball's Ferry. Mentre l'ala di Howard era impegnata vicino a Ball's Bluff, il I reggimento di cavalleria \"Alabama\" si scontrava con le pattuglie Confederate. Durante la notte i genieri dell'Unione costruirono un ponte sul fiume Oconee, attraverso il quale 200 soldati dell'Unione aggirarono il fianco dei Confederati. Il 25 e 26 novembre, a Sandersville, Wheeler si scontr\u00f2 con l'avanguardia di Slocum. Kilpatrick aveva ricevuto l'ordine di distruggere il ponte ferroviario a Brier Creek e liberare i prigionieri di guerra a Camp Lawton vicino Millen. Kilpatrick sgusci\u00f2 nella linea difensiva che Wheeler aveva disposto vicino Brier Creek ma, nella notte del 26 novembre, Wheeler attacc\u00f2 e costrinse l'VIII cavalleria \"Indiana\" e il II cavalleria \"Kentucky\" a retrocedere dalla loro zona a Sylvan Grove. Kilpatrick dovette abbandonare il suo piano di distruggere il ponte ferroviario, e venne anche a sapere che i prigionieri erano stati spostati da Camp Lawton, e cos\u00ec decise di riunire la divisione di cavalleria a Louisville (Georgia). Il 28 novembre, nella battaglia di Buck Head Creek, Kilpatrick fu sorpreso e quasi catturato, ma il V reggimento di fanteria \"Ohio\" arrest\u00f2 l'avanzata di Wheeler. Il 4 dicembre la cavalleria di Kilpatrick sconfisse quella di Wheeler nella battaglia di Waynesboro.\nMolte altre truppe dell'Unione presero parte alla Campagna provenendo dai pi\u00f9 svariati luoghi. Da Hilton Head il maggior generale John G. Foster invi\u00f2 5.500 uomini e 10 cannoni, al comando del generale di brigata John P. Hatch, volendo favorire l'arrivo di Sherman vicino Savannah proteggendo la linea ferroviaria di Charleston. Il 30 novembre, nella battaglia di Honey Hill, Hatch combatt\u00e9 una dura battaglia contro 1.400 militari della Georgia di G.W. Smith, tre miglia a sud della stazione di Grahamville nella Carolina del Sud. La milizia di Smith resistette all'attacco Unionista e Hatch fu costretto a ritirarsi subendo molte perdite.\nIl 10 dicembre i Corpi d'armata di Sherman raggiunsero la periferia di Savannah, ma scoprirono che Hardee aveva trincerato 10.000 uomini in ottima posizione e che i suoi soldati avevano inondato i campi di riso circostanti, lasciando solamente dei piccoli passaggi per arrivare alla citt\u00e0. Sherman si trov\u00f2 bloccato e non poteva unirsi alla flotta dell'Unione, come aveva programmato, e cos\u00ec invi\u00f2 la cavalleria che presidiava il fiume Ogeechee, a Fort McAllister, nella speranza di sbloccare questa via ed ottenere i rifornimenti immagazzinati sulle navi. Il 13 dicembre, la divisione di William B. Havens del Corpo d'armata di Howard sferr\u00f2 un duro attacco al forte nella battaglia di Fort McAllister, conquistandolo in meno di 15 minuti. Alcune delle 134 perdite dell'Unione furono causate da \"mine di terra\", che erano usate assai raramente nella guerra.\nOra che Sherman era riuscito a collegarsi alla flotta navale comandata dall'ammiraglio John A. Dahlgren, era in grado di ricevere rifornimenti e munizioni per l'artiglieria, che gli servivano per sferrare l'attacco a Savannah. Il 17 dicembre invi\u00f2 un messaggio a Hardee chiedendo la resa di tutti gli uomini presenti a Savannah, ma Hardee decise di non arrendersi e di fuggire. Il 20 dicembre egli condusse i suoi uomini oltre il fiume Savannah. La divisione del generale di brigata Geary del XX Corpo d'armata Unionista occup\u00f2 la citt\u00e0 il giorno dopo.\nConseguenze.\nSherman telegraf\u00f2 al presidente Lincoln: \"Le voglio donare, come regalo di Natale, la citt\u00e0 di Savannah con 150 cannoni, una gran quantit\u00e0 di munizioni insieme a 25.000 balle di cotone\".\nDa Savannah, in primavera, Sherman avrebbe marciato verso il nord attraverso gli stati della Carolina, nell'intento di completare il suo movimento aggirante e riunire le sue armate con quelle di Grant contro Robert E. Lee. Dopo due mesi ulteriori di campagna bellica, il generale Joseph Eggleston Johnston, il 25 aprile 1865, si arrender\u00e0 a Sherman nella Carolina del Nord.\nLa marcia verso il mare \u00e8 considerata, da molti storici, una dimostrazione superba della strategia militare di Sherman, e il suo impegno nel distruggere la capacit\u00e0 dei Confederati di intraprendere un'ulteriore guerra ha sicuramente accelerato di molto la conclusione del conflitto."}
{"id": "662050", "revid": "2089511", "url": "https://it.wikipedia.org/wiki?curid=662050", "title": "Gaudenzio Fantoli", "text": "Biografia.\nFantoli si laure\u00f2 nel 1890 in Ingegneria civile presso il Regio Istituto Tecnico Superiore (poi Politecnico) di Milano e nel 1891 vinse il premio A. Cavallini per lo studio \"Il moto delle acques sotterranee\". Abbandonata la carriera accademica, divenne ingegnere regolatore del Naviglio di Langosco, ma vi fece presto ritorno, nel 1906, come libero docente d'Idraulica fluviale.\nConvinto interventista, dopo la fine della prima guerra mondiale venne nominato ordinario d'idraulica industriale presso il Regio Istituto di Milano, dove si occup\u00f2 in particolare dei problemi delle dighe di ritenuta, partecipando anche alla commissione sul crollo della diga sul Gleno in val di Scalve e insistendo sulla necessit\u00e0 di garantire requisiti minimi di sicurezza per queste costruzioni.\nDal 1927 fino alla fine nel 1940, Fantoli ricopr\u00ec la carica di Rettore del Politecnico lasciando la cattedra, per poter seguire meglio i complessi problemi del trasferimento dalla vecchia sede di piazza Cavour alla nuova e pi\u00f9 ampia sede di Citt\u00e0 degli Studi. A lui \u00e8 intitolato il laboratorio di idraulica dell'ateneo milanese.\nNel 1928 fu nominato senatore del Regno e ader\u00ec in modo convinto al fascismo.\nLa Commissione \"composta dal Senatore Prof. Ing. Gaudenzio Fantoli, dall'Ing. Ignazio Inglese, Ispettore Superiore del Genio Civile, dall'Ing. Raffaele Canepa di Genova e dall'Ing. Edoardo Bologna, Ingegnere dell'Ufficio Tecnico Municipale...\", alla luce dei dati e degli elementi di conoscenza certamente molto inferiori agli attuali, produsse una relazione, presentata nel 1908 al Sindaco di Genova, all'interno della quale, a pag. 64, si dichiara che \u201cil deflusso della massima piena del Torrente Bisagno non possa eccedere i metri cubici 500 al secondo\u201d. Come conseguenza di ci\u00f2, e con tutte le attenuanti del caso (nonostante l'Ing. Cannavale, non presente nella commissione, avesse stimato la medesima portata diversi anni prima oltre i 1200 metri cubi)"}
{"id": "662052", "revid": "486946", "url": "https://it.wikipedia.org/wiki?curid=662052", "title": "Campagna di Savannah", "text": ""}
{"id": "662061", "revid": "22475", "url": "https://it.wikipedia.org/wiki?curid=662061", "title": "Campionato maltese di calcio", "text": "Il campionato maltese di calcio si disputa nelle isole di Malta e Gozo, nella Repubblica di Malta ed \u00e8 organizzato dalla MFA (\"Malta Football Association\"), la federazione calcistica della piccola repubblica.\nAttuale sistema (stagione 2020-21).\nIl campionato nazionale consta attualmente di tre divisioni, al vertice delle quali \u00e8 posta la BOV Premier League (BOV \u00e8 l'acronimo dello sponsor \"Bank of Valletta\"), nota colloquialmente come \"Il-Kampjonat\", \"Il-Lig\" o \"Il-Premjer\", che rappresenta il massimo livello calcistico dell'isola. Sommando le squadre iscritte alle tre divisioni nazionali si contano, per la stagione 2020-2021, 53 club.\nIn \"Premier League\", l'attuale sistema di assegnazione del titolo e di definizione delle retrocessioni prevede la disputa di un girone unico in cui le sedici squadre partecipanti si affrontano in un girone all'italiana con sfide di andata e ritorno, per un totale di trenta incontri. La vincitrice del campionato si qualifica per il primo turno preliminare di Champions League, mentre la seconda e la terza classificate partecipano al primo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare. \u00c8 prevista la retrocessione diretta per le ultime 4 classificate, oltre ad uno spareggio fra la quintultima classificata e la terza della divisione cadetta.\nDalla stagione 2020-21, il secondo livello del campionato (in precedenza noto come \"First Division\") \u00e8 stato denominato BOV Challenge League. Per la stagione in corso raggruppa 15 squadre in un girone unico, e prevede la promozione diretta nella massima serie delle prime 2 classificate, con la terza che avr\u00e0 il diritto di disputare uno spareggio promozione/retrocessione con la dodicesima classificata della serie superiore. Le ultime cinque classificate alla \"Challenge League\" vengono retrocesse al livello inferiore.\nIl terzo ed ultimo gradino della piramide calcistica maltese \u00e8 la BOV National Amateur League. Composta da 22 squadre suddivise in tre gironi di composizione variabile, prevede la promozione diretta delle prime tre classificate, oltre che per la vincitrice dei play-off fra le seconde, terze e quarte classificate di ogni girone, per un totale di 4 promozioni totali.\nLa federazione maltese si occupa anche dell'organizzazione del campionato di calcio femminile, il cui livello di vertice \u00e8 la \"BOV Women's League\", composta attualmente da 7 squadre. \nStoria.\nIl campionato maltese ha cambiato diverse volte il proprio formato nel corso degli ultimi anni.\nIn precedenza organizzata in un singolo girone all'italiana, la massima serie maltese ha visto dalla stagione 1999-2000 l'introduzione di un nuovo sistema di assegnazione del titolo e di retrocessione.\nLe prime sei classificate accedevano ai play-off per l'assegnazione del titolo, portando con s\u00e9 la met\u00e0 dei punti accumulati nella prima fase (se dispari, il punteggio veniva dimezzato e poi arrotondato per eccesso alla cifra successiva). Anche i playoff si disputavano in un girone all'italiana con sfide di andata e ritorno, per un totale di dieci incontri. Chi si piazzava al primo posto al termine della seconda fase era proclamato \"Campione di Malta\" e partecipava al primo turno preliminare della UEFA Champions League. \nPer le ultime sei classificate della prima fase era invece riservata una fase di play-out, dove si seguivano gli stessi criteri del playoff per l'assegnazione del titolo. Le ultime due classificate erano retrocesse in \"First Division\".\nIl meccanismo dei play-off/play-out \u00e8 stato abolito nella stagione 2014-2015, anno in cui il campionato di \"Premier League\" fu riorganizzato: venne mantenuta la divisione della stagione in due fasi, alla seconda delle quali hanno partecipato tutte le squadre della prima, con la met\u00e0 dei punti conquistati.\nNel 2016-2017 venne decisa una nuova modifica, con l'abolizione della suddivisione in due fasi e la composizione di un girone unico da 12 squadre, che si sono affrontate in incontri di andata-ritorno-andata (33 partite totali). Il numero delle partite \u00e8 poi mutato nella stagione successiva (2017-2018) e ridotto a 26 (andata-ritorno), con le squadre partecipanti alla prima serie aumentate a 14.\nLe modifiche del 2020.\nIl sistema attualmente in vigore \u00e8 stato varato nel 2020, anche in conseguenza delle decisioni prese dalla Federazione a seguito del diffondersi della pandemia di COVID-19 sull'isola. Con un decreto del 25 maggio 2020 \u00e8 stata decisa la sospensione delle retrocessioni per la stagione in corso, ed il conseguente allargamento per quella successiva della massima serie a 16 squadre, il massimo numero mai raggiunto dal campionato di vertice.\nNel luglio dello stesso anno \u00e8 stata inoltre approvata l'adozione di un formato del tutto nuovo delle serie inferiori maltesi. La piramide calcistica \u00e8 stata infatti ristrutturata in tre divisioni (dalle quattro totali precedenti), con l'introduzione di una \"BOV National Amateur League\", costituita dall'accorpamento fra la \"Second\" e la \"Third Division\", in precedenza terza e quarta serie maltesi. La categoria cadetta \u00e8 stata rinominata \"Challenge League\".\nModifiche future (2021- ).\nDalla stagione 2021-2022 \u00e8 previsto un nuovo assestamento del sistema calcistico, che gradualmente riassorbir\u00e0 le anomalie portate dalle decisioni del 2020. Il numero aumentato delle retrocessioni per il 2020-21 infatti porter\u00e0 la \"Premier League\" ad essere nuovamente composta da 14 squadre, la \"Challenge League\" da 16 e la \"National Amateur League\" da 23. Il numero delle retrocessioni sar\u00e0 cos\u00ec fissato in 2 dalla prima divisione (3 se la dodicesima classificata dovesse perdere lo spareggio con la terza della serie cadetta) e 4 dalla seconda."}
{"id": "662062", "revid": "838137", "url": "https://it.wikipedia.org/wiki?curid=662062", "title": "Boccardi", "text": ""}
{"id": "662064", "revid": "767487", "url": "https://it.wikipedia.org/wiki?curid=662064", "title": "B\u00e0ss paradis", "text": "B\u00e0ss Paradis \u00e8 il secondo disco dei Mau Mau mixato ai Real World Studios di Bath, gli storici studi di registrazione di Peter Gabriel.\nIl Disco.\nSulla falsariga del primo album, Luca Morino e Fabio Barovero tornano ai Real World Studios per mettere insieme un'altra serie di canzoni il cui tema dominante sono gli umili costretti a viaggiare e a star lontani da casa alla ricerca, spesso vana, di una vita dignitosa. \u00c8 tutta quella classe che il gruppo inserisce in un \"basso paradiso\" che cerca di rallegrare con i festosi ritmi di casa. Il tutto nel segno del cantiamo a squarciagola per informare o dimenticare.\nIn alcuni tratti dell'opera, come in \"Rataoj\" e \"An Viagi\" si intravede lo stile da chansonnier. in altre predominano i ritmi caotici e festosi. Penso in particolare alla travolgente \"Ador\u00e8\" e a \"Mak\u00e8 Man\u00e0\".\nTracce.\nTutte le canzoni sono scritte da Fabio Barovero e Luca Morino, tranne Carl\u00ebvera scritta da Y. Tropicalia, R. Zulu e Luca Morino."}
{"id": "662070", "revid": "1543377", "url": "https://it.wikipedia.org/wiki?curid=662070", "title": "Malaccamax", "text": "Con il termine Malaccamax ci si riferisce a quelle navi le cui dimensioni permettono loro il passaggio attraverso lo Stretto di Malacca, la cui profondit\u00e0 minima \u00e8, in alcune zone, di circa 25 metri.&lt;br&gt; \nUna \"Malaccamax\" ha come dimensioni massime una lunghezza di 470 metri, una larghezza di 60 m ed un pescaggio di 20 m. La portata lorda \u00e8 di circa 300.000 tonnellate o di 18.000 TEU.\nEsistono anche delle \"post-malaccamax\", navi che attraversano lo stretto di Lombok."}
{"id": "662073", "revid": "125738290", "url": "https://it.wikipedia.org/wiki?curid=662073", "title": "Federico Giunti", "text": "Ha legato la sua attivit\u00e0 agonistica prettamente al con cui a met\u00e0 degli anni 1990 \u00e8 stato protagonista, fino a diventarne capitano, della scalata dalla Serie C1 alla A, raggiungendo al contempo sul piano personale la maglia della nazionale. Da giocatore vanta inoltre la vittoria di due titoli nazionali, con gli italiani del Milan (1998-1999) e coi turchi del (2002-2003).\nCaratteristiche tecniche.\nGiocatore.\nNato come un centrocampista dalle spiccate attitudini offensive, in questa fase era impiegato principalmente \u00abcome quarto di centrocampo\u00bb; in seguito \u00e8 stato arretrato definitivamente a regista basso davanti alla difesa, ruolo ricoperto per gran parte della carriera, dall'allenatore Giovanni Galeone durante la stagione 1995-1996 a Perugia. Definito dallo stesso Galeone come un giocatore \u00abun po' lunatico\u00bb agli esordi, per via di un certo vittimismo in campo, nel prosieguo della carriera ha saputo maturare divenendo, nelle parole di Carlo Mazzone, un elemento capace di unire \u00abquantit\u00e0 e qualit\u00e0, [...] carisma ed esperienza\u00bb.\nAllenatore.\nIn panchina si \u00e8 spesso affidato a moduli come il 4-3-3 o il 4-3-1-2, basati su una difesa in linea e un centrocampo a tre elementi, in modo da poter poi mettere in atto il cosiddetto \"rombo\" in mezzo al campo; al contrario, per quanto concerne il reparto d'attacco non \u00e8 mai ricorso a schemi prestabiliti, adattandosi agli uomini a disposizione in rosa.\nCarriera.\nGiocatore.\nClub.\nA met\u00e0 degli anni 1980 inizia a giocare a calcio alle giovanili del , con cui nel 1987 esordisce in prima squadra disputando quattro annate dilettantistiche, fino alla conquista del titolo regionale di Promozione nel 1991. Passa quindi al , in Serie C1, con cui nella sua stagione di debutto totalizza 20 presenze, cresciute a 28 nell'annata 1992-1993 in cui realizza anche 4 reti. La stagione 1993-1994 \u00e8 quella dell'approdo in Serie B dei biancorossi, e Giunti contribuisce alla vittoria del campionato con 4 reti in 24 partite. La sua prima stagione in cadetteria \u00e8 tra le migliori della sua carriera, con 7 marcature in 29 partite. L'annata seguente, i \"Grifoni\" raggiungono la promozione in Serie A, categoria che mancava agli umbri da 15 anni: Giunti gioca quasi tutte le gare quell'anno (35 su 38), segnando 5 reti. Divenuto nel frattempo capitano dei biancorossi, debutta in massima categoria l'8 settembre 1996 nella vittoriosa sfida interna contro la (1-0).\nIl campionato 1996-1997 si conclude con la retrocessione del Perugia in Serie B, ma le prestazioni offerte da Giunti attirano l'attenzione del al tempo ai vertici, sicch\u00e9 nell'estate seguente il giocatore si trasferisce in Emilia. L'esperienza coi \"Ducali\" non \u00e8 tuttavia proficua, con l'annata 1997-1998 caratterizzata da sole 13 presenze. Dopo aver giocato appena 2 gare nella stagione seguente, nella sessione invernale di mercato passa quindi al ; tra gennaio e giugno 1999 scende in campo coi rossoneri 6 volte, e a fine stagione pu\u00f2 fregiarsi del titolo di campione d'Italia. Col \"Diavolo\" Giunti disputa altre due stagioni, entrambe con 24 presenze; sono 2 le reti totali in rossonero, la prima nel 1999 in Champions League al , e l'altra nel 2001 in campionato, trasformando un calcio di punizione in un derby meneghino passato agli annali per il largo successo del Milan (0-6) sull'. Il calciatore paga in questo periodo il momento transitorio della squadra rossonera.\nA luglio 2001 si accasa al di Roberto Baggio; le presenze stagionali sono 27 con 2 reti. Nella stagione seguente il rapporto coi lombardi, e in particolare con l'allenatore Carlo Mazzone, s'incrina anche per via della concorrenza nel ruolo col pi\u00f9 titolato neoacquisto Josep Guardiola, sicch\u00e9 nel calciomercato invernale si trasferisce in Turchia al ; Giunti si laurea campione turco nello stesso anno, totalizzando 16 partite e 1 gol tra gennaio e giugno 2003. Il ritorno in Italia \u00e8 preceduto da un'altra stagione coi \"Bianconeri\" di Istanbul, con 24 presenze.\nNell'estate 2004 si accasa al ; rinsaldato il rapporto col tecnico Mazzone, in maglia felsinea ottiene 23 presenze segnando 2 reti. Ad agosto 2005 passa al , con cui raggiunge la qualificazione europea, giocando 28 gare nella stagione 2005-2006. Nel campionato 2006-2007 scende in campo 8 volte, tutte nella prima parte di stagione: Luigi Delneri, non appena tornato sulla panchina clivense, relega il giocatore ai margini della rosa. Giunti resta a Verona nella prima parte d'annata 2007-2008, in serie cadetta, ma anche il nuovo allenatore giallobl\u00f9, Giuseppe Iachini, non lo utilizza concedendogli appena 1 presenza in campionato. Viste le poche possibilit\u00e0 di scendere in campo, a gennaio 2008 \u00e8 ceduto in prestito al di Giuseppe Pillon, con cui a fine stagione chiude la carriera agonistica.\nHa totalizzato complessivamente 187 presenze e 9 reti in Serie A, e 76 presenze e 12 reti in Serie B.\nNazionale.\nNel 1996 ottiene la sua prima e unica convocazione in nazionale da parte del commissario tecnico azzurro Arrigo Sacchi, scendendo in campo il 6 novembre in amichevole a Sarajevo contro la .\nAllenatore.\nA settembre 2009 \u00e8 nominato allenatore degli Allievi Nazionali del . A luglio 2010 assume la guida della squadra Berretti del ; il 14 dicembre successivo \u00e8 nominato allenatore in prima squadra dei \"Falchetti\", da cui \u00e8 esonerato il 20 aprile 2011 con la compagine relegata a un punto dall'ultimo posto. Il 5 luglio 2012 acquisisce a Coverciano il titolo di allenatore di Prima Categoria UEFA Pro, e il diritto di ricoprire il ruolo di tecnico in squadre di massima serie.\nDal 24 ottobre seguente \u00e8 nominato allenatore del , in Serie D. Coi lacustri inanella 18 risultati utili consecutivi che portano i biancobl\u00f9 dai bassifondi alla testa della classifica; tuttavia il 25 marzo 2013, dopo la sconfitta col che fa scendere la squadra al terzo posto, \u00e8 esonerato per divergenze con la societ\u00e0. Il 22 novembre dello stesso anno diventa allenatore del , in Serie D, subentrando all'esonerato Gianni Francioni; rimane sulla panchina degli umbri per due stagioni, entrambe concluse a met\u00e0 classifica.\nIl 18 giugno 2015 ritorna alla guida del Foligno, ancora in Serie D, da cui viene tuttavia esonerato il 22 settembre seguente a causa del negativo avvio di stagione. Il 18 giugno 2016 diviene l'allenatore della , in Lega Pro, dove nonostante una difficile situazione societaria, riesce a traghettare i marchigiani alla salvezza. Il 23 giugno 2017 torna a Perugia come tecnico della prima squadra. Dopo un ottimo avvio di stagione, tuttavia, la formazione accusa un periodo di crisi culminato in cinque sconfitte consecutive, l'ultima in casa col Cesena per 0-3, che il successivo 24 ottobre costa al tecnico l'esonero.\nIl 29 dicembre 2018 \u00e8 richiamato da un altro suo ex club, il , che gli affida la panchina della squadra Primavera dopo l'esonero di Alessandro Lupi. La prima stagione a Milanello \u00e8 negativa, non riuscendo a evitare alla compagine rossonera la retrocessione nel Campionato Primavera 2. Nella stagione seguente ottiene la promozione in Primavera 1 con quattro turni d'anticipo. Nell'annata 2020-2021 conduce la squadra al decimo posto finale nella stagione regolare.\nStatistiche.\nStatistiche da allenatore.\n\"Statistiche aggiornate al 24 ottobre 2017.\"\nGiovanili.\n\"Statistiche aggiornate al 16 febbraio 2022.\""}
{"id": "662095", "revid": "547034", "url": "https://it.wikipedia.org/wiki?curid=662095", "title": "Stunnel", "text": "Stunnel \u00e8 un software libero multi-piattaforma, usato per fornire un servizio TLS/SSL universale.\nStunnel pu\u00f2 essere utilizzato per fornire connessioni sicure per client e server che non supportano nativamente TLS o SSL. Funziona su vari sistemi operativi, tra cui la maggior parte dei sistemi Unix-like e Windows. Utilizza una libreria separata come OpenSSL o SSLeay per implementate i sottostanti protocolli TLS o SSL.\nSe linkata alla libwrap, pu\u00f2 essere configurata in modo da agire da proxy-firewall.\nStunnel \u00e8 sviluppato da Michal Trojnara e Brian Hatch. Distribuito sotto licenza GPL.\nDalla v5.50 in avanti, viene solo pi\u00f9 distribuito ufficialmente in versione 64bit; altre fonti non ufficiali distribuiscono ancora la versione a 32bit."}
{"id": "662097", "revid": "1833487", "url": "https://it.wikipedia.org/wiki?curid=662097", "title": "Forcola (voga veneta)", "text": "La forcola \u00e8 un tipo di scalmiera utilizzata nella voga veneta.\nAgisce come \"forza resistiva\" considerando il sistema \"remo-contatto remo/acqua-forcola-vogatore\" come una leva di secondo genere.\n\u00c8 un attrezzo caratteristico impiegato nelle imbarcazioni veneziane.\nUna sperimentazione secolare ha reso le forme di questo genere di strumenti molto elaborate.\nOgni curva, spigolo, inclinazione ha una precisa funzione nell'economia della vogata.\nNella conduzione delle imbarcazioni veneziane il remo viene normalmente appoggiato al morso (vedi \"\"), ma qualunque genere di manovra consenta l'imbarcazione pu\u00f2 essere realizzata variando l'azione sul remo e spostando il punto di appoggio del remo sulla forcola (vedi la voce \"voga veneta\").\nLa forcola da gondola \u00e8 una delle forme pi\u00f9 complesse e complete: si contano infatti ben otto posizioni di voga.\nIl disegno della forcola dipende dall'uso di precise sagome e profili che variano in funzione della tipologia dell'imbarcazione e alla posizione di voga cui sono destinate.\nIl materiale utilizzato per la costruzione delle forcole \u00e8 il legno. Le essenze preferite dai \"rem\u00e8ri\" (artigiani costruttori di forcole e remi) devono rispondere a caratteristiche di notevole durezza ed elasticit\u00e0. Avremo ad esempio forcole di noce, pero, ciliegio.\nLe forcole dovrebbero essere ricavate da un unico pezzo di tronco (sempre pi\u00f9 raro e prezioso nel caso delle grandi forcole da gondola) ma si ottengono risultati accettabili anche dall'incollaggio di tavole con adeguata venatura."}
{"id": "662098", "revid": "1169970", "url": "https://it.wikipedia.org/wiki?curid=662098", "title": "Graduale", "text": "Il graduale, anticamente chiamato Responsorium Graduale, \u00e8 un canto interlezionale melismatico che appartiene al proprio della messa non solo del Rito romano della Chiesa cattolica.\nIl suo nome deriva dal latino \"gradus\", gradino, perch\u00e9 in origine i cantori cantavano il graduale restando sui gradini dell'ambone.\nIl termine pu\u00f2 riferirsi anche al libro che raccoglie canti utilizzati nella celebrazione eucaristica. Attualmente viene utilizzato per raccogliere i canti del repertorio gregoriano, sia del proprio che dell'ordinario, come il Graduale Triplex.\nStoria.\nLa struttura delle celebrazioni liturgiche delle prime comunit\u00e0 cristiane era molto semplice: si leggevano delle letture bibliche che venivano intercalate cantando dei salmi o dei cantici. Era lo schema della \"lectio cum cantico\" attestata nel II-III secolo. Questo schema sopravvive ancora oggi nella celebrazione della veglia pasquale.\nI cantici venivano cantati \"in directum\", cio\u00e8 dall'inizio alla fine senza interruzione, come avviene ancora oggi nel \"tractus\". Presto si prese l'abitudine di inserire tra i versetti un'antifona con la quale l'assemblea rispondeva al canto del solista. \u00c8 la forma salmodica responsoriale, presente ancora oggi nella liturgia delle ore nel responsorio e nella messa nel graduale e nell'alleluia. Questo uso era gi\u00e0 attestato all'epoca di sant'Agostino: \"brevis psalmus est et valde utilis, quem modo nobis cantatum audivimus et cantando respondimus\".\nIn seguito questo schema fu rivisto ed il salmo venne ridotto a due soli versetti: il \"corpo\" ed il \"versetto\". Venne adattato dagli specialisti della \"schola\" romana nel V secolo e l'arricchimento dell'ornamentazione melodica and\u00f2 di pari passo con l'abbreviazione del testo.\nQuando le letture si ridussero ad una, il graduale e l'Alleluia o il tratto si iniziarono a cantare uno dopo l'altro.\nQuesto schema \u00e8 stato mantenuto fino alla riforma liturgica del rito romano a seguito del Concilio Vaticano II. Infatti nella Messa tridentina il graduale \u00e8 cantato dopo la lettura dell'epistola seguito dall'alleluia o dal tratto; quando il graduale non pu\u00f2 essere cantato, viene recitato dal celebrante.\nUso liturgico.\nNell'ordinamento liturgico corrente del rito romano, pu\u00f2 essere cantato dopo la prima lettura, utilizzando il repertorio gregoriano o polifonico, con la funzione di invito alla meditazione sulla Parola ascoltata. Pi\u00f9 frequentemente il graduale non viene cantato ed \u00e8 allora sostituito dal salmo responsoriale prescritto dal messale. Nel tempo pasquale il graduale non \u00e8 contemplato, un altro canto dell'alleluia viene eseguito al suo posto, ad eccezione dell'ottava di Pasqua.\nNell\"usus antiquior\" del rito romano, il graduale \u00e8 cantato dopo la lettura dell'epistola. Esso viene poi seguito dall'Alleluia o dal Tratto. Nelle messe delle Quattro tempora, in cui l'epistola \u00e8 preceduta da pi\u00f9 lezioni tratte dell'Antico Testamento vi \u00e8 un graduale diverso dopo ogni lezione, mentre l'epistola \u00e8 seguita dal tratto.\nIn altre Chiese e riti, vi sono frammenti di salmo cantati fra le letture che corrispondono al graduale di rito romano. La loro collocazione e la loro struttura dipendono dal numero di letture.\nNel rito bizantino il lettore dell'epistola canta per primo il \"salmo di Davide\" e poi gli \"Atti degli Apostoli\" entrambi piccoli frammenti di salmo.\nNel rito armeno, che ha un'antica stesura di tre letture, viene inserita fra ognuna di esse il \"Saghmos Jashu\" (salmo dell'ultima cena) ed il \"Mesedi\" (di nuovo un verso o due del salmo).\nIl rito nestoriano, usa tre versi di salmo seguiti da tre Alleluia (questo gruppo \u00e8 detto \"Zumara\") dopo l'Epistola.\nIl rito ambrosiano, alcune volte premette una lettura dai Profeti prima dell'Epistola, nel cui caso seguono gli \"Psalmelli\" (al singolare \"Psalmellus\"), due o tre versi da un salmo che corrispondono al Graduale.\nNel rito mozarabico, vi sono tre letture, con un salmo (\"Psallendo\") cantato fra le prime due.\nFra le chiese protestanti, i luterani talvolta cantano un graduale fra l'epistola e la lettura del Vangelo.\nTesto e musica.\nIl graduale si compone di due parti: il corpo, detto anche \"responsum\" o \"caput\" ed il versetto.\nIl testo \u00e8 tratto solitamente da uno o pi\u00f9 salmi, ma pu\u00f2 essere utilizzato anche un altro libro biblico appositamente scelto per evocare il mistero celebrato, come il libro di Giuditta nella festa dell'Immacolata Concezione, o il Libro di Esdra nella messa dei defunti.\nLa melodia comprende una ricca ornamentazione melismatica estesa a quasi tutte le sillabe del testo. Nell'edizione del \"Graduale romanum\" del 1908 l'esecuzione del \"responsum\" e della conclusione del versetto \u00e8 affidata al coro, l'esecuzione del versetto fino all'asterisco ad alcuni cantori (piccola \"schola\"), Nell'edizione del 1974 l'asterisco viene abolito e l'intera esecuzione \u00e8 affidata ai cantori. Nel \"Graduale simplex\" il graduale viene chiamato \"Psalmus responsorius\".\nLa composizione dei tratti si limita a due modi arcaizzanti. Il graduale invece si trova ad uno stadio pi\u00f9 avanzato dell'evoluzione modale, infatti vi si ritrovano tutti i quattro modi autentici dell\"octoechos\": il primo, il terzo, il quinto ed il settimo. La met\u00e0 dei graduali \u00e8 costruita sul quinto modo, mentre una famiglia particolare si distingue perch\u00e9 costruita su una medesima melodia-tipo scaturita nettamente dalla corda madre RE: sono i graduali di \"secondo modo in La\".\nAd eccezione di questo gruppo, i graduali mostrano chiari segni di centonizzazione come i \"tratti\". Il procedimento di centonizzazione consiste nel prendere in un fondo musicale tradizionale un certo numero di formule modalmente compatibili tra loro e di concatenarle adattandole formalmente al testo che si vuole cantare.\nGraduali polifonici.\nI graduali erano fra le parti della messa pi\u00f9 frequentemente composti come organum dalle scuole musicali Scuola di Notre Dame e Scuola di San Marziale.\nNormalmente le parti cantate dai solisti (l'inizio della risposta ed i versi), erano le sole parti composte, mentre le parti corali erano eseguite in canto piano. Nel 1198 Oddone di Sully, arcivescovo di Parigi, autorizz\u00f2 il canto polifonico dei graduali compresi il famoso \"organum\" a quattro voci di P\u00e9rotin \"Sederunt principes\" per la festivit\u00e0 di Santo Stefano e \"Viderunt omnes\" per Natale.\nLibri del graduale.\nIl graduale \u00e8 il libro che raccoglie i canti della messa. Anticamente veniva chiamato \"Antiphonarium Missarum\", Amalario di Metz us\u00f2 per primo la parola \"Graduale\" per indicare il libro dei canti per l'ufficio del giorno.\nI graduali pi\u00f9 antichi contengono solo i canti del proprio: Introito, Graduale, Alleluia, Tratto, Offertorio e Communio. Nei libri recenti vengono inseriti anche i canti dell'Ordinario che anticamente venivano raccolti in altri libri chiamati \"Kyriale\": Kyrie, Gloria, Credo, Sanctus ed Agnus Dei e le Sequenze.\nLa sua funzione \u00e8 quella di servire ai cantori, perci\u00f2 \u00e8 indirizzato a chi \u00e8 gi\u00e0 formato nella sua lettura e nella sua interpretazione, infatti, oltre ai testi, riporta anche la musica scritta in notazione neumatica: quelli di inizio Novecento, come il Liber Usualis, solo con la notazione quadrata, mentre quelli pi\u00f9 recenti, come il Graduale Triplex riportano anche le notazioni pi\u00f9 antiche per permettere il confronto sinottico.\nSi distingue dal messale, libro che raccoglie le parti cantate e recitate della messa ad uso del celebrante. Il \"Cantatorium\" invece \u00e8 un antico libro di canti della messa, indirizzato esclusivamente ai solisti, riportava quindi solo i Graduali, i Tractus e gli Alleluia, oltre agli incipit degli altri canti."}
{"id": "662103", "revid": "78273", "url": "https://it.wikipedia.org/wiki?curid=662103", "title": "Ripristino dell'Impero bizantino sotto i Comneni", "text": ""}
{"id": "662106", "revid": "1610933", "url": "https://it.wikipedia.org/wiki?curid=662106", "title": "Gerenuk", "text": ""}
{"id": "662107", "revid": "1784425", "url": "https://it.wikipedia.org/wiki?curid=662107", "title": "Shaukat Aziz", "text": "\u00c8 divenuto Ministro delle Finanze nel 1999 per poi succedere a Zafarullah Khan Jamali il 28 agosto 2004, in seguito alle sue dimissioni.\nIl 21 maggio 2007, in qualit\u00e0 di Primo Ministro, ha rifiutato le dimissioni di Nilofar Bakhtiar, oggetto di una fatw\u0101 per aver abbracciato in pubblico un uomo.\nLa formazione.\nAziz ha frequentato la \"St. Patrick High School\" di Karachi e la \"Abbottabad Public School\", nella citt\u00e0 pakistana di Abbottabad, per poi terminare la propria istruzione secondaria al \"Government Islamia College\" di Kasur. Si \u00e8 successivamente laureato (al primo livello, Bachelor of Science) presso il \"Gordon College\" di Rawalpindi, nel 1967, per poi conseguire un MBA presso la \"Pakistani Business School\" dell'Institute of Business Administration di Karachi, nel 1969. Al termine degli studi universitari ha ottenuto un'assunzione presso la Citibank, da cui inizi\u00f2 una prestigiosa carriera di dirigente bancario."}
{"id": "662110", "revid": "1305772", "url": "https://it.wikipedia.org/wiki?curid=662110", "title": "Ramenskoe", "text": "Ramenskoe , anche come \"Ramenskoye\" o \"Ramenskoje\", \u00e8 una citt\u00e0 (82.074 abitanti) della Russia europea, nell'Oblast' di Mosca. Situata a 46\u00a0km a sudest della capitale, \u00e8 il capoluogo amministrativo del distretto omonimo.\nIl nome della cittadina deriva dal russo arcaico \u0440\u0430\u043c\u0435\u043d\u044c\u0435 (\"ramen'e\"), \"limitare della foresta\".\nInfrastrutture e trasporti.\nA Ramenskoe ha sede il LII (Letno-Issledovatel'skij Istitut, istituto di ricerca sul volo, dedicato a Gromov Air), dove \u00e8 stata collaudata la maggioranza degli aeroplani sovietici e russi.\nIl centro possiede due piste di decollo principali, una di circa 5\u00a0km e l'altra di 2,8\u00a0km.\nSociet\u00e0.\nEvoluzione demografica.\nAndamento demografico della citt\u00e0"}
{"id": "662113", "revid": "1272592", "url": "https://it.wikipedia.org/wiki?curid=662113", "title": "WAR", "text": ""}
{"id": "662114", "revid": "3325", "url": "https://it.wikipedia.org/wiki?curid=662114", "title": "Il Tempio della Pace a Padova", "text": ""}
{"id": "662115", "revid": "834", "url": "https://it.wikipedia.org/wiki?curid=662115", "title": "War", "text": ""}
{"id": "662116", "revid": "14691", "url": "https://it.wikipedia.org/wiki?curid=662116", "title": "Gerenuch", "text": ""}
{"id": "662118", "revid": "599013", "url": "https://it.wikipedia.org/wiki?curid=662118", "title": "Teemu Rannikko", "text": "Carriera.\nCresciuto nelle giovanili del Pillosetin Finlandia, in passato ha militato con squadre italiane, quali la Pallacanestro Reggiana, Roseto Basket e la Scavolini Pesaro. Nel 2005 \u00e8 stato vittima di un infortunio al legamento crociato del ginocchio.\nDal 2005 al 2007 \u00e8 nel roster dell'Olimpia Lubiana, squadra slovena con cui disputa l'Euroleague Basketball.\nDal 2007 sino al 2009 va a giocare in Russia con il Chimki vincendo una coppa nazionale nel 2008.\nNella stagione 2009-10 ha giocato in Spagna nel Club Baloncesto Granada. Il 21 luglio 2010 \u00e8 stato ufficializzato il suo trasferimento alla Pallacanestro Varese. Il 22 giugno 2011 la Pallacanestro Varese comunica il suo rinnovo per un altro anno, con l'opzione per il secondo, venendo anche nominato capitano della squadra."}
{"id": "662122", "revid": "1543377", "url": "https://it.wikipedia.org/wiki?curid=662122", "title": "Colle (Arquata del Tronto)", "text": "Colle, chiamato anche Colle d'Arquata \u00e8 una frazione di Arquata del Tronto in provincia di Ascoli Piceno, nella regione Marche ed appartiene all'ente territoriale della Comunit\u00e0 montana del Tronto.\nIl suo impianto urbano \u00e8 costituito da numerose abitazioni, molte delle quali conservano mura in pietra ed alcune mostrano sugli architravi il simbolo del sole raggiante con il cristogramma della sigla medioevale IHS, grafema del nome di Ges\u00f9, scalpellato al centro di un cerchio. Si tratta del trigramma diffuso dal minore francescano san Bernardino da Siena durante le sue predicazioni in questa zona, avvenute nel XV secolo. \u00c8 noto per essere l'unico borgo dell'arquatano dove si pratica ancora oggi l'arte del carbonaio ed, insieme a Spelonga, \u00e8 annoverato come il paese pi\u00f9 popolato del comune.&lt;br&gt;\nSi raggiunge lasciando la via Salaria a Trisungo, proseguendo per la SP20 e superando i paesi di Faete e Spelonga.\nGeografia fisica.\nIl centro urbano \u00e8 immerso nel verde dei boschi, con lo sguardo rivolto a sud, nella zona dell'alta valle del Tronto ad un'altitudine di 1.115 , la pi\u00f9 elevata fra tutte le frazioni del comune arquatano e della provincia ascolana. Situato tra le alture della riva destra del fiume Tronto si trova accanto alla gola del torrente Chiarino ed in prossimit\u00e0 del Passo di Chino. Il paese \u00e8 circondato dalle vette della Laga, quali: il monte Comunitore (1695 s.l.m.), il monte Macera della Morte (2073 s.l.m.) e Pizzo di Sevo (2419 s.l.m.). Come l'intero comune di Arquata estende il territorio tra due parchi nazionali: il Parco nazionale dei Monti Sibillini e il Parco nazionale del Gran Sasso e Monti della Laga.\nTorrente Chiarino.\nIl corso d'acqua scende dal monte Macera della Morte. Con il suo percorso segna il confine territoriale tra le regioni Marche e Lazio, dividendo la Provincia di Ascoli Piceno da quella di Rieti. Scorre tra rocce e boschi fittissimi in direzione Grisciano dove diventa affluente di destra del fiume Tronto. &lt;br&gt;L'idronimo esprime la caratteristica limpidezza delle sue acque. Giulio Amadio scrive che per questo torrente \u00e8 stato adottato l'uso del diminutivo per distinguerlo dal torrente Chiaro che, nei pressi di Ascoli, \u00e8 affluente di sinistra del Tronto e, per qualche tratto, segna la linea di confine tra Marche ed Abruzzo. \nClima.\nIl clima di Colle \u00e8 quello tipico dell'Appennino centro-settentrionale, caratterizzato quindi da temperature rigide durante i mesi invernali, con frequenti nevicate e gelo intensi. I mesi estivi risultano miti, mai troppo caldi. Le piogge sono distribuite durante tutte le stagioni con maggiore frequenza nei mesi freddi. \nStoria.\nMedioevo.\nSant'Amico di Avellana, eremita a Colle di Arquata.\nIl santo, vissuto tra il X e l'XI secolo, era un monaco benedettino di origine camerinense, che aveva avuto il permesso dai suoi superiori di condurre vita eremitica. Dopo aver trascorso buona parte della sua esistenza nell'Italia meridionale giunse in territorio ascolano per far visita ai confratelli che risiedevano nel monastero dell'Ordine di San Benedetto, nei pressi del torrente Chiarino. Rest\u00f2 a soggiornare \u00ab\"per qualche tempo\"\u00bb nella casa dei religiosi e decise di trattenersi a dimorare fra queste montagne. Scelse di appartarsi nella solitudine di una cella, lontana sette miglia dal convento che l'aveva ospitato, e si stabil\u00ec nella grotta situata tra i paesi di Colle e Poggio d'Api, ad una quota di circa 1500 metri , sul pianoro dove c'\u00e8 la Sorgente (o Fonte) di Santa Maria di Chiarino, la Fonte che per tradizione \u00ab\"disset\u00f2 il santo\"\u00bb. Dalle parole di Serafino Razzi, vivente nel XVI secolo, si apprende che il romito rest\u00f2 per tre anni in completa solitudine ed in seguito fu raggiunto dai suoi discepoli. Insieme a questi confratelli eresse un altare, in onore di san Michele Arcangelo. Dagli scritti di padre Giacinto Pagnani si apprende che il vescovo di Ascoli si rec\u00f2 pi\u00f9 volte a far visita all'eremita durante la sua permanenza. \nAlla figura del santo sono legate diverse tradizioni locali, una vuole che egli condividesse la sua vita solitaria con un asino che lo aiutava a trasportare la legna da ardere per riscaldare la grotta. La bestia da soma fu aggredita ed uccisa da un lupo che, redarguito dal santo, s'inginocchi\u00f2 al suo cospetto e pentito sostitu\u00ec l'asino cominciando a portare il legname necessario. Una narrazione piuttosto simile ricorda un miracolo attribuito a san Francesco d'Assisi, vissuto due secoli pi\u00f9 tardi, che ammans\u00ec il lupo a Gubbio. \nLa memoria della tradizione del frate eremita \u00e8 divenuta, nel tempo, il tema di dipinti che ritraggono sant'Amico in compagnia del lupo. Nella chiesa di San Silvestro di Colle un affresco, ormai corrotto dall\u2019umidit\u00e0, eseguito dall'amatriciano Dionisio Cappelli, ritraeva l'effige del santo raffigurato, secondo la tradizione agiografica, con l'accetta in spalla ed il lupo pentito che, carico di legna e condotto a cavezza, lo aiutava in sostituzione del suo asino. &lt;br&gt;\nUn altro affresco in cui ricorrono le figure del santo e del lupo si trova all'interno del Santuario dell'Icona Passatora, nei pressi del paese di Retrosi di Amatrice. Anche in questo dipinto il santo reca con s\u00e9 un'ascia da boscaiolo e conduce il lupo gravato del peso della legna a guinzaglio. &lt;br&gt;\nPasquale Settefrati riferisce di aver avuto modo di osservare il quadro, destinato alla chiesa di San Silvestro di Colle, dipinto da Paolo Lazzaretti, suo contemporaneo ed all'epoca vivente in Ascoli Piceno. L'artista aveva ritratto Sant'Amico, con il lupo carico di legna e l'ascia in spalla, genuflesso davanti alla Madonna col Bambino. Lo storico aggiunge che in questa rappresentazione il santo era vestito con l'abito bianco dell'Ordine cistercense e con un'aureola intorno alla testa. &lt;br&gt;\nUn'altra memoria riporta che il cranio di sant'Amico sia conservato, insieme ai resti di sua sorella Adelfa, all'interno di un'urna murata nella chiesa di San Sebastiano. Nell'aula liturgica, una lastra reca l'epigrafe che tramanda sia la presenza delle ossa di sant'Aldelfa e sia della testa del santo: \nNegli inventari delle visite pastorali, avvenute nel XVI secolo, quest'urna non compare elencata. Gabriele Lalli \u00e8 incline ad attribuirne la provenienza dalla chiesa scomparsa di Santa Maria del Chiarino, dove la devozione religiosa venerava le reliquie dell'eremita. In effetti, \u00e8 davvero poco probabile, come scrivono Gali\u00e8 e Vecchioni, che parti del corpo del santo possano trovarsi a Colle perch\u00e9 deceduto e tumulato intatto nel paese di San Pietro Avellana come dichiarato dall'Abate ordinario di Montecassino quando, il 22 settembre 1623, procedette alla ricognizione dei resti mortali. &lt;br&gt;\nNumerose testimonianze della particolare venerazione che hanno avuto i residenti per questo religioso si trovano e si conservano ancora ai nostri giorni in alcuni nomi, come: Fonte di Sant'Amico, Chiesa di Sant'Amico.\nAlla figura di sant'Amico, la tradizione locale lega anche la presenza di santa Adelfa o Adelfia, (Adelpha), sorella del romito che visse con questi nell'eremo di San Michele Arcangelo, a breve distanza da dove dimorava anche san Petrone. Secondo le memorie tramandate a Colle si narra che i tre anacoreti, in una rigida giornata invernale in cui infuriava una tempestosa bufera di neve, si misero in cammino per discendere dalla valle del Chiarino. Durante il percorso Adelfa, sfinita dal freddo, mor\u00ec. Sant'Amico e san Petrone, constatato il decesso, decisero di lasciarne il corpo in mezzo alla bianca coltre che ricopriva le montagne. I resti mortali incorrotti della donna furono rinvenuti durante la fase di disgelo della primavera seguente dai pastori che provvidero a dare al corpo una degna sepoltura. In seguito le sue ossa furono riposte nell'urna che, sempre secondo la tradizione locale, custodiva anche il cranio del fratello nella chiesa di san Sebastiano. \nAngelo Clareno, eremita nella valle del Chiarino.\nAngelo Clareno, noto anche come \"fra' Angelo da Cingoli\", o \"Angelo da Fossombrone\", due secoli dopo sant'Amico di Avellana, insieme a Corrado da Offida e Pietro da Macerata, risal\u00ec il corso del torrente Chiarino. I tre erano seguaci del santo d'Assisi, ed appartenevano al movimento francescano degli Zelanti o Spirituali della Marca Anconitana, istituito e fondato dallo stesso Angelo da Cingoli con altri religiosi tra i quali: Angelo e Tommaso da Tolentino e Corrado da Offida. Il frate fu tra i proseliti di Gioacchino da Fiore e noto per il suo temperamento rigoroso, inflessibile e fermo nella deplorazione e disapprovazione degli eccessi e dei lussi del clero. \nPrima di giungere in questi luoghi, i tre religiosi erano gi\u00e0 stati protagonisti di alterne vicissitudini, avevano subito una condanna di carcerazione in perpetuo nei cenobi di Ancona e Forano, inflitta dal cardinale Matteo d'Acquasparta, allora ministro generale dell'Ordine francescano. Trascorsi due anni dalla pronunzia della pena, il nuovo generale Raimondo Gaufridi, ottenuta l'attenuazione delle sanzioni canoniche e coercitive contro gli Spirituali, li liber\u00f2 dallo stato di prigionia mandandoli missionari in Armenia, dove rimasero quattro anni, presso re Aitone II che aveva domandato la presenza di religiosi. Dalla zona del Caucaso meridionale, tornarono nella loro terra, sperando di poter condurre una vita monastica fuori dall'Ordine, ma non ricevettero sostegno, non furono accolti in alcun monastero e nemmeno ricevuti dal Vicario provinciale della Marca. Queste circostanze unite alla loro condizione di estrema povert\u00e0 li costrinsero a cercare un luogo dove vivere e pregare. I religiosi ricorsero ad invocare la benevolenza di papa Celestino V che accett\u00f2 le loro istanze e dette loro la facolt\u00e0 di strutturare un nuovo ordine religioso che seguisse le regole di Francesco d'Assisi e contemplasse la vita eremitica. Lo stesso papa nomin\u00f2 capo della loro nuova Congregazione Pietro da Macerata. Il successore del pontefice, Bonifacio VIII, non riafferm\u00f2 la stessa affezione e disponibilit\u00e0 verso questi frati, al contrario mostr\u00f2 un accanito fastidio e li perseguit\u00f2. Fu cos\u00ec che intrapresero il cammino verso i rilievi montuosi del Piceno alla ricerca di un luogo dove fermarsi e stabilirsi. Risalendo il corso del Chiarino giunsero nella stessa radura scelta da sant'Amico. Qui riadattarono la cappella costruita dal romito di Avellana e fabbricarono \u00ab\"capanne di frasche\"\u00bb per ripararsi. Frate Angelo da Cingoli o da Fossombrone aggiunse al suo nome quello di \"Clareno\", \u00ab\"in onore del torrente Chiarino\"\u00bb ed \u00ab\"a ricordo del suo eremitaggio\"\u00bb. Fond\u00f2 un nuovo ordine religioso chiamato Congregazione Claretana, riconosciuta dalla Chiesa, ed i suoi frati furono identificati come Clareni o \u00ab\"fraticelli de pauperae vitae\"\u00bb. Condussero una vita povera, vestiti con stracci ed ogni tanto scendevano nei centri abitati per predicare e ricevere carit\u00e0. I Clareni furono presenti soprattutto nelle Marche, regione che ebbe diversi conventi fino al 1568 quando la congregazione fu assorbita con un decreto pontificio di papa Pio V dai minori osservanti. Tra i romitori si ricorda, nei pressi del paese di Rosara, l'Eremo di San Giorgio. \nTra questi monti restano deboli tracce della presenza del Clareno e dei suoi confratelli. Adalberto Bucciarelli scrive che la loro breve permanenza ha forse condizionato ed impedito che lasciassero segni pi\u00f9 durevoli. Nei dintorni della sorgente del Chiarino sono ancora presenti i resti di una cappellina divenuta un cumulo di pietre sormontate da una piccola croce. \nXVI secolo.\nDalla relazione della visita apostolica del vescovo Giovanni Battista Maremonti, si apprende che nell'anno 1573, a Colle era gi\u00e0 stata istituita la Confraternita del Corpus Domini. \nMonumenti e luoghi d'interesse.\nArchitetture religiose.\nChiesa di San Silvestro.\nLa chiesa di San Silvestro, di epoca rinascimentale, ascrivibile al XV secolo, si eleva fuori dal centro abitato, a circa 800 metri dal paese. \u00c8 stata costruita sopra uno sperone di roccia a strapiombo sul torrente Chiarino e sulla vallata, sorvegliando l'intero territorio sottostante.\n\u00c8 dedicata a san Silvestro papa e, con molta probabilit\u00e0, \u00e8 stata edificata su un sito precedentemente consacrato a culti naturalistici. \nIl piccolo edificio religioso \u00e8 costituito da un'unica aula quadrangolare, scandita da tre navate, conclusa dall'abside rettangolare. L'ambiente prende luce dalle due finestre che si aprono sui lati dell'ingresso sopra cui si legge incisa la data 1510. Lo storico Gabriele Lalli scrive che dall'osservazione del tessuto murario, avvenuta negli ultimi restauri conservativi delle opere pittoriche, \u00e8 possibile individuare la porzione trecentesca dell'edificio, sottostante agli affreschi, utilizzata per l'elevazione della costruzione cinquecentesca. \nL'aula liturgica \u00e8 riccamente decorata con affreschi del XVI secolo e del XIV secolo, questi ultimi datati con certezza dopo i risanamenti conservativi. La maggior parte delle decorazioni pittoriche appartiene all'opera di Dionisio Cappelli, pittore nato ad Amatrice, in provincia di Rieti, nell'anno 1450 e molto attivo nelle zone limitrofe alla sua provenienza. In questa chiesa ha dipinto anche la rappresentazione di sant'Amico, ultima opera che gli \u00e8 stata attribuita e le figure dei santi presenti nella zona absidale quali: san Paolo, san Pietro, santa Caterina da Siena, la Madonna del Latte e san Silvestro col drago. Quest'ultimo santo \u00e8 raffigurato in atteggiamento benedicente, seduto sul trono pontificale ed abbigliato con una veste bianca, un mantello rosso, la tiara e il pastorale. La sua effigie misura 164 cm. Ai suoi piedi, alzando il corpo, verso la sinistra dell'immagine, il drago. Le pareti laterali presentavano altri affreschi del Cappelli, parzialmente degradati a causa dell'umidit\u00e0. La piccola crocifissione del timpano appartiene anch'essa all'opera dello stesso maestro. Alla sua base si legge l'iscrizione: \nTra gli arredi appartenuti a questa chiesa si ricorda la statua della Madonna col Bambino, localmente nota come l'effigie di \u00ab\"Santa Maria del Chiarino\"\u00bb, realizzata in cartapesta e terracotta \u00ab\"alla maniera dei madonnari abruzzesi\"\u00bb, proveniente dalla chiesa di Santa Maria del Chiarino e qui esposta nella nicchia lungo la parete a sinistra dell'altare maggiore. L'opera \u00e8 stata trafugata negli anni Ottanta del XIX secolo e mai ritrovata. Tra i ricordi delle persone pi\u00f9 anziane del borgo vi \u00e8 memoria di un controsoffitto dipinto su una grande tela, sorretta da traversine di legno. L'opera pittorica aveva il fondo azzurro ed era ornata da stelle. Il progressivo deterioramento della decorazione ne ha cagionato la rimozione negli anni 30 del XX secolo. \nDal ritrovamento di una lapide, usata come copertura di una fossa carnaia, posta lungo la parete di fondo della sagrestia, si deduce che la chiesa possa aver accolto dei resti mortali, probabilmente fino ad epoche antecedenti al marzo del 1812 quando, per ordine del Governo Napoleonico, il Prefetto di Fermo sanc\u00ec l'obbligatoriet\u00e0 delle tumulazioni al di fuori delle chiese. Nello spazio posteriore dell'edificio consacrato \u00e8 possibile che esistesse un'ulteriore fossa di seppellimento perch\u00e9, anche in quest'area, sono state rinvenute ossa di stinchi e crani durante il restauro condotto a met\u00e0 del XX secolo. Un documento, datato 1785, riporta la descrizione di ulteriori stanze con luoghi di inumazione destinati agli innocenti, agli uomini e alle donne. \nSul campanile a vela \u00e8 posta una sola campana, bronzea, di forma tubolare, che misura cm 40 x 40 e pesa circa un quintale. Reca due iscrizioni in caratteri gotici. La prima, datata 1389, si sviluppa su un'unica riga. Il testo \u00e8 racchiuso tra 3 linee (una superiore e due inferiori all'epigrafe), e posizionata sulla spalla. \nLa seconda scritta si legge composta in un'unica riga in prossimit\u00e0 della bocca della campana. \u00c8 contenuta tra quattro line a rilievo disposte due superiormente e due inferiormente al testo che indica il nome di Nicola de Criusura.\nChiesa di San Sebastiano.\nL'edificio religioso si trova al centro del paese, \u00e8 dedicato san Sebastiano, martire cristiano. \nLa sua costruzione \u00e8 riferibile al XI secolo. Le notizie documentate risalgono al 1573, anno in cui \u00e8 menzionata come oratorio in \"Collis Arquati\", mentre nel 1580 in \"Villa Collis Bassae\", quando le sue misure corrispondevano a passi 6 per 3 ed aveva un'unica campana. .\nSulla parete sinistra dell'aula liturgica vi \u00e8 un'urna, costituita da un piccolo monumento in pietra arenaria di stile rinascimentale che, secondo la tradizione, ha custodito le spoglie mortali di sant'Amico di Avellana. Nella porzione inferiore della lapide sepolcrale si leggono le parole di una dedica scolpita, datata 1620. Poich\u00e9 questa lastra non compare menzionata ed annoverata nelle relazioni delle visite pastorali del 1500 \u00e8 possibile pensare che si tratti della stessa venerata nella chiesa di Santa Maria del Chiarino e collocata in questa nuova sede. Sul lato destro dell'altare \u00e8 presente una nicchia in pietra scolpita, incassata nel muro, ove vi si leggono un nome ed una data: \u00ab\"Paolo Santolini 1721\"\u00bb. Sulla parete di fondo, in corrispondenza dell'altare vi \u00e8 l'immagine iconografica di san Sebastiano, ritratto trafitto dalle frecce del suo martirio. Il dipinto risulta essere un'opera ascrivibile al XVII secolo. \nIl campanile a vela \u00e8 disposto su due livelli ed accoglie due campane. La superiore, pur essendo priva di datazione, ha caratteristiche che lasciano ipotizzare ad Antonio Salvi che possa trattarsi di un manufatto quattrocentesco o pi\u00f9 tardo. Il peso \u00e8 di circa 1 quintale, le sue dimensioni di 45 cm di altezza e 47 di diametro la rendono pi\u00f9 grande dell'altra. Presenta sulla superficie esterna vari ornamenti a rilievo descritti come: \u00ab\"una croce grigliata, ornata da due ramoscelli e racchiusa in un rettangolo; un tondo con un bassorilievo di san Giorgio che affronta il drago; una figura geometrica trilobata, corredata di immagini di santi e cartigli, inclusa in un cerchio.\"\u00bb Sulla spalla del manufatto si legge l'iscrizione in caratteri gotici maiuscoli, tra linee a rilievo, che recita: \n Gabriele Lalli scrive che, secondo la traduzione di Jacopo da Ferrazzano, si ottiene la frase: \nLa campana pi\u00f9 piccola, posizionata nell'arco della luce pi\u00f9 alta del campanile, ha un peso di circa 35 kg e reca il testo di questa iscrizione: \nChiesa di Santa Maria della Rocca, localmente detta \"Chiesa di Sant'Amico\".\nLa chiesa di Santa Maria della Rocca, cos\u00ec chiamata dalla Diocesi di Ascoli Piceno, \u00e8 detta anche chiesa di Sant'Amico. \u00c8 stata edificata a quota 1.300 slm, sulla sommit\u00e0 della costa di arenaria denominata \u00ab\"Rocca\"\u00bb che sovrasta il centro abitato del paese di Colle. \nIl piccolo edificio religioso si eleva nella stessa area che, in passato, era indicata da una croce. Secondo la tradizione popolare, l'insegna cristiana individuava il luogo dove sant'Amico di Avellana si inginocchiava o riposava quando andava nei villaggi per predicare. Il sito \u00e8 raggiungibile solo a piedi e dista circa 15 minuti di cammino dal paese. \nL'attuale fabbrica consacrata \u00e8 stata eretta, ed in seguito ampliata, da Gabriele Amici per onorare il culto e la venerazione del santo di San Pietro Avellana. Amici era nativo di Colle e gendarme pontificio presso lo Stato della Citt\u00e0 del Vaticano. Lo stesso la descrive come: \u00ab\"ben arredata (\u2026) ed arricchita di due belle campane del peso di circa 5 quintali (\u2026) benedette a Roma.\"\u00bb La consacrazione della prima costruzione \u00e8 avvenuta con l'inaugurazione del 9 giugno 1930, e dopo l'ampliamento \u00e8 stata riaperta il 30 agosto 1933. \nAll'interno dell'aula vi sono 2 supporti lapidei che ricordano il nome di Gabriele Amici con le seguenti parole: \nLa vela del campanile a due luci custodisce 2 campane con iscrizioni che hanno peso e dimensioni diverse. \nLa pi\u00f9 piccola, datata 1932, dal peso di circa 2 quintali e mezzo, \u00e8 ornata dall'effigie centrale dell'Immacolata Concezione affiancata dalle rappresentazioni di san Silvestro e di san Sebastiano. Al suo interno si leggo 3 frasi distribuite ciascuna su due righe: \nAll'esterno della campana pi\u00f9 grande, dal peso di 4 quintali e datata 1932, vi sono le raffigurazioni del Sacro Cuore di Ges\u00f9 e di Maria Santissima del Divino Amore, affiancati da sant'Amico e da san Gabriele dell'Addolorata. Vi si leggono 3 epigrafi distribuite ciascuna su due righe: \nLa chiesa, fino a qualche anno fa, era ancora officiata con la celebrazione di una funzione liturgica il giorno 22 maggio, festa di santa Rita da Cascia.\nAttualmente, nel mese di settembre si festeggia la \"Fiaccolata\" in onore della Madonna. I fedeli si dispongono a croce lungo il lastrone di roccia, in prossimit\u00e0 dell'edificio religioso, mentre stringono in mano una fiaccola accesa. Nelle ore notturne questa celebrazione crea una suggestiva immagine luminosa visibile sia dal paese e sia dalle montagne limitrofe. I partecipanti scendono a serpentina verso Colle per congiungersi alla processione e recarsi nella piazza per assistere alla messa.\nChiesa di Santa Maria di Chiarino.\nLa primitiva costruzione di questa piccola chiesa \u00e8 storicamente attribuita a sant'Amico che la elev\u00f2 per custodire l'altare eretto in onore di san Michele Arcangelo. Secondo quanto scritto dagli storici Bucciarelli, Settefrati e Lalli, circa due secoli pi\u00f9 tardi dell'eremita di San Pietro Avellana, nella valle del Chiarino arrivarono i frati di Angelo Clareno che fruirono della cappella dedicata a Santa Maria di Chiarino per raccogliersi in preghiera. Di tutto ci\u00f2 non si hanno notizie certe tranne che i ruderi della chiesa di Santa Maria Chiarino siano gli stessi consacrati a San Michele Arcangelo.&lt;br&gt;\nGiuseppe Fabiani ricorda che la sacra fabbrica si trovava, a quota 2.073 , lungo il sentiero che dal paese di Colle arriva, ancora oggi, al monte Macera della Morte, ed aggiunge che la citazione dell'edificio \u00e8 contenuta nel \"Bullarium\" del 1411 e del 1427. Inoltre, ne compare una menzione nell'anno 1459, quando Francesco Andrenucci di Poggio d'Api, tra le sue volont\u00e0 testamentarie redatte da un ignoto notaio, lasciava una somma di danaro alla chiesa di \u00ab\"S. Marie de Chiarino de Arquata in operibus\"\u00bb. Pi\u00f9 tardi, compare nell'inventario della visita pastorale del vescovo Nicol\u00f2 Aragona, descritta come: \u00ab\"ruralis ecclesia\"\u00bb. Nella stessa relazione si fa menzione anche della reliquia con l'iscrizione: \u00ab\"(...) quadam Sancti Amici cum iscriptionem hiusmodi: Hic est Amicus Dei qui bene placuit ei MDXXIIIJ (1524 nda)\"\u00bb. L'oggetto sacro, riferito a sant'Amico, di cui lo stesso vescovo proib\u00ec l'esposizione ai devoti perch\u00e9 lo riteneva di dubbia autenticit\u00e0.&lt;br&gt;\nNel corso dei secoli seguenti, le fonti documentali citano l'esistenza di questo edificio religioso insieme alla chiesa di San Silvestro di Colle nell'anno 1495 \u00ab\"quam tenuit et possedit dominus Marinus de villa Podii\"\u00bb in occasione dell'assegnazione a \u00ab\"Gregorio Positi de Sessa de Regno\"\u00bb. \nDell'antico eremo e della cappella oggi non rimane quasi pi\u00f9 traccia. Restano pochi ruderi e il portale su cui \u00e8 incisa la data 1539, riferita all'anno dell'ultimo restauro. &lt;br&gt;\n\u00c8 accertato che alla fine del XVI secolo era ancora officiata, poich\u00e9 \u00e8 citata ed inventariata nella visita del Vescovo d'Aragona che nel 1580 si rec\u00f2 a Colle.&lt;br&gt;\nNella piccola chiesa si venerava una statua raffigurante Maria Santissima, seduta che teneva sulle ginocchia il Santo Bambino. Era realizzata in terracotta e cartapesta e modellata secondo lo stile dell'epoca dai madonnari abruzzesi. Alla fine del 1700, a causa del degrado del luogo fu trasportata nella chiesa di San Silvestro al centro del paese. Questa effigie, secondo la tradizione popolare, scomparve pi\u00f9 volte dalla sua nuova dimora per essere poi ritrovata nella cappellina originaria tra i monti. Questo avvenne fino a quando non fu aperta una piccola finestra rivolta in direzione della Chiesa di Santa Maria di Chiarino.\nArchitetture civili.\nMulino ad acqua.\nLungo il corso del torrente Chiarino nell'anno 1893 risultava la presenza di un mulino ad acqua del quale oggi resta la presenza di pochi ruderi. La propriet\u00e0 sembra potesse appartenere alla famiglia Iacopini. \nEconomia.\nL'economia del paese \u00e8 principalmente legata alle risorse del territorio. Come per tutte le popolazioni di montagna la realt\u00e0 boschiva \u00e8 stata storicamente uno dei maggiori riferimenti per avere fonti di reddito, sebbene sia sempre meno praticata. Le attivit\u00e0 lavorative sono attuate con tecniche di sfruttamento e produzione assolutamente tradizionali. Buona parte delle occupazioni ruotano intorno all'agricoltura, all'allevamento ovino ed ai prodotti derivati, alla raccolta delle castagne, alla fruizione ed alla disponibilit\u00e0 del bosco ceduo. \nIl carbone vegetale.\nNel paese di Colle sopravvivono ancora ai nostri giorni le attivit\u00e0 del taglialegna e del carbonaio. Lungo i sentieri che dal paese salgono verso le montagne \u00e8 possibile vedere le cosiddette \u00ab\"piazze da carbone\"\u00bb dislocate sulle radure. Su questi spazi pianeggianti, vengono costruite le carbonaie disponendo a cumulo il legname opportunamente tagliato. L'accatastamento avviene in modo rigoroso ed ordinato. Si inizia sistemando la legna partendo da una base circolare e lasciando al centro uno spazio vuoto, una sorta di camino, che servir\u00e0 per dare l'accensione alla catasta. I tronchi sono disposti per grandezza e spessore fino a comporre la tipica forma di una cupola, ricoperta con zolle di terra erbosa, con un secondo manto di foglie secche ed infine con uno strato di terra, di circa 10 cm, in cui vengono praticati dei fori. Da queste aperture ha accesso l'aria che consente di \u00ab\"governare la piazza\"\u00bb, ossia di gestire al meglio il processo di combustione. La carbonaia si accende introducendo all'interno del camino dei tizzoni ardenti e controllando la potenza ed il calore generato dal fuoco due o tre volte al giorno, per circa cinque o sei giorni. Trascorso questo tempo il calore ha trasformato la legna in carbone vegetale, quindi si procede a tappare tutti i fori che si trovano sulla parte pi\u00f9 esterna della cupola e si attende un giorno per il raffreddamento del materiale prima di \u00ab\"scarbonare\"\u00bb, ossia prima di rimuovere gli strati esterni di terra ed accedere al recupero del prodotto finale. "}
{"id": "662123", "revid": "838137", "url": "https://it.wikipedia.org/wiki?curid=662123", "title": "Catapult Aircraft Merchantman", "text": "Le Catapult Aircraft Merchantman, dette anche CAM ship, erano dei mercantili armati con una catapulta con dei razzi dalla quale potevano lanciare un velivolo, di solito un Hawker Hurricane, realizzati come soluzione di emergenza nei primi anni della seconda guerra mondiale in Gran Bretagna.\nLe navi CAM nascevano dalla necessit\u00e0 di fornire una copertura aerea costante ai convogli che attraversavano l'Oceano Atlantico. Nel 1940 e nel 1941 furono trentacinque le navi da carico cos\u00ec trasformate. La prima fu la \"SS Michael E\". Sebbene venisse aggiunta la catapulta le capacit\u00e0 di carico del mercantile rimanevano immutate e quindi oltre a fornire protezione le navi continuavano a svolgere il loro ruolo di trasporto. I primi cinque mercantili trasformati vennero inquadrati dalla Royal Navy come \"Auxiliary Fighter Catapult Ship\" mentre le restanti unit\u00e0 rimasero a tutti gli effetti delle navi mercantili civili.\nI piloti dei velivoli imbarcati provenivano da una speciale unit\u00e0, la \"Merchant Ship Fighter Unit\", della Royal Air Force con base a RAF Speke nei pressi di Liverpool.\nLo scopo principale degli Hurricane imbarcati era quello di intercettare i velivoli da ricognizione tedeschi in modo che non potessero fornire informazioni sul convoglio. Le navi erano predisposte solo per il lancio del velivolo e non per il suo atterraggio, pertanto una volta completata la missione il velivolo doveva essere fatto ammarare nelle vicinanze di una nave amica che poteva cos\u00ec recuperare il pilota, mentre l'aereo andava perso.\nDurante i due anni di impiego furono effettuati otto lanci. Le vittorie conseguite da questi aerei furono otto contro la perdita di un pilota e degli otto apparecchi lanciati. Delle trentacinque CAM costruite furono dodici quelle affondate per azione nemica.\nIn seguito queste navi verranno sostituite dalle portaerei di scorta."}
{"id": "662124", "revid": "108131817", "url": "https://it.wikipedia.org/wiki?curid=662124", "title": "Certificate revocation list", "text": "Un CRL (Certificate Revocation List) \u00e8 \"un elenco di certificati digitali che sono stati revocati dalla Certification Authority (CA), prima della data di scadenza pianificata e non dovrebbero pi\u00f9 essere considerati attendibili.\u201d\nPubblicazione CRL.\nUn CRL viene generato e pubblicato periodicamente, spesso ad un intervallo di tempo definito. \nViene rilasciato da un'entit\u00e0 autorizzata all\u2019emissione di CRL, che \u00e8 tipicamente la CA che ha anche rilasciato i certificati corrispondenti, ma potrebbe in alternativa essere un'altra autorit\u00e0 attendibile delegata dalla CA stessa.\nLe CA pubblicano i CRL per fornire informazioni sullo stato dei certificati che emettono.\nOgni documento CRL ha un ambito di interesse, che \u00e8 rappresentato dall\u2019insieme dei certificati che possono comparire in quel CRL.\nAd esempio potrebbe essere: \u201ctutti i certificati emessi dalla CA X\u201d, \u201ctutti i certificati emessi dalla CA X che sono stati revocati per ragioni di compromissione delle chiavi\u201d, ecc. Tutti i CRL hanno una durata di vita, durante la quale sono validi; questo periodo di tempo \u00e8 solitamente di 24 ore o meno. \nDurante il periodo di validit\u00e0, un CRL pu\u00f2 essere consultato da un'applicazione per verificare un certificato prima dell\u2019uso.\nPer prevenire attacchi di spoofing o DoS, i CRL di solito hanno \nuna firma digitale associata alla CA che li ha pubblicati. Per convalidare \nun CRL specifico prima di fare affidamento su di esso, \u00e8 necessario il certificato \ndella relativa CA, che di solito si trova in una directory pubblica \n(ad esempio, preinstallata nei browser web).\nI certificati per i quali un CRL dovrebbe essere mantenuto sono spesso conformi allo standard [X.509/public key certificates], in quanto questo formato \u00e8 comunemente utilizzato dai sistemi ad infrastruttura a chiave pubblica (PKI)\nRevoca vs Scadenza.\nLe date di scadenza non rappresentano un sostituto dei CRL. \nMentre tutti i certificati scaduti non sono considerati validi, non tutti i certificati non scaduti dovrebbero essere validi.\nI CRL o altri metodi di convalida dei certificati sono una parte necessaria di qualunque infrastruttura a chiave pubblica, in quanto nelle operazioni nel mondo reale si verificano errori di verifica dei certificati e gestione delle chiavi.\nStati di revoca.\nRevocato: Un certificato viene revocato in modo irreversibile se, ad esempio, si scopre che la CA ha rilasciato in modo improprio un certificato o se si ritiene che una chiave privata sia stata compromessa. I certificati possono anche essere revocati per l\u2019inadempimento, da parte dell\u2019entit\u00e0 identificata, dei requisiti legali, come la pubblicazione di documenti falsi, la rappresentazione errata del comportamento del software o la violazione di qualsiasi altro requisito legale specificato dalla CA. Il motivo pi\u00f9 comune per la revoca \u00e8 che l'utente non \u00e8 pi\u00f9 in possesso della chiave privata (ad esempio, il token contenente la chiave privata \u00e8 stato perso o rubato).\nBloccato: Questo stato reversibile pu\u00f2 essere utilizzato per notificare l'invalidit\u00e0 temporanea del certificato (ad esempio se l'utente non \u00e8 sicuro se la chiave privata \u00e8 stata persa). Se, in questo caso, \u00e8 stata trovata la chiave privata e nessuno ha avuto accesso, lo stato potrebbe essere re-instradato e il certificato ritornerebbe ad essere valido, rimuovendolo cos\u00ec dai CRL futuri.\nRagioni di revoca.\n CRLReason ::= ENUMERATED {\n unspecified (0),\n keyCompromise (1),\n cACompromise (2),\n affiliationChanged (3),\n superseded (4),\n cessationOfOperation (5),\n certificateHold (6),\n -- value 7 is not used\n removeFromCRL (8),\n privilegeWithdrawn (9),\n aACompromise (10) \nFormato CRL.\nRFC 5280 p55 definisce la sintassi che deve essere adottata in un CRL\n CertificateList ::= SEQUENCE {\n tbsCertList TBSCertList,\n signatureAlgorithm AlgorithmIdentifier,\n signatureValue BIT STRING\n TBSCertList ::= SEQUENCE {\n version Version OPTIONAL,\n -- if present, MUST be v2\n signature AlgorithmIdentifier,\n issuer Name,\n thisUpdate Time,\n nextUpdate Time OPTIONAL,\n revokedCertificates SEQUENCE OF SEQUENCE {\n userCertificate CertificateSerialNumber,\n revocationDate Time,\n crlEntryExtensions Extensions OPTIONAL\n -- if present, version MUST be v2\n } OPTIONAL,\n crlExtensions [0] EXPLICIT Extensions OPTIONAL\n -- if present, version MUST be v2\nCampi CRL.\nLa CertificateList \u00e8 composta da tre campi obbligatori quali:\nEstensioni CRL.\nLe estensioni definite da ANSI X9, ISO/IEC, e ITU-T per i CRL conformi allo standard X.509 forniscono metodi per associare attributivi aggiuntivi. il formato dei CRL permette anche alle comunit\u00e0 di definire delle estensioni private con lo scopo di riportare informazioni riservate.\nOgni estensione CRL pu\u00f2 essere implementata di tipo critico o non critico.\nSe un CRL contiene un\u2019estensione critica che una applicazione non riesce a processare, allora l\u2019applicazione non deve utilizzare quel CRL per determinare lo stato del certificato. Dall\u2019altro canto un\u2019applicazione potrebbe ignorare un\u2019estensione non riconosciuta di tipo non critico.\nEstensioni principali:\nProblemi con i CRL.\nLe migliori pratiche richiedono che lo stato del certificato debba essere verificato ogni volta che si desidera contare su di esso.\nIn caso contrario, un certificato revocato potrebbe essere erroneamente considerato valido.\nCi\u00f2 significa che per utilizzare in modo efficiente un\u2019infrastruttura a chiave pubblica \u00e8 necessario accedere ai CRL attuali. Questo requisito di convalida on-line annulla uno dei principali vantaggi su i protocolli di crittografia simmetrica (rendendo il certificato \u201cauto-autenticante\u201d).\nI protocolli simmetrici come Kerberos dipendono anche dall\u2019esistenza di certi servizi on-line (un key distribution center nel caso di Kerberos)\nUn'alternativa all\u2019utilizzo dei CRL \u00e8 il protocollo di validazione dei certificati noto come Online certificate status protocol(OCSP), che ha come vantaggio principale di richiedere meno banda, consentendo un controllo dello stato in tempo reale per operazione di alto volume.\nA partire da firefox 28, Mozilla ha annunciato di deprecare i CRL in favore di OCSP .\nI file CRL possono diventare molto grandi col passare del tempo (es. negli USA, per alcune istituzioni multipli di MegaByte). Di conseguenza sono stati progettati dei CRL incrementali detti Delta CRL. Tuttavia vengono implementati da pochi client."}
{"id": "662126", "revid": "838137", "url": "https://it.wikipedia.org/wiki?curid=662126", "title": "Bompiani (disambigua)", "text": ""}
{"id": "662130", "revid": "529641", "url": "https://it.wikipedia.org/wiki?curid=662130", "title": "Application binary interface", "text": "Una application binary interface (o semplicemente ABI), in informatica, definisce l'interfaccia tra il sistema operativo e le proprie applicazioni a livello di linguaggio macchina.\nIn altre parole l'interfaccia definisce quali sono le istruzioni in linguaggio macchina da usare per fare le chiamate (system call) al kernel, il modo in cui devono essere passati i parametri per tali chiamate e come ottenere i valori di ritorno.\nOgni sistema operativo dispone di una propria ABI.\nStoria.\nVenne concepita quando, agli inizi degli anni ottanta, il sistema operativo Unix girava su una variet\u00e0 di hardware differenti e si richiedeva una portabilit\u00e0 funzionale, lasciando quindi inalterato il codice sviluppato per gli applicativi, si procedeva a riprogrammare unicamente lo strato di basso livello per dialogare con l'hardware specifico."}
{"id": "662132", "revid": "438678", "url": "https://it.wikipedia.org/wiki?curid=662132", "title": "Solista (cantante)", "text": ""}
{"id": "662135", "revid": "1305772", "url": "https://it.wikipedia.org/wiki?curid=662135", "title": "Live &amp; Rare (Korn)", "text": "Live &amp; Rare \u00e8 la seconda raccolta del gruppo musicale statunitense Korn, pubblicata il 9 maggio 2006 dalla Epic Records e dalla Immortal Records.\nDescrizione.\nIl disco contiene 13 tracce: 11 dal vivo (sette registrate al locale CBGB di New York, due a Woodstock 1999, una al Projekt Revolution Tour 2004 e una all'MTV Icon: Metallica) e due registrate in studio (una reinterpretazione e un lato B dell'album \"Life Is Peachy\").\nL'album non ha ricevuto molti consensi: ci\u00f2 \u00e8 dovuto al fatto che praticamente tutto il materiale del CD \u00e8 reperibile su altri lavori del gruppo, e che l'unica traccia che pu\u00f2 essere considerata rara \u00e8 la b-side \"Proud\", che fa parte della colonna sonora del film horror \"So cosa hai fatto\". C'\u00e8 comunque da dire che il disco \u00e8 edito dalla Epic/Immortal, l'etichetta sotto cui i quattro erano in precedenza sotto contratto, e che quindi la band non ha nulla a che fare con quest'album."}
{"id": "662142", "revid": "599", "url": "https://it.wikipedia.org/wiki?curid=662142", "title": "Ugo Boncompagni", "text": ""}
{"id": "662149", "revid": "767487", "url": "https://it.wikipedia.org/wiki?curid=662149", "title": "The Panic Channel", "text": "I The Panic Channel sono stati una band Alternative rock formata nel 2004 a Los Angeles in California.\nStoria.\nIl gruppo \u00e8 formato dagli ex membri dei Jane's Addiction: Dave Navarro (che ha suonato in band come Deconstruction e Red Hot Chili Peppers), Stephen Perkins e Chris Chaney, insieme al cantante Steve Isaacs ex dj di MTV. Il nome della band indica lo stato di panico e paranoia indotto dai media.\nIn una intervista Dave Navarro ha dichiarato:\nIl primo album della band \u00e8 \"(ONe)\", pubblicato il 15 agosto 2006 dalla Capitol Records, inoltre le parentesi in \"(ONe)\" stanno a indicare tutto ci\u00f2 che \u00e8 tenuto insieme in questa \"era del panico\".\nAttualmente la band ha pubblicato due singoli: \"Why Cry\" singolo per le radio e \"Teahouse of the Spirits\" singolo per internet. Sia \"She Won't Last\" che \"Bloody Mary\" possono essere ascoltate sul sito Myspace della band."}
{"id": "662154", "revid": "77358", "url": "https://it.wikipedia.org/wiki?curid=662154", "title": "Baldassarre Boncompagni-Ludovisi", "text": ""}
{"id": "662158", "revid": "1745361", "url": "https://it.wikipedia.org/wiki?curid=662158", "title": "Francesco Mastriani", "text": "Mostr\u00f2 fin dagli esordi letterari grande attenzione nei confronti delle classi subalterne napoletane. Bench\u00e9 la sua narrativa, pittoresca e consolatoria (ma non corriva), non abbia quasi spessore politico (per lui si \u00e8 parlato di un generico socialismo cristiano e di \u00abbasso romanticismo\u00bb), diede un grande contributo alla nascita del meridionalismo e gett\u00f2 le basi per la nascita del verismo.\nFormazione e cultura.\nNacque da agiata famiglia borghese. I suoi genitori erano Filippo M. e Teresa Cava, che aveva avuto gi\u00e0 due figli (Vincenzo e Gennaro) da una precedente unione con Raffaele Giardullo; Francesco fu il terzo dei sette figli che la Cava diede a Filippo M. (gli altri erano il primogenito e il secondogenito Giuseppe e Ferdinando, cui seguirono Francesco, appunto, Giovanni, Raffaele, Marianna e Rachele).\nLa sua formazione letteraria consistette, oltre che nel regolare corso di studi (dal 1825 fu allievo dell'istituto di don Raffaele Farina), nelle pi\u00f9 disparate e voraci letture; nel 1835 pare avesse terminato di leggere tutta la biblioteca di classici, tra cui molti francesi e spagnoli, del maestro, 400 volumi; tra le sue letture, non tutte di prim'ordine, si accavallano \"La nouvelle Eloise\" di Jean-Jacques Rousseau, \"I martiri\" di Fran\u00e7ois-Ren\u00e9 de Chateaubriand, tutti i romanzi di D'Arlincourt, la \"Mathilde\" di Sophie Cottin, le tragedie di Vittorio Alfieri, la \"Commedia\" di Dante Alighieri, le opere di William Shakespeare. Nello stesso anno intraprese lo studio del greco e del tedesco.\nTra gli scrittori napoletani, concorsero alla sua formazione Basilio Puoti, Francesco de Sanctis e Saverio Costantino Amato (\"pel quale ebbe speciale affetto ed ammirazione\").\nNel 1836 Teresa Cava mor\u00ec. Nello stesso anno Mastriani si pieg\u00f2 al volere del padre impiegandosi presso la \"Societ\u00e0 Industriale Partenopea\" diretta da Carlo Filangieri.\nQualche anno a Medicina.\nNel 1837 si iscrisse alla facolt\u00e0 di medicina, che avrebbe frequentato per qualche anno, interrompendo tuttavia gli studi per dedicarsi ad un'intensa collaborazione giornalistica con vari giornali, gi\u00e0 cominciata alla fine degli anni trenta, ma destinata ad intensificarsi dopo la morte del padre, avvenuta il 21 aprile 1842. In seguito a questo lutto lasci\u00f2 l'abitazione paterna in via Concezione Montecalvario al numero 52, trasferendosi alla Salita Infrascata (oggi Via Salvator Rosa) 271.\nL'impiego alla dogana.\nIl 30 agosto 1840 aveva conosciuto in casa di un cugino la cugina e futura moglie Concetta Mastriani, con cui si sarebbe fidanzato il 4 agosto 1844, sposandola verosimilmente tra la fine del 1844 e l'inizio del 1845. Nello stesso periodo lasci\u00f2 la \"Societ\u00e0 Industriale Partenopea\", dedicandosi esclusivamente all'insegnamento privato di lingue straniere. Come ricorda Luigi Russo (ne \"I narratori\") la frenetica attivit\u00e0 letteraria degli anni seguenti (il figlio e biografo Filippo Mastriani ha censito 900 titoli, di cui 107 romanzi), per cui provvedeva personalmente a procurarsi la ricca e disordinata documentazione necessaria ai suoi romanzi (in questo differenziandosi dagli omologhi scrittori \"industriali\" d'Oltralpe, che ricorrevano a \"n\u00e8gres\"), non gli avrebbe mai consentito di affrancarsi completamente da un lavoro remunerato, innanzitutto le lezioni private, e poi un modesto impiego alla dogana.\nL'elogio della Serao.\nMatilde Serao, nel suo articolo commemorativo per la scomparsa del Mastriani (1891), fa compiaciuto riferimento alla sua totale indipendenza dai circoli accademici ed artistici, e all'energia con cui diede vita al proprio smisurato mondo letterario. Nelle ore libere arrotondava il magro stipendio facendo anche da guida turistica per gli stranieri di passaggio, un mezzo per perfezionare e apprendere il francese, l'inglese, il tedesco e lo spagnolo.\nEsordi.\nCominci\u00f2 nel 1837 a scrivere articoli di costume per \"Il Sibilo\", giornale napoletano \"di mode e di teatri\" (che cess\u00f2 la pubblicazione nel 1846). Dopo un profluvio di prose e articoli di costume, nel 1838 stamp\u00f2 su quelle pagine la sua prima opera narrativa, la novella \"Il diavoletto\". Parte della sua prima produzione giornalistica, in particolare quella relativa ai primissimi anni di collaborazione (1837-'39), sar\u00e0 da lui stesso antologizzata nei due volumi di \"Novelle Scene Racconti\" (1869-'70): si tratta di una letteratura ancora sostanzialmente ancorata ai modi di un romanticismo manierato, aperto al bizzarro e al pittoresco. Nel 1845 si trasferisce in un casinetto allo Scudillo, dove, il 27 aprile 1846 vede la luce la primogenita Sofia; qui si dedica alla stesura del primo romanzo, \"Sotto altro cielo\" (1847), di genere gotico. Dello stesso 1847 \u00e8 la pubblicazione di \"Lazzaro. Racconto\", e l'impiego presso la direzione del quotidiano \"Il Tempo\", specialmente come traduttore dal francese e dall'inglese.\nIl teatro.\nMolto forte, parallelamente, fu l'interesse del Mastriani per il teatro, una passione che coltiv\u00f2 sino alla fine; molto spesso si trattava di rielaborazioni delle sue opere narrative, come nel caso di \"Vito Bergamaschi\", novella in due capitoli per \"Il Sibilo\", adattata per le scene in collaborazione con Francesco Rubino, rappresentata nel 1840 al teatro Fiorentini dalla compagnia Monti e Alberti, e stampata (nella sua versione scenica) in volume nel 1841. Un tipico dramma borghese \u00e8 \"Un'ora di separazione. Scherzo comico in un atto\", pubblicato in data ignota (ma dopo il 1840), la sua prima opera a stampa in volume che sia pervenuta. Altri adattamenti scenici entrarono nel repertorio tipico di alcuni attori, come F. Stella, C. di Mario, il \u00abguappo\u00bb Del Giudice. Lo stesso Mastriani, occasionalmente, partecip\u00f2 alle rappresentazioni in veste d'attore.\nLa iettatura.\nUn ruolo importante ha sempre occupato nella vita dello scrittore il malocchio. Mastriani affronta tra credenze e tradizione nera tutta partenopea il fenomeno con seriet\u00e0 e drammaticit\u00e0 dichiarando che \"\"ci credo, anzi ci stracredo\". Contro quello che considera un vero flagello suggerisce gli antidoti che chiama \"preservativi\" come il corno e il ferro di cavallo. In proposito cita il giureconsulto Nicola Valletta, autore della famosa \"Cicalata sul fascino volgarmente detto jettatura\". Mastriani parla diffusamente della iettatura alla quale dedica un intero capitolo de \"La cieca di Sorrento\". Agli \"occhi avvelenatori\"\" il romanziere napoletano attribuisce buona parte delle sue disgrazie (dal colera da cui fu colpito alla morte di tre dei suoi sette figli, agli sfratti, almeno una trentina).\nI traslochi.\nQuesti primi anni sono economicamente i pi\u00f9 disagiati. Una costante della vita del Mastriani saranno i numerosi traslochi. Nel 1848 si trasferisce in via Teatro Nuovo al 54; il 16 novembre dello stesso anno, incapace di far fronte alle spese per l'affitto, \u00e8 costretto ad accettare l'ospitalit\u00e0 del suocero, nella cui casa nasce il figlio Filippo. Entro la fine di quest'anno riesce a trasferirsi con la moglie e i due figli in un casinetto al Vico Lieto a Capodimonte. All'inizio del 1849, essendo l'alloggio troppo angusto, trova una sistemazione meno scomoda alla Salita Tarsia n\u00ba 18. I ripetuti cambi di abitazione, almeno una trentina, non finiscono qui.\nUna relativa ventata di benessere \u00e8 rappresentata dalla nomina, nel gennaio 1851, a compilatore del \"Giornale delle Due Sicilie\" e de \"L'ordine\", giornale ministeriale. A giugno nasce il figlio Edmondo.\nVerso il romanzo sociale.\nSono le opere dove lo scrittore fa le prime denunce sulle problematiche sociali e la diffusa emarginazione dei poveri cristi.\n\"La cieca di Sorrento\".\nIl Mastriani stampa nel 1852 \"La cieca di Sorrento\", il suo romanzo pi\u00f9 noto e ristampato (nel suo secolo e per tutto il Novecento), oscillante tra romanzo d'ambiente borghese e un primo ma sensibile affiorare di tematiche sociali, affrontate con una forte empatia per i deboli e i diseredati. Gli fa seguito \"Federico Lennois\", 2 voll., 1853 (nello stesso anno, il 9 ottobre, un altro figlio vede la luce, Adolfo).\nIl primo noir italiano.\nAltri romanzi, pi\u00f9 o meno su questa scia, in questa fase della carriera del Mastriani sono: \"Il conte di Castelmoresco\" (1853, 3 voll.); \"Il mio cadavere\", pubblicato con dispense a puntate (la prima usc\u00ec nel dicembre 1851) e nel 1852 in volume dall'editore Rossi di Genova. \"Il mio cadavere\" ha importanza storica perch\u00e9 \u00e8 considerato il primo romanzo noir scritto in Italia; \"Matteo l'idiota\" (nel quale il tema sociale diventa preponderante, 1856-'57, 4 voll.); \"Acaja\" (1860); \"La poltrona del diavolo\" (1861, 3 voll.); il \u00abromanzo comico\u00bb \"Quattro figlie da maritare\" (1861); e \"Le anime salvate\" (1862).\nNel frattempo, nel 1854, era scoppiata un'epidemia di colera, che aveva colpito anche lo scrittore. Ad ottobre ebbe nuovamente bisogno dell'ospitalit\u00e0 del suocero. A dicembre, nuovo trasloco (Santa Teresa degli Spagnuoli). Del 1857 \u00e8 la dolorosa perdita di Adolfo, l'ultimo nato, all'et\u00e0 di 3 anni e 7 mesi. Nel 1861 i Mastriani si trasferiscono in via Mandato 78.\nLa \"trilogia socialista\".\nCon la venuta di Garibaldi a Napoli nel 1860, si nota nella letteratura e nel giornalismo locali un forte accentuarsi delle istanze sociali, anche in termini rivendicativi.\nMastriani, in una fase della sua vita non meno critica del solito, giunge al termine della sua lunga evoluzione con una serie di romanzi-saggio, perlopi\u00f9 organizzati come \u00abnebulose\u00bb di episodi indipendenti tenuemente legati tra loro, che costituiscono un imponente ed esaustivo affresco del popolo basso napoletano.\nEscludendo \"La figlia del croato\" (dopo il 1866) e \"Un martire\" (1868-69, 5 voll.), formano un gruppo a s\u00e9 - non per nulla chiamato \u00abtrilogia socialista\u00bb, bench\u00e9 non siano pensati come corpus unitario - \"I vermi. Studi storici su le classi pericolose in Napoli\" (1863-64, 10 voll.), sulla camorra napoletana; \"Le ombre. Lavoro e miseria\" (1868), sullo sfruttamento femminile; e il celeberrimo \"I misteri di Napoli. Studi storico-sociali\" (1869-70), l'opera pi\u00f9 ambiziosa e complessa del Mastriani, oltrech\u00e9 una delle sue pi\u00f9 vive.\nIl titolo \"I misteri di Napoli\" riecheggia \"I misteri di Parigi\" di Eug\u00e8ne Sue, ma \u00e8 pi\u00f9 un omaggio ad una moda letteraria che il segno di una vera e propria filiazione. Bisogna ricordare che il romanzo sociale aveva avuto il proprio atto di nascita a Napoli gi\u00e0 nel 1839, qualche anno prima dei primi esempi europei (di Benjamin Disraeli e, appunto, di Eug\u00e8ne Sue), che risalgono ai primi anni quaranta, con \"Ginevra o l'orfana della Nunziata\" di Antonio Ranieri; immediatamente sequestrato, il romanzo aveva avuto un'enorme circolazione clandestina. Il Mastriani, anche nell'inserzione dell'enorme materiale digressivo, segue maggiormente questo esempio locale rispetto alla coeva letteratura europea.\nNon si tratta di \"romanzi\", ma, come recitano i sottotitoli, di \"studi\": tutto quello che c'\u00e8 di nota di costume o di cronaca \u00e8 rigorosamente tratto dal vero, e, come confermer\u00e0 Matilde Serao nel suo articolo di commemorazione per il \"Corriere di Napoli\" (9 gennaio 1891), Mastriani non esitava, quando li conosceva, a chiamare i suoi personaggi con i loro veri nomi e cognomi. Anche per questo lo scrittore, noto e regolarmente riconosciuto mentre correva tra l'ufficio della dogana, il tipografo e le case dei \"signorini\", era additato argutamente come \u00abl'autore dei romanzi di Francesco Mastriani\u00bb.\nGli ultimi anni.\nCon la nascita del meridionalismo il \u00abromanzo-saggio\u00bb dalla struttura incerta, capace di profonde indagini ma aperto anche a cadute di gusto e di stile, perde a mano a mano l'interesse del pubblico. Dal 1875 Mastriani (che nel frattempo, dal 1874, ha ottenuto il primo e ultimo impiego fisso della sua vita, come professore di lettere presso il ginnasio \"Cirillo\" di Aversa) comincia a collaborare con il quotidiano \"Roma\", di Napoli. Si tratta di un periodo fecondissimo di opere quasi tutte sensazionalistiche; inoltre scrive per il teatro \"Nerone in Napoli. Dramma storico in cinque atti e in versi\" (1876) e \"Valentina. Dramma in un prologo e quattro atti\" (1878), e i romanzi storici \"Lo zingaro\" (1870, 2 voll.), \"Giambattista Pergolesi\" (1874?), \"Messalina\", \"La Medea di porta Medina\" (1882) e \"Il barcaiuolo di Amalfi\" (1883).\nQuesti ultimi anni sono funestati da altre due dolorose perdite, quella del figlio Edmondo (13 novembre 1875) e quella della primogenita Sofia (1878). Nel 1880 si trasferisce alla Strada Fonseca 80; nel 1883 al Palazzo Sant'Agostino alla Sanit\u00e0 97; tra il 1883 e il 1889 passa dalla Salita Scudillo 4 alla via di Capodimonte alla Penninata San Gennaro dei Poveri 29; il 4 novembre 1889 va in un quartino al Moiariello a Capodimonte, a maggio 1890 torna alla casetta in San Gennaro dei Poveri; in agosto va a Largo Amoretti; il 5 ottobre torna di nuovo a San Gennaro dei Poveri.\nQui, esattamente tre mesi e due giorni dopo, (7 gennaio 1891), muore.\nNel suo corsivo dedicato alla morte dello scrittore Matilde Serao attesta che il Mastriani attese alla compilazione degli ultimi romanzi sul letto di morte. Diversi uscirono postumi: \"La comare di borgo Loreto\" (1894), \"Il figlio del forzato\" (1906), \"I delitti di Napoli\" (1907), \"La sonnambula di Montecorvino\" (1915), ecc.\nFortuna e critica.\nFrancesco Mastriani fu il pi\u00f9 popolare degli scrittori napoletani, Benedetto Croce ne \"La vita letteraria a Napoli dal 1860 al 1900\", in \"La letteratura della nuova Italia\", Bari 1915, lo definisce \u00abletto un po' da tutti all'infuori della gente letterata\u00bb.\nL'interesse del Mastriani, infatti, era quasi esclusivamente documentario. Jessie White Mario, nel suo \"Miseria in Napoli\" (1877) scrive: \u00abchi vuole apprezzare i lavori del Mastriani deve prima veder Napoli, poi leggerli\u00bb (p.\u00a0157).\nIl primo a trattare dell'opera mastrianesca con una certa autorevolezza fu Federigo Verdinois nei suoi \"Profili letterari napoletani\" (Napoli, Morano 1882): fu l'unico tentativo di inquadramento critico durante la sua vita. Verdinois ironizza sul primato vantato dal Mastriani ne \"I vermi\", laddove sostiene di aver preceduto \u00c9mile Zola nell'invenzione del naturalismo; ma puntualizza che Mastriani non \u00e8 un cattivo scrittore (\"La cieca di Sorrento\", secondo lui, poteva passare ancora per un buon romanzo); le sue deficienze devono essere piuttosto imputate alla frettolosit\u00e0 con cui cerca di far fronte agli impegni assunti con gli editori. Gli riconosce, in generale, una certa \u00abbont\u00e0 degli ingranaggi\u00bb. Complessivamente \u00abegli \u00e8 oggi il primo, anzi il solo romanziere italiano, se si pu\u00f2 dire che in Italia vi siano romanzieri e romanzi\u00bb (p.\u00a0200).\nNel gennaio 1891 Matilde Serao ha appena pubblicato il suo romanzo sociale \"Il paese di cuccagna\" quando \u00e8 raggiunta dalla notizia (7 gennaio) della morte del Mastriani. Il 9 gennaio pubblica sul \"Corriere di Napoli\" un ricordo affettuoso e commosso del vecchio scrittore, che ella vede come un precursore dell'attuale giornalismo e dell'attuale narrativa di denuncia.\nNel 1894 George H\u00e9relle, traduttore francese di Gabriele D'Annunzio, pubblica sulla \"Revue de Paris\" un saggio abbastanza articolato sul Mastriani, \"Un romancier socialiste \u00e0 Naples\" (\"Un romanziere socialista a Napoli\").\nNel 1909 Benedetto Croce rivolge agli studiosi italiani l'invito ad occuparsi costruttivamente dell'opera del Mastriani. L'invito, come nota Giuliano Innamorati prefacendo un'edizione recente (1972) de \"I misteri di Napoli\", non si pu\u00f2 dire sia stato fino ad oggi raccolto, nonostante l'opera del Mastriani rivesta un grande interesse, non solo per il suo valore storico e documentario, ma anche linguistico: la prosa mastrianea, in contrasto con le condizioni di disperata frettolosit\u00e0 in cui erano compilati i suoi molti lavori, \u00e8 singolarmente corretta, accurata e ricercata, e mescola, con disinvoltura e non senza eleganza, i pi\u00f9 ricercati riboboli toscani con voci e movenze tipicamente napoletane; le descrizioni, a conferma della natura innanzitutto letteraria delle sue opere, sono virtuosistiche e sfoggiate, e richiamano certo realismo barocco. Sempre negli anni settanta Domenico Rea introduce un'edizione (Milano, 1973) de \"La cieca di Sorrento\"; hanno avuto ristampe recenti anche \"Le ombre\", \"La Medea di porta Medina\" e pochi altri titoli.\nAttualmente l'opera del Mastriani \u00e8 dispersa tra molte biblioteche. Manca una bibliografia esaustiva. Le ricerche svolte a Napoli e nell'Italia meridionale hanno dato risultati deludenti. La pi\u00f9 ricca raccolta nota di scritti mastrianeschi era posseduta dalla Biblioteca Nazionale Centrale di Firenze, ma durante l'alluvione del 1966 la gran parte dei testi \u00e8 andata distrutta.\nCome ricorda Napoli Francesco Mastriani? Con uno spazio di una ventina di metri tra due palazzi, che va da via Bernardo Tanucci a via Sant'Eframo Vecchio, senza numeri civici, quindi una strada di fatto inesistente perch\u00e9 non pu\u00f2 essere citata.\nBibliografia.\nDocumenta l'evoluzione del linguaggio narrativo de \"La cieca di Sorrento\" (1851) con una dettagliata analisi condotta seguendo le differenti edizioni del romanzo, che fu ripubblicato a lungo con numerose e significative varianti linguistiche operate dallo stesso Mastriani. \nAnalizza lo stilema retorico-linguistico tipico del codice tragico, rintracciabile gi\u00e0 ne \"La cieca di Sorrento\" (1851), e pi\u00f9 evidente nelle trasposizioni teatrali dei romanzi \"Nerone in Napoli\" (1875), da cui l'omonima tragedia del 1877, e \"I vermi\" (1863), riscritti in versione tragica nel dramma in prosa \"Valentina\" (1878),"}
{"id": "662163", "revid": "88295", "url": "https://it.wikipedia.org/wiki?curid=662163", "title": "Coltivazione", "text": ""}
{"id": "662164", "revid": "1543377", "url": "https://it.wikipedia.org/wiki?curid=662164", "title": "Nazionale di calcio di Antigua e Barbuda", "text": "La nazionale di calcio di Antigua e Barbuda \u00e8 la rappresentativa nazionale calcistica dell'omonimo paese caraibico, posta sotto l'egida della ABFA e membro della CONCACAF.\nLa migliore prestazione degli antiguo-barbudani in un torneo internazionale \u00e8 stato il secondo posto ottenuto nel Campionato caraibico di calcio 1988, oltre a tre quarti piazzamenti nella stessa manifestazione (chiamata dal 1989 Coppa dei Caraibi).\nNel Ranking mondiale FIFA ha raggiunto la 70\u00aa posizione nel mese di ottobre 2014 e occupa la 128\u00aa posizione.\nStoria.\nAffiliata alla CONCACAF ed alla FIFA dal 1970, la nazionale di Antigua e Barbuda ha esordito nel 1972 contro in un doppio confronto valevole per le qualificazioni per il mondiale 1974. Nei decenni successivi ha partecipato alla Coppa dei Caraibi, centrando un secondo e tre quarti posti in undici edizioni, grazie anche al lavoro di Zoran Vrane\u0161, alla guida dei \"Benna Boys\" per un biennio.Nel 2005 Antigua e Barbuda incontr\u00f2 in un'amichevole per la prima volta una selezione europea: l' si impose al Lockhart Stadium di Fort Lauderdale per 3-0. Nel 2016 fu la volta dell', vittoriosa per 1-0.La nazionale di Antigua e Barbuda ha preso parte alla CONCACAF Nations League 2019-2020 nella Lega B, mantenendo la categoria.\nColori.\nLa divisa antiguo-barbudana ha avuto per molti anni come colore principale il giallo-oro, che rispecchia il sole all'alba della bandiera.\nGli sponsor tecnici che si sono succeduti sono:\nPartecipazioni ai tornei internazionali.\nCampionato CONCACAF.\nI \"Benna Boys\" non hanno mai centrato la qualificazione al Campionato CONCACAF, l'antenato della Gold Cup, pur avendo tentato di accedere alla fase finale in tre occasioni.\nCoppa dei Caraibi.\nLa nazionale antiguo-barbudana ha partecipato ad undici edizioni della Coppa dei Caraibi, cosa che costituisce un primato tra le nazioni a non aver mai vinto il trofeo: il risultato migliore \u00e8 arrivato nel 1988 quando \u00e8 stata sconfitta in finale.\nStatistiche dettagliate sui tornei internazionali.\nOlimpiadi.\nSi veda la pagina della nazionale olimpica.\nRosa attuale.\nLista dei giocatori convocati per le sfide di qualificazione al Campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "662166", "revid": "228587", "url": "https://it.wikipedia.org/wiki?curid=662166", "title": "Boncompagni", "text": ""}
{"id": "662167", "revid": "110157", "url": "https://it.wikipedia.org/wiki?curid=662167", "title": "Raganella (strumento musicale)", "text": "La raganella, o tric trac, \u00e8 uno strumento musicale, idiofono a suono indeterminato, in legno, che produce suoni brevi e secchi tramite la rotazione di una lamina flessibile che viene raschiata da una ruota dentata fissata su un manico o una manovella. Con la tipologia a manovella l'esecutore pu\u00f2 controllare le dinamiche e la fluttuazione tremolata del suono.\nStoria.\nDi origine incerta, fu probabilmente inventata da Archita di Taranto. Nel Medioevo era diffusa in molti Paesi europei, dove veniva suonata durante le feste popolari, come strumento infantile e folcloristico. Veniva anche suonata di notte, lungo le strade, per scandire le ore.\nFino al Concilio Vaticano II le raganelle di grandi dimensioni (dette in liturgia \"Crotalo\" o \"Crepitacolo\") erano suonate nei campanili delle chiese cattoliche durante la Settimana Santa, dal Gioved\u00ec al Sabato Santo, in sostituzione di campanelli (in chiesa) e campane.\nLa raganella \u00e8 tuttora impiegata in alcune zone del Veneto e della Bassa Padana, nonch\u00e9 in Calabria, Sicilia, Puglia e Sardegna, per funzioni religiose o feste popolari. Viene ancora usata in Molise e Calabria, in chiesa durante le funzioni della settimana santa in sostituzione del campanello.\nNomi dialettali.\nLa raganella \u00e8 chiamata in modo differente nelle varie citt\u00e0: in Trentino e Veneto \u00e8 la \"r\u00e0co\u0142a\", in Salento la \"\u1e6dr\u00e8nula\" o la \"\u1e6dr\u00f2zzula\", a Taranto \" 'a r\u00f2zz\u0259l\u0259\" o \" 'u ru\u00e8zz\u0259l\u0259\", in Calabria il nome prevalente \u00e8 \"t\u00f2cca, tirat\u00f2cca\" o \"tirritirri\""}
{"id": "662170", "revid": "292162", "url": "https://it.wikipedia.org/wiki?curid=662170", "title": "Coppa Italia 2003-2004", "text": "La Coppa Italia 2003-2004 \u00e8 stata la 57\u00aa edizione della manifestazione calcistica.\n\u00c8 iniziata il 17 agosto 2003 e si \u00e8 conclusa il 12 maggio 2004. \u00c8 stata vinta dalla Lazio che la aggiunge alle altre tre vinte nel 1958, nel 1997-1998 e nel 1999-2000.\nFormula del torneo.\nAlla 57\u00aa edizione della Coppa Italia partecipano 48 squadre: tutte le 18 squadre della Serie A, 23 delle 24 squadre della Serie B (comprese le tre che sarebbero dovute retrocedere in Serie C1 dalla serie B 2002/2003 e che sono state invece ripescate), pi\u00f9 7 squadre di Serie C (le 4 sconfitte ai playoff della serie C1 2002-2003 e le due finaliste della Coppa Italia di Serie C 2002/2003). L'unica societ\u00e0 professionistica che non partecipa \u00e8 la , ripescata in Serie B per meriti sportivi al posto del Cosenza, radiato.\nLe migliori 8 della serie A 2002/2003 partono direttamente dagli ottavi di finale, le seconde migliori 6 e le migliori 2 della serie B 2002/2003 dal secondo turno.\nLe altre 32 squadre vengono raggruppate in 8 gironi da 4 squadre ciascuno dove si affrontano in partite di sola andata. Passano il turno le prime classificate di ogni girone.\nPer stilare la classifica la vittoria vale 3 punti, il pareggio 1 e la sconfitta 0. In caso di parit\u00e0 passa la squadra con la miglior differenza reti nello scontro diretto, altrimenti quella con la miglior differenza reti generale.\nPer protesta contro l'allargamento a 24 della Serie B molte squadre hanno disertato la prima fase e tante partite non sono state disputate. Per tutte le squadre che non sono scese in campo il giudice sportivo Maurizio Laudi ha irrogato la sconfitta per 3-0 e la penalizzazione di un punto nella classifica del girone per ogni partita non disputata. Le societ\u00e0 che non sono scese in campo vengono indicate in \"corsivo\".\nDal secondo turno in poi si giocano partite di andata e ritorno, in caso di parit\u00e0 si tiene conto del maggior numero di reti segnate in trasferta, se sussiste ancora la parit\u00e0 si disputano i supplementari ed eventualmente si calciano i rigori.\nRisultati.\nIn grassetto le squadre qualificate.\nSecondo turno.\n \nOttavi di finale.\n \n \n \n \nQuarti di finale.\n \nSemifinali.\n "}
{"id": "662172", "revid": "767487", "url": "https://it.wikipedia.org/wiki?curid=662172", "title": "American Caesar", "text": "American Caesar \u00e8 un album studio del 1993 di Iggy Pop.\nL'album.\nQuesto \u00e8 il decimo album di Iggy Pop come solista.\nIl decimo brano, \"Beside You\", \u00e8 stato scritto da Steve Jones e l'ultima traccia, \"Louie Louie\", da Richard Berry."}
{"id": "662175", "revid": "1573940", "url": "https://it.wikipedia.org/wiki?curid=662175", "title": "Genetta genetta", "text": "La genetta comune (Genetta genetta ) \u00e8 un carnivoro della famiglia dei Viverridi diffusa nell'Europa sud-occidentale, in Africa e Vicino Oriente.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 432 e 552\u00a0mm, la lunghezza della coda tra 331 e 516\u00a0mm, la lunghezza del piede tra 80 e 90\u00a0mm, la lunghezza delle orecchie tra 40 e 54\u00a0mm e un peso fino a 2,5\u00a0kg.\nAspetto.\nLa pelliccia \u00e8 relativamente lunga, soffice, densa e lanosa. Il colore di fondo del corpo varia dal grigio-biancastro al giallo-rossiccio chiaro. Una striscia dorsale nera si estende dalle spalle fino alla base della coda. Sono presenti 4 file di piccole macchie nere ben separate lungo i fianchi. Una striscia nerastra \u00e8 presente sulla fronte, mentre sono presenti delle macchie nerastre su ogni lato dell'occhio. I lati del muso, il mento, il labbro inferiore e la gola sono bianchi. Le vibrisse sono lunghe circa 60\u201370\u00a0mm. Le zampe sono scure posteriormente. La parte centrale tra i cuscinetti della pianta della zampa anteriore \u00e8 ricoperta di peluria. La coda \u00e8 pi\u00f9 corta della testa e del corpo, \u00e8 nerastra ed ha 8-9 anelli biancastri e la punta bianca. Le femmine hanno due paia di mammelle. Il cariotipo \u00e8 2n=54 FNa=92. Le varie sottospecie si differenziano principalmente dal colore della pelliccia e dalla sua lunghezza, evidenziando due principali varianti, la prima caratteristica delle regioni climatiche mediterranee e del Sudafrica dove la pelliccia \u00e8 pi\u00f9 lunga, scura e con le macchie nerastre, e una seconda diffusa nel resto dell'areale con clima tropicale e desertico dove la pelliccia \u00e8 pi\u00f9 corta, pallida e ricoperta di macchie pi\u00f9 brunastre. Esemplari completamente melanici sono presenti soltanto nella Penisola Iberica.\nBiologia.\nComportamento.\nSi rifugia nella boscaglia, ammassi rocciosi o nelle cavit\u00e0 degli alberi, talvolta tane abbandonate da altri animali come gli oritteropi, dove generalmente vive solitaria e pi\u00f9 raramente in coppie. \u00c8 una specie prevalentemente terricola, sebbene sia un'abile arrampicatrice, in particolare sugli alberi per cercare frutta o nidi d'uccelli e per fuggire dai predatori. Solitamente cammina o trotta con il corpo mantenuto molto vicino al suolo, la colonna vertebrale, inclusa la coda, pressoch\u00e9 orizzontale, le spalle pi\u00f9 basse della base della coda in maniera tale che il centro di gravit\u00e0 rimanga sempre basso. Per spostarsi utilizza spesso strade, sentieri e letti di fiumi asciutti. Le comunicazioni tra diversi individui avvengono principalmente attraverso segnali olfattivi e visivi, anche se nelle relazioni tra madri e figli sono importanti i richiami vocali. A tal riguardo utilizzano le secrezioni delle ghiandole perineali e l'urina quanto lo sfregamento del corpo e delle zampe. La marcatura territoriale \u00e8 pi\u00f9 accentuata nei maschi durante le stagioni riproduttive, mentre nelle femmine \u00e8 pi\u00f9 evidente durante il resto dell'anno. Lo sfregamento \u00e8 associato ad atteggiamenti aggressivi, spesso insieme all'erezione dei lunghi peli della coda e della cresta dorsale, all'inarcamento della schiena in maniera molto simile ai gatti e forti sibili accompagnati da movimenti in avanti della testa verso l'antagonista con la bocca aperta per mostrarne i denti. Il raggio d'azione \u00e8 molto limitato, con spostamenti che non superano i 3 km.\nL'attivit\u00e0 predatoria avviene di notte, dal tramonto alle prime ore del mattino, mentre i giovani sono attivi anche di giorno. Una volta individuata la preda, la genetta si muove lentamente, inseguendola in maniera felina per poi avventarsi improvvisamente su di essa. Viene successivamente agguantata con gli artigli delle zampe anteriori e morsa su tutto il corpo, ma se non muore in breve tempo la genetta le si getta a fianco e la afferra con tutte e quattro le zampe cercando di stritolarle la testa o rompergli il collo con alcuni morsi. Generalmente i piccoli roditori ed altri vertebrati vengono sezionati in due o tre parti per poi essere divorati.\nAlimentazione.\nSi nutre di piccoli mammiferi, uccelli, uova, rettili, anfibi, pesci, insetti, frutta e funghi. Talvolta fa irruzione nei pollai.\nRiproduzione.\nDanno alla luce da uno a quattro piccoli alla volta per almeno due volte l'anno con osservazioni in cattivit\u00e0 di almeno tre, dopo una gestazione di 10-11 settimane. La cucciolata viene accudita all'interno delle cavit\u00e0 di grossi alberi o in tane di altri animali. Il piccolo alla nascita \u00e8 ricoperto di peluria, ha gli occhi e le orecchie chiusi e pesa 60-85\u00a0g. Cresce molto lentamente, raggiungendo il peso di 1,5\u00a0kg dopo otto mesi. Abbandona il nido dopo 45 giorni e comincia a mangiare carne alla settima settimana di vita. La stagione riproduttiva \u00e8 associata principalmente alle stagioni delle piogge in Africa mentre avviene in primavera ed autunno nelle regioni mediterranee. Femmine che allattavano sono state osservate in Etiopia alla fine di novembre, mentre altre gravide sono state osservate da ottobre a febbraio in Botswana, e pi\u00f9 generalmente da settembre a gennaio nell'Africa meridionale. Le femmine raggiungono la maturit\u00e0 sessuale a due anni di et\u00e0. L'aspettativa di vita in cattivit\u00e0 \u00e8 fino a oltre 20 anni, mentre quella allo stato selvatico non supera gli 8 anni.\nDistribuzione e habitat.\nQuesta specie \u00e8 diffusa nell'Europa sud-occidentale, dove \u00e8 stata introdotta dai Romani, Africa settentrionale e subsahariana, Penisola Arabica e vicino oriente. Il suo areale \u00e8 in espansione e nel 2008 c'\u00e8 stato il primo avvistamento nel Parco naturale regionale delle Alpi Liguri di un esemplare proveniente dalla vicina Francia.\nVive in zone alberate, sia sempreverdi che decidue, dove \u00e8 spesso associata con corsi d'acqua. Evita ambienti aperti, sebbene talvolta sia stata osservata nelle savane o nelle fattorie. Invece \u00e8 assente dalle foreste pluviali e dalle savane alberate. Pu\u00f2 raggiungere i 3.300 metri di altitudine sugli altopiani etiopi.\nTassonomia.\nSono state riconosciute 5 sottospecie:\nPredatori.\nSono state osservate predazioni da parte di serval, caracal, leopardi, rateli e grossi gufi, suggerendo la vulnerabilit\u00e0 a un grande numero di carnivori africani.\nRapporti con l'uomo.\nGi\u00e0 prima del gatto domestico, nel medioevo la genetta comune veniva utilizzata per limitare la proliferazione di roditori intorno alle case.\nStato di conservazione.\nLa IUCN Red List, considerato il vasto areale, la presenza in numerose aree protette e la presenza in svariati habitat, classifica \"G.genetta\" come specie a rischio minimo (\"Least Concern\")."}
{"id": "662177", "revid": "15756", "url": "https://it.wikipedia.org/wiki?curid=662177", "title": "Bonola", "text": ""}
{"id": "662181", "revid": "6837", "url": "https://it.wikipedia.org/wiki?curid=662181", "title": "Storia di Sri Lanka", "text": ""}
{"id": "662197", "revid": "287204", "url": "https://it.wikipedia.org/wiki?curid=662197", "title": "Punti estremi dell'Unione europea", "text": "Questa \u00e8 una lista dei punti estremi dell'Unione europea, che sono le localit\u00e0 che si trovano pi\u00f9 a nord, sud, ovest o est di ogni altro luogo dell'UE."}
{"id": "662203", "revid": "1388811", "url": "https://it.wikipedia.org/wiki?curid=662203", "title": "Renatissimo!", "text": "Renatissimo! \u00e8 un album musicale di Renato Zero, pubblicato nel 2006.\nIl disco.\n\u00c8 una raccolta divisa in tre CD che include brani rimasterizzati, estratti dal primo album del cantante romano, \"No! Mamma, No!\" pubblicato nel 1973 fino all'album \"Il dono\" del 2005; la raccolta non include brani degli album \"Leoni si nasce\", \"Soggetti smarriti\", \"Zero\" del periodo 1984-1987 e dell'album \"La coscienza di Zero\" (1991).\n\"Renatissimo!\" \u00e8 la prima raccolta ufficiale che racchiude i grandi successi della carriera di Renato Zero, insieme a due brani inediti (\"Sono innocente\" e \"Fammi sognare almeno tu\") ed una versione, anch'essa inedita, di \"Pi\u00f9 su\". \"Sono innocente\" \u00e8 il singolo di lancio della raccolta. Il testo \u00e8 stato scritto dalla coppia Guido Morra-Maurizio Fabrizio, stessi autori che tra l'altro hanno scritto \"I migliori anni della nostra vita\" sempre di Zero. \u00c8 il quinto disco pi\u00f9 venduto del 2006 in Italia secondo i dati ufficiali Fimi-AcNielsen. Il disco ha venduto oltre 300.000 copie.\nVersione.\nQuesto disco, uscito il 17 novembre 2006, \u00e8 stato pubblicato in 2 versioni differenti:\nL'edizione limitata \u00e8 in formato libro e contiene 2 brani in pi\u00f9 (le extended version di \"Mi Vendo\" e \"Morire Qui\", rispettivamente traccia 15 e 16 del primo cd), tutti i testi delle canzoni contenute nel CD ed un album fotografico che ripercorre la carriera di Renato Zero.\nTracce.\nDisco 1:\nDisco 2:\nDisco 3:"}
{"id": "662211", "revid": "110157", "url": "https://it.wikipedia.org/wiki?curid=662211", "title": "Contea di Essex (New Jersey)", "text": "La contea di Essex, in inglese Essex County, \u00e8 una contea del nord-est del New Jersey negli Stati Uniti. Fa parte dell'area metropolitana di New York.\nGeografia fisica.\nLa contea confina a nord-est con la contea di Passaic, ad est con le contee di Bergen e Hudson, a sud con la contea di Union ed a ovest e a nord-ovest con quella di Morris.\nIl territorio \u00e8 prevalentemente pianeggiante fatta eccezione per l'area occidentale interessata dai rilievi delle \"Watchung Mountains\" che raggiungono la massima elevazione di 201 metri. Oltre le Watchung Mountains si stende la valle del fiume Passaic che segna il confine occidentale con la contea di Morris. Ad est il Passaic segna il confine con la contea di Hudson prima di sfociare nella baia di Newark.\nLa contea \u00e8 densamente popolata, con una densit\u00e0 di popolazione che nel New Jersey \u00e8 seconda alla sola contea di Hudson.\nIl capoluogo di contea \u00e8 Newark, la citt\u00e0 pi\u00f9 grande dello Stato. Newark \u00e8 situata sulla baia di Newark ed ha un aeroporto intercontinentale."}
{"id": "662227", "revid": "712828", "url": "https://it.wikipedia.org/wiki?curid=662227", "title": "Krynda Draay", "text": ""}
{"id": "662228", "revid": "21079", "url": "https://it.wikipedia.org/wiki?curid=662228", "title": "Curva regolare", "text": ""}
{"id": "662231", "revid": "92723", "url": "https://it.wikipedia.org/wiki?curid=662231", "title": "Proprio", "text": "Il proprio (latino \"proprium\") \u00e8 l'insieme delle parti della messa (\"Proprium missae\") e della liturgia delle ore (\"Proprium officii\") della Chiesa cattolica, il cui testo varia secondo i periodi dell'anno liturgico o della commemorazione di un santo o di un evento significativo. \nIl termine si usa in contrapposizione a ordinario che \u00e8 l'insieme delle parti della liturgia il cui testo rimane costante o comunque non subisce modifiche in base alla data.\nLe parti del proprio sono dette anche parti mobili, proprio perch\u00e9 cambiano a seconda della celebrazione e conferiscono alla celebrazione e ai tempi liturgici di cui fanno parte una qualit\u00e0 particolare ed una caratteristica unica.\nI canti del \"proprium\" sono la parte pi\u00f9 autentica ed originale del repertorio gregoriano. \nIn essi si distinguono i canti della \"Schola\":\ndai canti riservati al solista:\nNel canto gregoriano autentico i canti del \"proprium\" detenevano la supremazia. Con l'avvento della polifonia si \u00e8 creato uno squilibrio a favore dell\"'ordinarium\". Anche attualmente, in una prassi oramai consolidata, comporre una Messa significa comporre solo le parti fisse dell'ordinario: il Kyrie, il Gloria, raramente il Credo, il Sanctus e l'Agnus Dei.\nI canti del \"proprium\" erano raccolti nel libro liturgico detto Graduale; recentemente vi vengono raccolti anche i canti dell'ordinario, che anticamente venivano raccolti in un libro chiamato \"Kyriale\".\nI canti riservati al solista erano raccolti nel \"Cantatorium\", che conteneva anche gli incipit degli altri canti."}
{"id": "662242", "revid": "5282690", "url": "https://it.wikipedia.org/wiki?curid=662242", "title": "Ncr Corporation", "text": ""}
{"id": "662244", "revid": "5282699", "url": "https://it.wikipedia.org/wiki?curid=662244", "title": "Ncr corporation", "text": ""}
{"id": "662245", "revid": "37401", "url": "https://it.wikipedia.org/wiki?curid=662245", "title": "XXVI dinastia egizia", "text": "La XXVI dinastia si inquadra nel periodo della storia dell'Antico Egitto detto \"Periodo tardo\" e copre un arco di tempo dal 672 al 525 a.C. (\u00b1 30 anni).\nPrende il nome di dinastia saitica da Sais, la citt\u00e0 che fungeva da capitale in quel periodo.\nCronologia.\n\"Proto-saiti\".\nQuelli elencati sono i diretti precursori della XXVI dinastia, che governarono la citt\u00e0 di Sais dopo la caduta di Bocchoris e della XXIV dinastia:\nFaraoni della XXVI dinastia.\nLa XXVI dinastia vera e propria viene solitamente fatta iniziare con Necho I (che fu il primo principe di Sais ad assumere con certezza titoli faraonici) oppure col figlio Psammetico I (riunificatore dell'Egitto dopo il terzo periodo intermedio; in questo caso Necho I viene posto tra i \"proto-saiti\"):"}
{"id": "662246", "revid": "571594", "url": "https://it.wikipedia.org/wiki?curid=662246", "title": "Peter Mullan", "text": "Biografia.\nQuinto di otto figli, nacque nel nordest della Scozia da madre di origine irlandese (fervente cattolica) e padre scozzese. Si trasfer\u00ec con la famiglia a Cardonald, un sobborgo operaio a sud di Glasgow, dove il padre lavorava come tecnico di laboratorio. Ben presto il padre, alcolizzato, divenne violento e dispotico, tanto che Peter a quattordici anni cerc\u00f2 di avvelenarlo con dei sonniferi. Durante le scuole superiori Peter fece parte di una banda di ragazzi di strada, e lavor\u00f2 come buttafuori in diversi pub. Il padre, che soffriva di cancro ai polmoni, mor\u00ec quando Peter inizi\u00f2 gli studi in economia all'Universit\u00e0 di Glasgow. All'universit\u00e0 Mullan inizi\u00f2 a recitare, continuando a frequentare il teatro anche dopo la laurea. Marxista dichiarato, fu uno dei leader dell'ala sinistra del movimento teatrale che sorse in Scozia durante il governo conservatore di Margaret Thatcher, lavorando per brevi periodi nelle compagnie teatrali 7:84 e Wildcat.\nNei primi anni novanta ebbe piccoli ruoli in diversi film scozzesi, come \"Piccoli omicidi tra amici\", \"Trainspotting\" e \"Braveheart - Cuore impavido\", oltre ad un ruolo di coprotagonista in \"Riff Raff\" di Ken Loach. Inizi\u00f2 anche a lavorare come regista e sceneggiatore, producendo i cortometraggi \"Close\", \"Good Day for the Bad Guys\" e \"Fridge\" (vincitore di diversi premi). Nel 1994 ottenne una nomination come miglior regista dalla Royal Television Society per la sua regia di alcuni episodi della serie televisiva \"Cardiac Arrest\" della BBC. Il suo primo lungometraggio, \"Orphans\" (1997), vinse il premio come migliore opera prima alla Mostra del cinema di Venezia.\nNel 1998 Mullan vinse il premio per il migliore attore al Festival di Cannes grazie alla sua interpretazione di un ex-alcolizzato nel film di Loach \"My Name Is Joe\". Ebbe in seguito diversi ruoli importanti in film come \"Miss Julie\" (1999), \"Un perfetto criminale\" (2000), \"Le bianche tracce della vita\" (2000) e \"Session 9\" (2001). Nel 2002 sceneggi\u00f2 e diresse il suo secondo lungometraggio \"Magdalene\", controverso film basato sulla vita di tre ragazze in un collegio irlandese gestito da suore con metodi duri. Con questo film Mullan vinse il Leone d'oro alla Mostra di Venezia. Nel 2007 ha recitato nel film \"L'ultima legione\", vestendo i panni di Odoacre, e in \"Boy A\". Nel 2011 recita nei film \"Tirannosauro\" e \"War Horse\". Nel 2018 recita in \"The Vanishing - Il mistero del faro\".\nVita privata.\nMullan ha avuto tre figli dall'attrice e sceneggiatrice Annie Swan, dalla quale si \u00e8 separato nel luglio 2006.\nDoppiatori italiani.\nNelle versioni in italiano delle opere in cui ha recitato, Peter Mullan \u00e8 stato doppiato da:\nDa doppiatore \u00e8 stato sostituito da:"}
{"id": "662247", "revid": "5282722", "url": "https://it.wikipedia.org/wiki?curid=662247", "title": "NCR corporation", "text": ""}
{"id": "662248", "revid": "834", "url": "https://it.wikipedia.org/wiki?curid=662248", "title": "Ncr", "text": ""}
{"id": "662249", "revid": "1305772", "url": "https://it.wikipedia.org/wiki?curid=662249", "title": "Essex (disambigua)", "text": ""}
{"id": "662250", "revid": "81646", "url": "https://it.wikipedia.org/wiki?curid=662250", "title": "Glicogenogenesi", "text": ""}
{"id": "662251", "revid": "640277", "url": "https://it.wikipedia.org/wiki?curid=662251", "title": "Automatic teller machine", "text": ""}
{"id": "662252", "revid": "228587", "url": "https://it.wikipedia.org/wiki?curid=662252", "title": "Campionati del mondo di atletica leggera 1995", "text": "I Campionati del mondo di atletica leggera 1995 (in inglese \"5th IAAF World Championships in Athletics\") sono stati la 5\u00aa edizione dei Campionati del mondo di atletica leggera. La competizione si \u00e8 svolta dal 5 al 13 agosto presso lo stadio Ullevi di G\u00f6teborg, in Svezia.\nIn questa edizione si \u00e8 corsa per la prima volta la gara dei 5\u00a0000 m femminili in sostituzione di quella dei 3\u00a0000 m, sempre presente nel programma delle precedenti edizioni.\nCuriosamente, ad eccezione degli Stati Uniti, veri dominatori del tabellone con 19 medaglie conquistate di cui 12 d'oro, le altre medaglie sono state ripartite in modo quanto mai uniforme fra diverse nazioni partecipanti. Per effetto di questa distribuzione l'Italia, con 2 medaglie d'oro, 2 d'argento e 2 di bronzo, risulter\u00e0 al terzo posto nella classifica per nazioni (a pari merito con la Germania)."}
{"id": "662255", "revid": "124839364", "url": "https://it.wikipedia.org/wiki?curid=662255", "title": "Alfredo Cattabiani", "text": "Biografia.\nNacque da Leonildo, musicista, e Anna Maria Borletto, maestra sarta. Studi\u00f2 dalla prima elementare alla terza liceo all'Istituto Sociale dei Padri Gesuiti e si laure\u00f2 con Luigi Firpo alla facolt\u00e0 di Scienze politiche con una tesi sul pensiero politico del conte Joseph de Maistre.\nDeterminante per la sua formazione spirituale e politica fu l'incontro con scrittori come Mircea Eliade, Augusto del Noce, Simone Weil, Ren\u00e9 Gu\u00e9non, Joseph de Maistre. Ma non meno determinante \u00e8 l'aver vissuto in una Torino la cui temperie culturale Cattabiani percepiva egemonizzata \u00abdalle contraddizioni totalitarie della cultura marxista-leninista\u00bb e dall'\u00abintolleranza di quelle neo-illuminista e neo-positivista\u00bb.\nNel 1962 fond\u00f2 a Torino, con altri amici che gravitavano intorno ad Augusto Del Noce, le Edizioni dell'Albero, per opporsi a quello che riteneva essere il monopolio della cultura di sinistra marxista allora dominante nell'editoria italiana. Contemporaneamente collabor\u00f2 a quotidiani e riviste letterarie e pubblic\u00f2 un'antologia degli scritti politici di Georges Bernanos con un ampio saggio introduttivo.\nNel 1965 partecip\u00f2 con la relazione \"Un'esperienza controrivoluzionaria dei cattolici francesi\" al \"Convegno sulla guerra rivoluzionaria\", pi\u00f9 tardi noto come \"Convegno dell'Hotel Parco dei Principi\", organizzato dall'Istituto di studi militari Alberto Pollio a Roma.\nNel 1966 assunse la direzione editoriale della casa editrice Borla di Torino, dove rest\u00f2 fino al 1969 creando nuove collane fra cui \"Documenti di cultura moderna\", a cura di Augusto Del Noce ed El\u00e9mire Zolla, pubblicando autori allora \"dimenticati\" come Hans Sedlmayr, Abraham Joshua Heschel, Simone Weil, Mircea Eliade o Chogyam Trungpa.\nNel 1969 si trasfer\u00ec a Milano, dove Edilio Rusconi gli affid\u00f2 la direzione editoriale della neonata Rusconi Libri, che in breve tempo s'impose sul mercato con opere letterarie quali \"Il Signore degli Anelli\" di J. R. R. Tolkien, \"La colonna e il fondamento della Verit\u00e0\" di Pavel Aleksandrovi\u010d Florenskij (prima traduzione mondiale), \"Difesa della luna\" di Guido Ceronetti, che segn\u00f2 l'esordio dello scrittore, \"Il flauto e il tappeto\" di Cristina Campo, poi ripubblicato con grande successo da Adelphi negli anni ottanta con il titolo \"Gli imperdonabili\", \"Heliopolis\" e \"Eumeswil\" di Ernst J\u00fcnger, \"Il quinto evangelio\" di Mario Pomilio e le opere di esordio del premio Nobel Patrick Modiano.\nMa \u00e8 soprattutto nelle collane saggistiche che la Rusconi, sotto la direzione di Cattabiani, propose una cultura d'ispirazione metafisica e sapienziale con autori come il teologo Hans Urs von Balthasar, il filosofo Augusto del Noce, di cui pubblic\u00f2 \"Il suicidio della rivoluzione\" e \"Il cattolico comunista\", gli storici delle religioni Mircea Eliade, Seyyed Hossein Nasr, Ananda Coomaraswamy, Ren\u00e9 Gu\u00e9non, l'etno-musicologo Marius Schneider, lo storico dell'arte Hans Sedlmayr, il biologo Giuseppe Sermonti, Simone Weil, Abraham Heschel, Titus Burckhardt, Fausto Gianfranceschi. A sua volta Giuseppe Prezzolini inizi\u00f2 l'ultima sua intensa attivit\u00e0 come scrittore pubblicando vari libri presso la Rusconi, dal \"Manifesto dei conservatori\" alla ormai celeberrima antologia della \"Voce\". Vennero anche riproposti classici del pensiero tradizionale, da Joseph de Maistre a Pavel Florenskij, a Juan Donoso Cort\u00e9s.\nCattabiani impost\u00f2 anche una fortunata collana musicale diretta da Piero Buscaroli e Paolo Isotta e un'altra di classici di filosofia, diretta da Vittorio Mathieu, Giovanni Reale, Giovanni Santinello e Adriano Bausola, che continua ancora oggi presso la Bompiani col nuovo titolo di \"Il pensiero occidentale\" e ha pubblicato con successo commerciale i classici da Platone a Plotino, da Filone d'Alessandria a Dionigi Areopagita a Meister Eckhart.\nContemporaneamente tradusse opere di Simone Weil, Jules Barbey d'Aurevilly, Pierre Drieu La Rochelle; e collabor\u00f2 alle pagine culturali di vari giornali.\nNel 1979 abbandon\u00f2 l'editoria e cambi\u00f2 professione: si trasfer\u00ec a Roma, dove divenne giornalista professionista dirigendo fino all'autunno del 1981 le pagine culturali e degli spettacoli del \"Settimanale\" e collaborando contemporaneamente alle terza pagina de \"Il Tempo\", curata da Fausto Gianfranceschi.\nCon la chiusura del \"Settimanale\" lasci\u00f2 il giornalismo attivo, limitandosi soltanto a collaborazioni a quotidiani e settimanali, preferendo rimanere indipendente da qualunque partito ed orientamento politico.\nCominci\u00f2 allora a ideare e condurre programmi radiofonici per la Rai e nello stesso tempo a scrivere vari libri sugli argomenti di cui fu studioso: storia delle religioni, tradizioni popolari e simbolismo. Esord\u00ec con una raccolta di racconti, \"Bestiario\", con protagonisti animali reali, simboli e incarnazioni di \"energie cosmiche\", e con un dialogo filosofico e teologico su alcune piante, \"Erbario\", ambientato sull'isola Bisentina del lago di Bolsena.\nDal 1973 al 2003 ha fatto parte degli Amici della Domenica, i componenti della giuria del Premio Strega.\nAll'analisi del simbolismo insito nel mondo che ci circonda, ossia il Libro della Natura, dedic\u00f2 quella che chiam\u00f2 \"Storia dell'Immaginario\" pubblicando i seguenti volumi:\nAlle tradizioni italiane dedic\u00f2 una trilogia:\nNel 2001 pubblic\u00f2 una raccolta di alcuni suoi racconti-dialoghi sugli animali scritti tra il 1983 e il 2001 con cui vinse il premio Basilicata per la narrativa.\nNel 1991 si trasfer\u00ec in una casa medievale del quartiere San Pellegrino a Viterbo. Dopo dieci anni, nel 2001, scelse come nuova residenza una cittadina sul litorale laziale, Santa Marinella. Qui visse con la sua seconda moglie Marina Cepeda Fuentes, di origine spagnola, anche lei nota come conduttrice radiofonica e studiosa di tradizioni popolari.\nOpere.\nPubblicazioni.\nHa curato un'antologia di scritti politici di Georges Bernanos (Bernanos, Volpe, 1964), traducendola e scrivendo anche un saggio introduttivo; \"Le serate di San Pietroburgo\" (Rusconi, 1972) con un suo saggio introduttivo; un'antologia del pensiero di Joseph de Maistre, \"Breviario della tradizione\" (Edizioni Il Cerchio 2000) con un saggio introduttivo.\nHa tradotto di Pierre Drieu La Rochelle \"Racconto segreto\" (Longanesi, 1965), con un saggio introduttivo di Carlo Bo; \"Piccoli borghesi\" (Longanesi, 1969), \"Che strano viaggio\" (Rusconi, 1971) con un suo saggio introduttivo; di Jules Barbey d'Aurevilly \"Le diaboliche\" (Rusconi, 1977) insieme ad Anna Rosso, con un suo saggio introduttivo; di Simone Weil \"L'amore di Dio\" (Edizioni Borla, 1968) insieme a Giulia Bissaca, con un saggio introduttivo di Augusto del Noce; di Antonio Rosmini \"Frammenti di una storia della empiet\u00e0\" (con una nota di Marco Albertazzi, La Finestra editrice, 2002); \"Arte della prudenza\" di Baltasar Graci\u00e1n (ancora inedito), con un suo saggio introduttivo.\nCentinaia di articoli sono sparsi in vari quotidiani e periodici fra i quali \"Il Tempo\" (dal 1963), \"Nostro Tempo\" (dal 1966 al 1970 e poi dal 1998), \"L'Osservatore Romano\" (dal 1966 al 1970); \"Il Settimanale\" (dal 1974 al 1981), \"Il Sabato\" (dal 1988 al 1991); \"L'Italia settimanale\" (dal 1993 al 1995), \"Lo Stato\" (dal 1997 al 1998), \"Il Giornale\" (dal 1994), \"Avvenire\" (dal 1999), \"Il Sole 24 Ore\" (dal 2002).\nHa lasciato decine di scritti inediti che, dal gennaio 2013, vengono pubblicati periodicamente nella sua pagina su Facebook.\nMa anche alcuni libri, fra cui il volume sugli animali terrestri, miti e leggende, intitolato \"Terrario\" da pubblicarsi con la Mondadori."}
{"id": "662258", "revid": "1842072", "url": "https://it.wikipedia.org/wiki?curid=662258", "title": "File binario", "text": "Un file binario (a volte anche semplicemente \"binario\"), in Informatica, \u00e8 un file che pu\u00f2 contenere qualsiasi tipo di dati, codificato in codice binario a scopo di archiviazione o utilizzo (ad esempio file documenti che contengono testo formattato). Molti formati di file binari contengono parti che possono essere interpretate come testo, ma si distinguono per definizione dai file di testo veri e propri: un file binario \u00e8 un file che non contiene solo semplice testo.\nFormati di file binari.\nI file binari sono solitamente concepiti come sequenze di byte: le singole cifre bit che costituiscono il file sono raggruppate in gruppi di otto. Questi file contengono byte che devono generalmente essere interpretati in modo diverso dai caratteri: i file compilati sono un esempio (i programmatori si riferiscono spesso al codice oggetto col termine \"binario\"), ma si pu\u00f2 trattare di immagini, musica, dati compressi, o di qualsiasi altro tipo.\nAlcuni file binari contengono \"header\", cio\u00e8 contenitori di metadata usati dai programmi associati ai file per riconoscerne ed interpretarne il contenuto. Ad esempio, un file GIF pu\u00f2 contenere pi\u00f9 immagini, e gli \"header\" sono utilizzati per identificare e descrivere ciascun blocco di dati.\nGestione.\nAlcuni sistemi non permettono l'uso dei file binari (come la posta elettronica). Quindi, in questi casi, si rende spesso necessario convertirli e rappresentarli come file di testo semplici (ad esempio con la codifica Base64). Questo metodo ha il difetto di aumentare le dimensioni del file di circa il 30%, oltre a richiedere la decodifica a transazione ultimata.\nWindows permette al programmatore di specificare un parametro per una chiamata di sistema che indichi se il file \u00e8 testuale o binario. Diversamente, Unix e derivati trattano tutti i file come binari. \nQuesto evidenzia come la distinzione tra i due tipi di file sia, da un certo punto di vista, arbitraria.\nMemorizzazione.\nIl file binario viene memorizzato in memoria con una sequenza di byte.\nSe vogliamo memorizzare il numero 1365, in memoria troveremo 2 byte, il primo contenente il numero 5 e l'altro contenente il numero 85.\nPrima di tutto bisogna trasformare il numero 1365 in base 2.\n1365/2 = 682 con il resto di 1\n682/2 = 341 con il resto di 0\n341/2 = 170 con il resto di 1\n170/2 = 85 con il resto di 0\n85/2 = 42 con il resto di 1\n42/2 = 21 con il resto di 0\n21/2 = 10 con il resto di 1\n10/2 = 5 con il resto di 0\n5/2 = 2 con il resto di 1\n2/2 = 1 con il resto di 0\n1/2 = 0 con il resto di 1\nIl numero in base 2 si legge da sotto a sopra dunque \u00e8 10101010101.\nBisogna scomporlo in 2 byte da 8 cifre ciascuno aggiungendo degli 0 davanti al numero per far raggiungere al numero 8 bit.\n 00000101 \n 01010101\nora trasformiamo il primo numero in base 10: 20 + 22 = 1 + 4 = 5\nora trasformiamo il secondo numero in base 10: 20 + 22 + 24 + 26 = 1 + 4 + 16 + 64 = 85\nVisualizzazione.\nAprendo un file binario con un editor di testo, ogni gruppo di otto bit sar\u00e0 puntualmente interpretato e tradotto come un carattere, e sar\u00e0 visualizzata una sequenza completamente incomprensibile (a meno di coincidenze o inserti di testo nel file) di lettere. \nSe aperto con un diverso tipo di applicazione, questa interpreter\u00e0 i singoli byte del file nel suo modo: potrebbe farvi corrispondere una cifra, e restituire una sequenza pressoch\u00e9 casuale di numeri; o, se il file viene riconosciuto come eseguibile, il computer cercher\u00e0 in essi delle istruzioni in linguaggio macchina.\nSi pu\u00f2 usare un editor esadecimale che visualizza ogni byte del file come una cifra esadecimale, e poter cos\u00ec modificare il contenuto in modo diretto. Questa non \u00e8 comunque un'operazione comune n\u00e9 conveniente, tranne che in casi particolari o specifici."}
{"id": "662263", "revid": "339392", "url": "https://it.wikipedia.org/wiki?curid=662263", "title": "M1 Antitank 57 mm", "text": ""}
{"id": "662264", "revid": "1119819", "url": "https://it.wikipedia.org/wiki?curid=662264", "title": "Elminster Aumar", "text": "Elminster Aumar \u00e8 uno dei pi\u00f9 rilevanti personaggi immaginari dell'universo di \"Forgotten Realms\". Conosciuto anche come Elminster il Saggio, \u00e8 un mago anziano ma potente. Il creatore dei Reami Perduti, Ed Greenwood, ha delineato le sue gesta in una serie di romanzi, suddivisi, nella versione italiana, in due serie successive: la \"Trilogia di Elminster\" e \"L'epopea di Elminster\", che costituiscono la principale fonte di informazioni sul personaggio. Ma la figura di Elminster pu\u00f2 essere trovata virtualmente in ogni prodotto per \"Forgotten Realms\". Principe del regno di Athalantar, uno degli Imperi perduti di Faer\u00fbn distrutto molti secoli fa, \u00e8 un Eletto di Mystra, la dea della magia. \u00c8 stato uno dei primi personaggi creati per l'ambientazione.\nStoria.\n\"Elminster - La nascita di un mago\".\nIl primo romanzo della serie Elminster, La Nascita di un Mago, racconta la storia delle origini del personaggio, il che spiega perch\u00e9 ha un'esperienza cos\u00ec ampia e variegata. Elminster nacque intorno al 212 CV da Elthryn, il signore del villaggio di Heldon e principe di Athalantar, e sua moglie di lui Amrythale, nel regno di Athalantar. La sua famiglia di lui fu uccisa da un malaugrym che si spacciava per Undarl, uno dei signori della magia dell'antico regno di Athalantar. Raccogliendo la spada spezzata di suo padre, la Lion Sword, il simbolo del grande re del Trono del Cervo (che era il nonno di Elminster), Elminster divenne un brigante.\nBen presto si rese conto che non aveva alcun gusto per l'uccisione e vi rinunci\u00f2 quando and\u00f2 a diventare un ladro nella citt\u00e0 di Hastarl, la capitale di Athalantar. Incontr\u00f2 e divenne amico di Farl, un ladro locale, che conosceva Elminster come Eladar \"l'oscuro\". Lavorarono insieme spesso, formando alla fine una banda chiamata Velvet Hands in opposizione a un'altra banda locale, i Moonclaws, che erano servitori dei signori della magia. Pi\u00f9 tardi, mentre origliava un possibile ladro, Elminster incontr\u00f2 il Magister di quell'epoca, il mago che portava il mantello del potere di Azuth. Quando gli \u00e8 stato chiesto se fosse interessato a imparare la stregoneria, Elminster ha rifiutato, odiando tutti i maghi a causa dei signori della magia.\nMentre si trovava in un tempio, Elminster ricevette la visita di Mystra, la dea di tutta la magia. Ha parlato e ha lasciato il sbalordito Elminster con il messaggio che dovrebbe conoscere la magia e adorarla. Poco dopo, mentre era ancora un giovane adulto, Mystra trasform\u00f2 Elminster in una donna di nome Elmara per rafforzare il suo legame con la magia e sapere cosa significa essere una donna. Questo cambiamento gli ha anche permesso di muoversi all'interno dei circoli dei suoi nemici senza che loro sapessero che era in effetti l'ultimo principe sopravvissuto di Athalantar. Per alcuni anni Elmara \u00e8 stata sacerdotessa di Mystra. Pi\u00f9 tardi, un avatar di Mystra (che si chiamava Myrjala \"Darkeyes\") addestr\u00f2 Elmara come un mago e la port\u00f2 da un antico arcanista Netherese che insegn\u00f2 a Elmara un incantesimo che l'avrebbe trasformata di nuovo in Elminster. Nel tempo che segu\u00ec, Elminster impar\u00f2 molto sulla magia da Myrjala, arrivando al punto in cui avrebbe potuto vendicarsi contro i malvagi signori dei maghi che avevano usurpato il regno. Dopo una terribile battaglia, Elminster persever\u00f2 e sal\u00ec al trono di Athalantar.\nTuttavia, dopo aver riconquistato il suo regno, pass\u00f2 la monarchia a Helm Stoneblade, un cavaliere di Athalantar, affermando di aver voluto vendicare la morte della sua famiglia di lui, non governare. Quando lui e Myrjala lasciarono il regno, il cosiddetto Mago Reale, Undarl, li attacc\u00f2 e la maga si rivel\u00f2 essere Mystra. Si offr\u00ec di fare di Elminster uno dei suoi Prescelti di lei, e lui accett\u00f2 prontamente.\n\"Elminster - Il viaggio\".\nFinita questa prima parte della sua vita, El fu mandato da Mystra nella corte elfica del regno di Cormanthyr (dove entr\u00f2 nel 241 del Calendario delle Valli), tra le odierne Valli, dove dimoravano elfi molto pi\u00f9 arroganti ed anche pi\u00f9 potenti di quelli della Grande Foresta.\nLi El incontr\u00f2 il Coronal (il re degli elfi) e la Srinshee (forse la pi\u00f9 grande Alta Maga Elfica di Faer\u00fbn - Classe di prestigio descritta in \"Razze di Faer\u00fbn\"), ma per lo pi\u00f9 incontr\u00f2 rivali elfi che non accettavano che un non-elfo imparasse la loro grande magia. Elminster raggiunse il suo scopo e divent\u00f2 allievo della Srinshee, poi allievo di un mago mascherato che in realt\u00e0 era il primogenito della famiglia Starym. Mystra invece raggiunse il suo scopo quando gli elfi con l'aiuto di Elminster riuscirono a creare il mythal di Myth Drannor che consentiva, per la prima volta nella storia, l'accesso alla foresta ai non-elfi.\nElminster poi vag\u00f2 per il mondo in missione per Mystra: il suo compito principale era di lasciare indizi in giro che facilitassero la creazione di nuovi incantesimi da parte dei giovani maghi. Si perse l'assedio di Myth Drannor perch\u00e9 bloccato da una potente maledizione netherese che per fortuna un ignaro gruppo di avventurieri spezz\u00f2.\n\"Elminster - La tentazione\".\nElminster partecip\u00f2 alla fondazione degli Arpisti, una societ\u00e0 segreta sorta per combattere i tiranni. Combatt\u00e9 contro Shar la divinit\u00e0 della magia dell'Ombra e degli inganni che pilot\u00f2 la sua chiesa contro di lui, senza per\u00f2 riuscire ad ucciderlo. In quell'occasione pot\u00e9 vedere anche il laboratorio segreto di Karsus. Elminster ha combattuto anche con Manshoon, nei pressi del'Anauroch dove fu aiutato da una \"Archilich\" (\u00e8 una versione buona del lich - l'archetipo \u00e8 descritto in \"Mostri di Faer\u00fbn\") donna netherese, l'unica donna appartenente al Consiglio degli Alti Maghi Netheresi, che ancora dopo secoli difendeva il castello del consiglio da eventuali invasori.\nElminster crebbe quattro delle \"Sette Sorelle\" (personaggi dell'ambientazione) che gli furono affidati da Mystra all'et\u00e0 di qualche anno. Molto in seguito, quando le sorelle diventarono grandi, e dopo che Mystra mor\u00ec e si reincarn\u00f2 nella maga \"Mezzanotte\", Elminster si innamor\u00f2 di Alassra Silverhand (la Simbul), e tuttora sono amanti.\n\"Elminster all'inferno\".\nElminster fu attirato circa nel 1372 (CV) nell'inferno da un Arcidiavolo decaduto di nome Jergal. Riusc\u00ec ad uscire grazie al \"Fuoco d'Argento\" (un dono di Mystra ai suoi eletti), ed all'aiuto proverbiale di Halaster Neromanto e della Simbul. Ha avuto nella sua vita un sacco di apprendisti, tra cui spicca l'ex mago di corte di Cormyr Vangerdahast. Ha avuto anche pi\u00f9 di una figlia (solo femmine, per volont\u00e0 di Mystra), tra cui troviamo Narnra Shalace, una ladra di Waterdeep, Lady Laspeera di Cormyr ed anche la Regina Madre Filfaeril di Cormyr.\nDurante il periodo dei disordini riusc\u00ec a mettere in salvo lo spirito di Mystra dentro di s\u00e9, salvando la magia di tutto Abeir-Toril, e respinse gli eletti rinnegati.\nTra i nemici che ha incontrato nei secoli, spiccano per odio e pericolosit\u00e0 i \"Maghi rossi di Thay\", gli \"Shadovar\" e gli \"Zhentarim\".\nRapporti con la dea Mystra.\nIl rapporto che si instaur\u00f2 tra la prima Mystra ed El era di vero amore, anche passionale. Incominci\u00f2 tutto quando in punto di morte Elthryn, il padre di Elminster, chiese come ultimo desiderio che Mystra vegliasse sul figlio e che se ne prendesse cura.\nCol tempo la divinit\u00e0 impar\u00f2 ad apprezzare il comportamento di Elminster, motivato, non egoistico e sempre generoso, curioso e fonte inesauribile di idee. In pratica fin\u00ec per innamorarsene.\nMystra don\u00f2 ad Elminster la sua protezione (l'elezione) ed in cambio, Elminster non doveva fare altro che esserle fedele sempre, essere al suo servizio (non in senso assoluto) e pregarla almeno una volta al giorno accendendo un piccolo fuoco azzurro.\nCon il Periodo dei Disordini, dopo che \"Lord Ao\", il supremo dio di tutti i piani di esistenza, pun\u00ec gli dei faeruniani castigandoli a camminare sulla terra, questi incominciarono a combattersi tra di loro per la semplice sete di potere (in quanto l'uccisione di una divinit\u00e0 pu\u00f2 concedere un assorbimento del potere del malcapitato).\nMystra tent\u00f2 di tornare nel suo piano di esistenza tentando di abbandonare il castigo mortale, ma \"Lord Ao\" aveva messo un'altra divinit\u00e0 a garantire il rispetto delle sue leggi. \"Helm\", la Bilancia, il dio neutrale, pun\u00ec Mystra per l'errore uccidendola nel 1358 (CV).\n&lt;br&gt;La maga Mezzanotte divenne (su nomina superdivina - \"Lord Ao\" non concesse ad \"Helm\" nuovi poteri derivanti dalla uccisione di Mystra) la terza divinit\u00e0 della magia sul Faer\u00fbn ed accett\u00f2 anche lei il nome di Mystra. Questa ha ovviamente tutte le conoscenze delle precedenti, e quindi anche il ricordo per l'amore della prima Mystra per Elminster, ma non prova gli stessi sentimenti della precedente.\n&lt;br&gt;Ovviamente Elminster non aveva mancanza di amore, ma in realt\u00e0 soffre molto la mancanza della sua Mystra. Attualmente El \u00e8 amato e ricambia l'amore di Simbul, una delle Sette Sorelle, anche loro elette di Mystra.\nLa saga della stirpe di Bhaal.\nElminster appare ripetutamente nella saga della stirpe di Bhaal, narrata nei videogiochi Baldur's Gate, e nelle loro espansioni. Durante lo svolgersi del gioco, Elminster si limita a fugaci apparizioni, che hanno lo scopo di consigliare il protagonista del gioco e metterlo in guardia sugli avvenimenti futuri."}
{"id": "662265", "revid": "339392", "url": "https://it.wikipedia.org/wiki?curid=662265", "title": "M1 57 mm", "text": ""}
{"id": "662267", "revid": "729019", "url": "https://it.wikipedia.org/wiki?curid=662267", "title": "Pirofregata", "text": "Con pirofregata si indica una fregata dotata sia di impianto velico che di motore a vapore.\nNel XIX secolo, periodo di transizione tra la vela ed il vapore, si dette questo nome, come pure quello di pirocorvetta e di pirovascello, rispettivamente alle corvette ed ai vascelli che, pur avendo l'attrezzatura a vele quadre, avevano anche macchine motrici a vapore con propulsori a ruota nei primi tempi, e ad elica in seguito."}
{"id": "662268", "revid": "77639", "url": "https://it.wikipedia.org/wiki?curid=662268", "title": "Linguaggio orientato ad oggetti", "text": ""}
{"id": "662278", "revid": "473181", "url": "https://it.wikipedia.org/wiki?curid=662278", "title": "Trump (disambigua)", "text": ""}
{"id": "662279", "revid": "22475", "url": "https://it.wikipedia.org/wiki?curid=662279", "title": "Aon Center (Chicago)", "text": "L'Aon Center \u00e8 un grattacielo situato al 200 di East Randolph Street, Chicago. Fu progettato dall'architetto Edward Durell Stone e completato nel 1973, come Standard Oil Building. Con 83 piani e un'altezza di 346\u00a0m (1136 piedi), \u00e8 il quarto edificio pi\u00f9 alto di Chicago. \u00c8 il settimo grattacielo pi\u00f9 alto negli Stati Uniti e il quarantasettesimo pi\u00f9 alto nel mondo. L'edificio \u00e8 gestito da Jones Lang LaSalle.\nStoria.\nQuando fu completato, nel 1973, era il pi\u00f9 alto edificio di Chicago e il quarto al mondo, guadagnandosi il soprannome di \"Big Stan\" (un anno pi\u00f9 tardi fu superato dalla Sears Tower, sempre a Chicago). L'edificio ha una struttura tubolare in acciaio con elementi di controventamento progettati per resistere ai terremoti e per smorzare l'oscillazione che l'azione del vento imprime alla torre.\nUna volta completato, fu rivestito di marmo di Carrara che tuttavia si dimostr\u00f2 presto inadatto per il rigido inverno di Chicago: nel 1974, appena un anno dopo il completamento, una lastra di marmo si distacc\u00f2 e penetr\u00f2 in un edificio vicino. Per ovviare al problema, furono aggiunte cinghie d'acciaio inossidabile per assicurare i pannelli alle facciate. In seguito, tra il 1990 e il 1992, l'intero rivestimento \u00e8 stato sostituito con pannelli in granito bianco di Mount Airy, per un costo stimato di oltre 80 milioni di dollari.\nLo Standard Oil Building \u00e8 stato rinominato \"Amoco Building\", quando la societ\u00e0 ha cambiato nome nel 1985. Nel 1998, la Amoco vendette l'edificio al Blackstone Group per un importo stimato tra i 430 e i 440 milioni di euro. \u00c8 stato rinominato come Aon Center il 30 dicembre 1999, anche se la Aon Corporation non divent\u00f2 l'inquilino principale fino al settembre 2001. Nel maggio 2003 la Wells Real Estate Investment Trust, ha acquistato l'edificio per 465 milioni di euro.\nIlluminazione esterna.\nNei primi anni ottanta le luci degli uffici sono state attivate per formare una grande croce durante il periodo natalizio. Negli ultimi anni i piani superiori del palazzo vengono illuminati di notte affinch\u00e9 riflettano una particolare stagione. L'arancio \u00e8 stato utilizzato per il Ringraziamento, verde o rosso per il Natale, e il rosa durante la Cancer Awareness Month."}
{"id": "662284", "revid": "2175", "url": "https://it.wikipedia.org/wiki?curid=662284", "title": "Cantoni di Blois", "text": ""}
{"id": "662289", "revid": "486946", "url": "https://it.wikipedia.org/wiki?curid=662289", "title": "Caducifoglia", "text": ""}
{"id": "662291", "revid": "1765749", "url": "https://it.wikipedia.org/wiki?curid=662291", "title": "Aon Center", "text": ""}
{"id": "662292", "revid": "767487", "url": "https://it.wikipedia.org/wiki?curid=662292", "title": "Cantone di Bracieux", "text": "Il Cantone di Bracieux era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662293", "revid": "984922", "url": "https://it.wikipedia.org/wiki?curid=662293", "title": "Cantone di Contres", "text": "Il Cantone di Contres era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662294", "revid": "984922", "url": "https://it.wikipedia.org/wiki?curid=662294", "title": "Cantone di Herbault", "text": "Il Cantone di Herbault era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662295", "revid": "104458", "url": "https://it.wikipedia.org/wiki?curid=662295", "title": "Cantone di Marchenoir", "text": "Il Cantone di Marchenoir era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662296", "revid": "767487", "url": "https://it.wikipedia.org/wiki?curid=662296", "title": "Cantone di Mer", "text": "Il Cantone di Mer era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662297", "revid": "767487", "url": "https://it.wikipedia.org/wiki?curid=662297", "title": "Cantone di Montrichard", "text": "Il Cantone di Montrichard \u00e8 una divisione amministrativa dell'Arrondissement di Blois e dell'Arrondissement di Romorantin-Lanthenay.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 16 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "662298", "revid": "74801", "url": "https://it.wikipedia.org/wiki?curid=662298", "title": "Eutimio di T\u0103rnovo", "text": "Biografia.\nFu monaco, per molti anni, a Costantinopoli e sul Monte Athos. Ritorn\u00f2 in Bulgaria nel 1371. Fond\u00f2 a T\u0103rnovo il Convento della Santa Trinit\u00e0. Venne eletto patriarca nel 1375. Sotto di lui si svilupp\u00f2 una scuola letteraria e teologica molto importante per l'epoca. Nel 1393, a causa dell'invasione turca fu costretto ad abbandonare Veliko Tarnovo; si rifugi\u00f2 nel monastero di Ba\u010dkovo, dove mor\u00ec.\nEutimio si fece ispiratore di un tentativo di purificare lo slavo ecclesiastico, per riportarlo all'origine divina. Poich\u00e9 la purezza (l'ortodossia) del messaggio cristiano si dovrebbe accompagnare necessariamente alla purezza del linguaggio, Eutimio intraprese un lavoro di correzione delle traduzioni dal greco affinch\u00e9 lo slavo utilizzato risultasse pi\u00f9 elevato e pi\u00f9 complesso possibile (\"Pletenie Sloves\" = Intreccio di parole)."}
{"id": "662300", "revid": "984922", "url": "https://it.wikipedia.org/wiki?curid=662300", "title": "Cantone di Ouzouer-le-March\u00e9", "text": "Il Cantone di Ouzouer-le-March\u00e9 era una divisione amministrativa dell'Arrondissement di Blois.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662301", "revid": "287204", "url": "https://it.wikipedia.org/wiki?curid=662301", "title": "Cantone di Saint-Aignan", "text": "Il Cantone di Saint-Aignan \u00e8 una divisione amministrativa dell'Arrondissement di Romorantin-Lanthenay e dell'Arrondissement di Blois.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 16 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "662302", "revid": "486946", "url": "https://it.wikipedia.org/wiki?curid=662302", "title": "Dogars", "text": ""}
{"id": "662303", "revid": "486946", "url": "https://it.wikipedia.org/wiki?curid=662303", "title": "Matadogas", "text": ""}
{"id": "662304", "revid": "1982", "url": "https://it.wikipedia.org/wiki?curid=662304", "title": "Carboni fossili", "text": ""}
{"id": "662305", "revid": "767487", "url": "https://it.wikipedia.org/wiki?curid=662305", "title": "Cantone di Vineuil", "text": "Il Cantone di Vineuil \u00e8 una divisione amministrativa dell'Arrondissement di Blois.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 comuni a 7 comuni pi\u00f9 una frazione urbana.\nComposizione.\nI 3 comuni facenti parte prima della riforma del 2014 erano:\nDal 2015, oltre a parte della citt\u00e0 di Blois, i comuni appartenenti al cantone sono i seguenti 7:"}
{"id": "662309", "revid": "1982", "url": "https://it.wikipedia.org/wiki?curid=662309", "title": "Carbon fossile", "text": ""}
{"id": "662311", "revid": "1982", "url": "https://it.wikipedia.org/wiki?curid=662311", "title": "Carbone fossile", "text": ""}
{"id": "662315", "revid": "1169970", "url": "https://it.wikipedia.org/wiki?curid=662315", "title": "Introito", "text": "L'introito, dal latino \"introitus\" (da \"introire\" composto di \"intro\" e \"ire\", cio\u00e8 \"entrare\") indica l'entrata, il cominciamento a dire o fare qualcosa.\nNella liturgia cristiana esso pu\u00f2 indicare l'antifona che apre la celebrazione della messa a partire dal V secolo e che \"d\u00e0 il tono\" alla celebrazione.\nGuglielmo d'Auxerre (1150 circa \u2013 1231) distingue l'introito dal salmo che lo seguiva e che nelle edizioni del Messale romano \"ex decreto sacrosancti Concilii Tridentini\" (1569\u20131962) viene indicato insieme all'antifona. In questo uso, il termine \"introitus\" serve come abbreviazione della frase completa antiphona ad introitum, che appare come \"Ant. ad introitum\" nelle edizioni recenti del Messale romano a partire da quella del 1970 e che \u00e8 tradotta nella versione ufficiale italiana come \"Ant. d'ingresso\".\nA volte il termine \"introito\" \u00e8 usato in senso storico, per indicare tutto il congiunto che appariva all'inizio dei formulari delle messe nelle edizioni tridentine del Messale romano: antifona, versetto iniziale del salmo, e il \"Gloria Patri\" che precedeva la ripetizione dell'antifona. Nel Messale attuale, l'antifona appare senza simili aggiunte. \nLiturgia.\nRiti iniziali.\nL\"introito\" appartiene al proprio della messa: il suo testo quindi varia a seconda dell'occasione liturgica celebrata.\nL'introito \u00e8 un canto funzionale: accompagnando la processione dei ministri all'altare, ha lo scopo di dare inizio alla celebrazione, favorire l'unit\u00e0 dei fedeli riuniti, introdurre il loro spirito nel mistero del tempo liturgico o della festivit\u00e0.\nIl testo \u00e8 generalmente preso dai salmi, talvolta da un altro libro scritturistico, raramente \u00e8 una composizione ecclesiastica, comunque manifesta uno stretto legame con le letture che seguiranno. Alcuni rari introiti sono presi da un libro apocrifo, l'Apocalisse di Esdra, molto venerato nei primi secoli.\nL'introito pu\u00f2 essere cantato o letto, in funzione della solennit\u00e0 della messa o a giudizio del celebrante. Quando la celebrazione non richiede una processione di ingresso, come nella veglia pasquale, l'introito viene omesso.\nSpesso \u00e8 il canto dell'introito a dare il nome alla Messa del giorno: la messa dei defunti \u00e8 detta \"Requiem\" e la seconda messa della festa del Sacro Cuore di Ges\u00f9 \u00e8 detta \"Exordium\". La prima domenica dopo Pasqua, ovvero la II Domenica di Pasqua, \u00e8 detta \"domenica Quasimodo\" dall'introito \"Quasi modo geniti infantes\". Si ricordano anche le domeniche Gaudete (III domenica d'Avvento) e Laetare (IV domenica di Quaresima), in cui il colore viola dei paramenti si pu\u00f2 attenuare con il rosaceo.\nStoria liturgica.\nSin dall'epoca antica veniva cantato un salmo al momento dell'arrivo del prete all'altare, ed i versi cantati erano parte della celebrazione della Messa. Il \"Liber Pontificalis\" asserisce che l'introito ebbe origine dalla richiesta di papa Celestino I, ma fu soltanto sotto papa Gregorio I che la forma divenne familiare e da ci\u00f2 si credette che lo stesso Papa avesse scritto degli introiti. Dalle notizie in nostro possesso non sembra invece che abbia composto alcuna musica.\nMusicologia.\nForme musicali.\nLe melodie gregoriane degli introiti sono composte nel genere semiornato per la \"schola\", i melismi non superano le due o tre note, i neumi di ogni sillaba non sono composti da pi\u00f9 di due o tre elementi neumatici. Si ricollegano al genere antifona e rispecchiano tutti i modi dell'\"octoechos\": ci\u00f2 dimostra che l'introito costituisce uno strato di composizione posteriore al graduale e, \"a fortiori\" al tratto. Il procedimento di composizione \u00e8 solo in parte quello della centonizzazione, pertanto si pu\u00f2 parlare di un brano di concezione, nel suo complesso, originale.\nLa sua forma consiste nella ripetizione di un'antifona intervallata dal canto di un salmo, secondo lo schema \"antifona\" - \"versetto salmodico\" - \"antifona\" - \"dossologia\" - \"antifona\". Il canto viene prolungato per il tempo che dura la processione del celebrante e dei suoi ministri. Anche i versetti salmodici sono cantati in stile solenne.\nElenco di introiti.\nI seguenti introiti hanno una corrispondente melodia gregoriana e spesso costituiscono il testo di mottetti polifonici"}
{"id": "662316", "revid": "446353", "url": "https://it.wikipedia.org/wiki?curid=662316", "title": "Furfurolo", "text": ""}
{"id": "662319", "revid": "633110", "url": "https://it.wikipedia.org/wiki?curid=662319", "title": "Matsushima (incrociatore)", "text": "La fu un incrociatore protetto della Marina imperiale giapponese che diede nome alla propria classe. Progettata da Louis-\u00c9mile Bertin impostata il febbraio 1888 nel cantiere di Compagnie des Forges et Chantiers de la M\u00e9diterran\u00e9e \u00e0 la Seyne, Francia, varata il 22 gennaio 1890 e completata il marzo 1891. Come le sue navi sorelle (la \"Itsukushima\" e la \"Hashidate\") il suo nome deriva da uno dei panorami pi\u00f9 famosi del Giappone, in questo caso quello della baia di Matsushima vicino a Sendai nella prefettura di Miyagi.\nStoria.\nDal giugno al novembre 1893 la \"Matushima\", la \"Takachiho\" e la \"Chiyoda\" navigarono per 160 giorni, percorrendo 7.000 miglia nautiche lungo le coste della Cina, Corea e Russia.\nLa \"Matsushima\" fu la nave ammiraglia dell'ammiraglio Ito Sukeyuki durante la prima guerra sino-giapponese e gioc\u00f2 un ruolo fondamentale nella battaglia del fiume Yalu, dove venne colpita da proiettili da 10 e 12 pollici che causarono la morte di 90 marinai, pi\u00f9 di met\u00e0 delle perdite giapponesi della battaglia. Durante la battaglia la \"Matsushima\" riusc\u00ec a sparare solo 4 proiettili dal suo cannone da 320\u00a0mm, la \"Itsukushima\" spar\u00f2 5 colpi e la \"Hashidate\" 5 colpi. Di questi pare che uno solo sia stato un centro diretto contro una nave della flotta cinese. Partecip\u00f2 inoltre all'attacco contro Weihaiwei.\nIl 21 marzo 1898 venne riclassificato come incrociatore di seconda classe.\nIl principe Arisugawa Takehito (1862-1913) ne venne successivamente nominato capitano, seguito da Ury\u016b Sotokichi.\nNel 1901-2 vennero installate otto nuove caldaie Belleville che aumentarono la pressione di vapore disponibile.\nNel 1902 venne inviata a Minami Torishima, in risposta alla dichiarazione statunitense che l'isola fosse un territorio USA.\nDurante la guerra russo-giapponese la \"Matsushima\" e le sue navi sorelle, ormai troppo vecchie, furono assegnate al 5\u00ba Squadrone della Terza Flotta di riserva, insieme con l'ugualmente vecchia \"ironclad\" \"Chin'en\" al comando dell'ammiraglio Shichiro Kataoka.\nIl 30 aprile 1906 mentre era impegnata in una crociera di addestramento per l'Accademia della Marina Imperiale Giapponese un incidente nel magazzino delle munizioni caus\u00f2 una grande esplosione, che affond\u00f2 il vascello mentre si trovava nelle isole Pescadores al largo di Taiwan, 207 dei 350 membri dell'equipaggio perirono nell'affondamento.\nUn memoriale alle navi della classe Matsushima in generale, e alla \"Matsushima\" in particolare si trova nel tempio di Omido-ji a Mihama, Aichi. Il memoriale contiene uno dei proiettili da 320\u00a0mm delle navi di questa classe, del peso di 450\u00a0kg e alto 97,5\u00a0cm."}
{"id": "662322", "revid": "92723", "url": "https://it.wikipedia.org/wiki?curid=662322", "title": "Cerdone di Alessandria", "text": "Fu pastore della diocesi dal 98 fino alla sua morte, avvenuta nel 109."}
{"id": "662324", "revid": "110157", "url": "https://it.wikipedia.org/wiki?curid=662324", "title": "Conception (album)", "text": "Conception \u00e8 un album registrato tra il 1949 ed il 1951 da Miles Davis."}
{"id": "662330", "revid": "90227", "url": "https://it.wikipedia.org/wiki?curid=662330", "title": "Concezione eliocentrica", "text": ""}
{"id": "662333", "revid": "125978730", "url": "https://it.wikipedia.org/wiki?curid=662333", "title": "Gian Carlo Caselli", "text": "Biografia.\nConseguita la maturit\u00e0 classica presso il Liceo salesiano Valsalice, si \u00e8 laureato in Giurisprudenza con la tesi \"Concubina pro uxore-Osservazioni in merito al c. 17 del primo Concilio di Toledo\", pubblicata dalla Rivista di Storia del diritto italiano, presso l'Universit\u00e0 degli Studi di Torino in cui dal 1964 \u00e8 assistente universitario per la cattedra di \"storia del diritto italiano\". Nel dicembre 1967, vinto il concorso in magistratura, \u00e8 stato destinato al Tribunale di Torino, ove nei primi anni settanta \u00e8 stato giudice istruttore penale. Dalla met\u00e0 degli anni settanta sino alla met\u00e0 degli anni ottanta, ha trattato reati di terrorismo riguardanti le Brigate Rosse e Prima Linea. Nel 1984 ha fatto parte della commissione per l'analisi del testo di delega del nuovo codice di procedura penale e nel 1991 \u00e8 stato consulente della Commissione Stragi. Dal 1986 al 1990 \u00e8 stato componente del Consiglio Superiore della Magistratura.\nNel 1991 \u00e8 stato nominato magistrato di Cassazione ed \u00e8 divenuto Presidente della Prima Sezione della Corte di Assise di Torino. Dal 15 gennaio 1993 fino al 1999 \u00e8 stato Procuratore della Repubblica presso il Tribunale di Palermo, dove form\u00f2 un pool antimafia composto da giovani magistrati (i suoi fedelissimi: Antonio Ingroia, Roberto Scarpinato, Domenico Gozzo, Guido Lo Forte, Gioacchino Natoli, Alfonso Sabella) che ottennero importantissimi risultati nella lotta alla mafia come l'arresto dei boss latitanti Giuseppe Graviano, Leoluca Bagarella, Giovanni Brusca, Gaspare Spatuzza e Pietro Aglieri. In quel periodo chiese anche il processo per mafia nei confronti del leader democristiano e pi\u00f9 volte Presidente del Consiglio dei Ministri Giulio Andreotti, iniziato nel 1993 e conclusosi nel 2004. Il processo ebbe enorme risonanza mediatica e fu interpretato da molti come un giudizio nei confronti dell'intero sistema politico italiano. I giudici in parte dichiararono il non doversi procedere per avvenuta prescrizione e in parte assolsero l'ex premier. In particolare, proclamarono la prescrizione per il reato di associazione a delinquere (in quegli anni non c'era ancora il reato di associazione mafiosa, art. 416 bis) \u201c\"ravvisabile fino alla primavera del 1980\"\u201d. Per le accuse successive alla primavera del 1980, la Corte d'appello pronunci\u00f2 l'assoluzione \"perch\u00e9 il fatto non sussiste\". La Cassazione conferm\u00f2 l'appello il 15 ottobre del 2004.\nDal 30 luglio 1999 sino a marzo del 2001 \u00e8 stato Direttore generale del Dipartimento dell'Amministrazione Penitenziaria. A marzo 2001 \u00e8 nominato rappresentante italiano a Bruxelles nell'organizzazione comunitaria Eurojust contro la criminalit\u00e0 organizzata. Dopo aver ricoperto il ruolo di Procuratore Generale presso la Corte d'Appello di Torino, dal settembre 2002, viene nominato Procuratore della Repubblica di Torino con voto unanime del Consiglio Superiore della Magistratura il 30 aprile 2008. Nel 2008 compare in \"Anni Spietati - Una Citt\u00e0 e il Terrorismo: Torino 1969-1982\" sulle Brigate Rosse, documentario di Igor Mendolia basato sulla storia delle Brigate Rosse nella citt\u00e0 di Torino.\nNel 2009 ha coordinato le indagini sul \"G8 dell'universit\u00e0 di Torino\" dello stesso anno e disposto 25 arresti per reati commessi in occasione delle manifestazioni del movimento No TAV nel gennaio del 2012. Per questa ragione \u00e8 stato pi\u00f9 volte contestato dai membri del movimento No TAV. Con documento del 13 aprile 2013 proposto dal Movimento 5 Stelle conseguentemente a una indagine di preferenze eseguita mediante voto online, Caselli rientra nella lista dei candidati alla presidenza della Repubblica. Nel novembre 2013 si dimette da Magistratura democratica per un articolo di Erri De Luca su una pubblicazione dell'associazione, indulgente sugli anni di piombo. Il 18 dicembre 2013 lascia la magistratura a seguito del pensionamento. Lo annuncia lui stesso inviando una e-mail ai colleghi della Procura di Torino. Nel 2014 \u00e8 nominato presidente del comitato scientifico della Fondazione \u201cOsservatorio sulla criminalit\u00e0 nell\u2019agricoltura e sul sistema agroalimentare\u201d promossa ed istituita da Coldiretti. Nell'inchiesta di Alessio Ribaudo \"La mafia nel piatto\" pubblicata sul settimanale Sette del Corriere della Sera ha raccontato: \u00abLa loro filosofia \u00e8 \u201cpiatto ricco mi ci ficco\u201d e quando fiutano l\u2019opportunit\u00e0 di accumulare capitali si infilano: ovunque. Tant\u2019\u00e8 che si parla di \u201cmafia liquida\u201d, che come l\u2019acqua riesce a penetrare un po\u2019 dappertutto\u00bb\nEmendamento Luigi Bobbio.\nIl senatore di Alleanza Nazionale Luigi Bobbio present\u00f2 nel 2005 un emendamento alla legge delega di riforma dell'ordinamento giudiziario (la cosiddetta \"Riforma Castelli\"). Per effetto di tale emendamento, Caselli non pot\u00e9 pi\u00f9 essere nominato Procuratore nazionale antimafia per superamento del limite di et\u00e0. La Corte Costituzionale, successivamente alla nomina di Pietro Grasso quale nuovo Procuratore nazionale antimafia, dichiar\u00f2 incostituzionale il provvedimento che aveva escluso il giudice Gian Carlo Caselli dal concorso. "}
{"id": "662335", "revid": "124949558", "url": "https://it.wikipedia.org/wiki?curid=662335", "title": "William Wakefield Baum", "text": "Biografia.\nWilliam Wakefield White nacque a Dallas, Texas, il 21 novembre 1926 da Harold E. White e Mary Leona (nata Hayes). Suo padre, un presbiteriano, mor\u00ec quando William era ancora bambino. Lui e sua madre si trasferirono a Kansas City. L\u00ec sua madre si rispos\u00f2 con Jerome Charles Baum, un uomo d'affari ebreo, che adott\u00f2 William e gli diede il suo cognome. Jerome Baum mor\u00ec quando William aveva dodici anni.\nFormazione e ministero sacerdotale.\nRicevette la sua prima educazione alla scuola parrocchiale della chiesa di San Pietro e inizi\u00f2 a servire come chierichetto all'et\u00e0 di dieci anni. Nel 1940 entr\u00f2 nel seminario minore \"San Giovanni\". In seguito studi\u00f2 filosofia al Cardinal Glennon College di Saint Louis. Nel 1947 fu ammesso al Kenrick Seminary di Saint Louis dove studi\u00f2 teologia.\nIl 12 maggio 1951 fu ordinato presbitero per la diocesi di Kansas City-Saint Joseph da monsignor Edwin Vincent O'Hara. Il suo primo incarico fu di vicario parrocchiale della parrocchia di San Luigi a Kansas City. Dal 1954 al 1956 insegn\u00f2 teologia e storia della Chiesa al St. Theresa College, oltre che all'Accademia \"St. Aloysius\" e alla scuola superiore di Glennon. Dal 1956 al 1958 studi\u00f2 al Pontificio istituto internazionale Angelicum di Roma per conseguire il dottorato in sacra teologia. La sua tesi era intitolata: \"L'insegnamento del cardinale Cajetan sul sacrificio della messa\".\nTornato a Kansas City, padre Baum riprese i suoi doveri di insegnante al St. Theresa College e prest\u00f2 servizio come segretario del tribunale diocesano dal 1958 al 1963. Svolse il servizio pastorale nella chiesa di Santa Teresa e nella chiesa di San Pietro, entrambe a Kansas City. Nel 1960 divenne parroco della chiesa di San Cirillo a Sugar Creek. Nel 1961 pubblic\u00f2 \"Considerations Toward the Theology of the Presbyterate\". Nell'aprile dello stesso anno papa Giovanni XXIII lo nomin\u00f2 monsignore. L'anno successivo divenne vice cancelliere vescovile.\nDal 1962 al 1965, monsignor Baum prest\u00f2 servizio come perito, o esperto teologico, di monsignor Charles Herman Helmsing al Concilio Vaticano II. In tale veste, lavor\u00f2 con il Segretariato per la promozione dell'unit\u00e0 dei cristiani e contribu\u00ec alla stesura di \"Unitatis Redintegratio\", il decreto conciliare sull'ecumenismo. Nel 1964 venne nominato primo direttore esecutivo del Comitato per gli affari ecumenici e interreligiosi della Conferenza nazionale dei vescovi cattolici, un incarico che ricopr\u00ec per cinque anni. Lavor\u00f2 anche come membro del gruppo di lavoro congiunto dei rappresentanti della Chiesa cattolica e del Consiglio ecumenico delle Chiese dal 1965 al 1969 e del comitato misto dei rappresentanti della Chiesa cattolica e della Federazione mondiale luterana dal 1965 al 1966.\nNel 1967 monsignor Baum torn\u00f2 a Kansas City dove serv\u00ec come cancelliere vescovile e parroco della parrocchia di San Giacomo. Nel 1968 venne nominato prelato domestico.\nMinistero episcopale.\nIl 18 febbraio 1970 papa Paolo VI lo nomin\u00f2 vescovo di Springfield-Cape Girardeau. Ricevette l'ordinazione episcopale il 6 aprile successivo dall'arcivescovo metropolita di Saint Louis John Joseph Carberry, co-consacranti il vescovo di Kansas City-Saint Joseph Charles Herman Helmsing e il vescovo ausiliare di Kansas City-Saint Joseph Joseph Vincent Sullivan.\nA quel tempo la diocesi, come l'intera nazione, era in profondo mutamento. La fine degli anni '60 fu un periodo di attivismo politico che trabocc\u00f2 negli anni '70. Durante il decennio che precedette l'episcopato di monsignor Baum, tra il 1960 e il 1970, il presidente Lyndon B. Johnson aveva proposto il suo programma per la Grande societ\u00e0, i fatti di Watts monopolizzavano i media e il paese vacillava a causa degli omicidi di John F. Kennedy e Martin Luther King. Le famiglie economicamente svantaggiate del Missouri, specialmente nelle contee del Bootheel, lasciarono le loro residenze per trovare lavoro in citt\u00e0 come Memphis, Saint Louis, Chicago e Detroit. Nuovi pascoli si stavano sviluppando dove una volta c'erano foreste. Dalla met\u00e0 della diocesi verso ovest, predominavo le attivit\u00e0 legate al bestiame e al settore lattiero-caseario. Springfield era definita da taluni come una \"citt\u00e0 del bestiame\".\nA sud di Springfield, quattro laghi artificiali stavano diventando molto commercializzati, sebbene le famiglie si accampassero e si rilassassero sulle loro rive. A ovest di Springfield, al confine tra Kansas e Oklahoma, c'erano caseifici e ranch su terreni rocciosi troppo collinari per colture intensive, ma adatti per pascoli di festuca e altre erbe. Le miniere di Joplin erano quasi esaurite ma producevano ancora pietra.\nNella zona di Cape Girardeau, i cattolici trovarono sostegno nella sua cultura cattolica, ma pi\u00f9 a ovest, dove la popolazione cattolica tendeva ad adattarsi all'ambiente di protestante, i giovani frequentavano i college laici dello Stato. I cattolici che vivevano nel sud del Missouri erano circondati da una cultura fondamentalista della Bibbia con forti sentimenti anti-aborto.\nLa popolazione afro-americana era predominante nella zona del Bootheel e diminuiva quando si viaggiava verso nord fino a Cape Girardeau e ad ovest fino a Springfield. La povert\u00e0 era anche evidente nel numero di \"bianchi poveri\" che vivevano sulle colline e nelle citt\u00e0 di Joplin, Springfield e Cape Girardeau.\nCome terzo vescovo di Springfield-Cape Girardeau, monsignor Baum entr\u00f2 in carica in una diocesi gi\u00e0 ben consolidata, anche se aveva solo quattordici anni. C'era almeno una chiesa cattolica in ciascuna delle 39 contee della sua giurisdizione. Delle 59 parrocchie della diocesi, 57 avevano un sacerdote residente. Le 31 chiese di missione erano servite da parroci di altre parrocchie. Il clero e i religiosi erano rimasti in numero simile all'episcopato di monsignor Ignatius Jerome Strecker. Vi erano 67 sacerdoti diocesani, 56 religiosi di 8 comunit\u00e0 e 268 religiose di 23 comunit\u00e0.\nLa Casa degli Studi del Sacro Cuore funzionava ancora. Gli studenti frequentavano corsi giornalieri alla St. Agnes High School. Il resto di ogni giorno era occupato da esercizi spirituali, ricreazione e studio. I preti studiavano al Conception Seminary di Conception, al Kenrick Seminary di Saint Louis, alla scuola di teologia dell'arciabbazia di Saint Meinrad, al Pontificio collegio americano del Nord di Roma e in altri seminari fuori dallo stato.\nNato durante l'episcopato del suo predecessore, il senato dei sacerdoti offriva sostegno ai preti della diocesi e lavorava per superare la mentalit\u00e0 spaccata derivante dal fatto che, essendo stati formati in molti seminari diversi e molto distanti dalle parrocchie, i sacerdoti diocesani spesso non si conoscevano. Era anche molto preoccupato per l'adattamento della liturgia nella diocesi richiesta dagli insegnamenti del Concilio Vaticano II.\nLa formazione cattolica e l'educazione della giovent\u00f9 erano promosse da 27 scuole elementari parrocchiali, 2 scuole superiori inter-parrocchiali, 2 scuole superiori private e in una scuola elementare privata. La diocesi aveva un consiglio scolastico e un sovrintendente diocesano ma l'ufficio educativo non era situato nella cancelleria diocesana.\nI pi\u00f9 forti segni visibili della Chiesa al di fuori degli istitui parrocchiali erano i sei ospedali generali cattolici che espandevano il loro spazio e i loro servizi.\nIl \"The Mirror\" fungeva come giornale diocesano ma era ancora in circolazione come parte del\"'Our Sunday Visitor\". Anche gli uffici del giornale erano situati fuori dalla cancelleria.\nVi erano diverse societ\u00e0 e commissioni speciali gestite dagli uffici della diocesi. Tra questi vi erano la societ\u00e0 per la propagazione della fede e altre societ\u00e0 di aiuto missionario pontificio, la commissione diocesana per la sacra liturgia, il direttore spirituale diocesano per la giovent\u00f9 cattolica, l'ufficio informazioni, l'ufficio radiotelevisivo e le Conferenze di San Vincenzo de' Paoli.\nPer la pastorale e l'educazione religiosa nei campus universitari laici erano disponibili il Centro ecumenico del Southwest Missouri State College di Springfield, un centro al Drury College a Springfield, un centro studentesco cattolico presso il Southeast Missouri State College a Cape Girardeau e un Ecumenical Campus Center presso il Missouri Southern State College a Joplin.\nAnche se il consiglio diocesano degli uomini cattolici stava perdendo la sua vitalit\u00e0, il consiglio diocesano delle donne cattoliche funzionava pienamente. La Legione di Maria era un altro gruppo vivace che serviva la chiesa locale.\nJames J. Owens, parrocchiano dell'Immacolata Concezione a Springfield, venne nominato presidente del Consiglio delle chiese dell'area di Springfield, un'organizzazione ecumenica di sensibilizzazione.\nBench\u00e9 esistessero molti aspetti positivi della vita diocesana, monsignor Baum dovette affrontare anche una serie di sfide. L'assenza di una cancelleria per ospitare le varie organizzazioni della diocesi milit\u00f2 contro un flusso regolare di informazioni e fu una spesa aggiuntiva per il bilancio diocesano. L'ignoranza e la posizione conservatrice che alimentava il sentimento anticattolico nella gran parte della comunit\u00e0 costituivano l'ostacolo maggiore alla collaborazione con i fedeli di altre confessioni e agli sforzi verso l'evangelizzazione. L'ampia distanza tra le principali citt\u00e0 dell'est e dell'ovest della diocesi continu\u00f2 a minacciare la sua unit\u00e0. A causa dell'assenza di qualsiasi istituzione cattolica di istruzione superiore nella diocesi, mancavano le possibilit\u00e0 di una solida formazione intellettuale e spirituale orientata religiosamente. Questa circostanza min\u00f2 gli sforzi per moderare il sentimento anticattolico tra il grande pubblico. Un anno dopo l'assunzione della guida della diocesi da parte di monsignor Baum, non vi erano ancora case religiose provinciali nella diocesi e il seminario oblato di Carthage chiuse nel 1970. L'unico organo consultivo del vescovo era costituito dal senato presbiterale. La voce dei laici doveva quindi essere sviluppata. Sebbene il Movimento dei Cursillos de Cristianidad abbia ottenuto ampia accettazione nella diocesi, i corsisti occidentali partecipavano a riunioni a Kansas City, mentre quelli nelle regioni orientali si recavano a Memphis. Le distanze di viaggio ostacolarono la raccolta dei laici in un unico luogo per le celebrazioni liturgiche e le opportunit\u00e0 di istruzione e formazione.\nMonsignor Baum ag\u00ec quasi subito per affrontare le sfide che lui e la diocesi avevano di fronte. Tra le prime azioni che intraprese vi fu una ristrutturazione della circoscrizione. Per superare le distanze geografiche e incoraggiare la pianificazione tra le parrocchie, divise la diocesi in nove regioni. Il modello di questa riorganizzazione fu il metodo educativo diocesano sviluppato da padre Philip Bucher, Dolores Tringle, OLVM e Margaret Hosch, OSF. Egli raggrupp\u00f2 le parrocchie per incoraggiare i direttori parrocchiali dell'istruzione religiosa a riunirsi pi\u00f9 convenientemente per condividere metodi e materiali. Ebbe come effetti il miglioramento dell'intercomunicazione e della collaborazione.\nPer attirare l'attenzione sulla cura dei bisognosi e delle persone economicamente impoverite, monsignor Baum avvi\u00f2 immediatamente un segretariato per l'assistenza sociale con a capo padre Wallace Ellinger. Per incoraggiare gli insegnanti volontari, gli assistenti sociali e simili fond\u00f2 l'Associazione dei servizi cattolici (CASA). Un'attenzione particolare venne rivolta ai lavoratori migranti della diocesi in un'organizzazione di sensibilizzazione statale, la Missouri Association of Migrant Opportunity Services, Inc. (MAMOS). Robert Lee diresse questa organizzazione per tre anni.\nIl primo anno di episcopato di monsignor Baum vide anche la separazione del \"The Mirror\" dall\"'Our Sunday Visitor\", per diventare cos\u00ec una pubblicazione diocesana indipendente.\nIl carattere profondamente spirituale di monsignor Baum ottenne un riconoscimento pubblico quando visit\u00f2 padre Philip Berrigan nel Federal Medical Center. Berrigan, un prete giuseppino, era stato il primo sacerdote ad aderire al Movimento per i diritti civili e ai Freedom Riders nel 1962. Ispirato dal Movimento per i diritti civili e con il fratello gesuita, Daniel e altri sette, apr\u00ec uffici di leva e basi di militanti a Baltimora. Associato ai Catonsville Nine, un gruppo di protesta contro la guerra del Vietnam, e successivamente a Plowshares 8, fu imprigionato pi\u00f9 volte. Senza commentare su entrambi i lati la situazione, monsignor Baum lavor\u00f2 all'interno di un \"ministero della riconciliazione\", come recitava il suo motto episcopale.\nQuasi immediatamente dopo la sua ordinazione episcopale monsignor Baum fu chiamato a partecipare alla seconda assemblea generale ordinaria del Sinodo dei vescovi che ebbe nella Citt\u00e0 del Vaticano sul tema \"Il sacerdozio ministeriale e la giustizia nel mondo\". I vescovi i quella sede denunciarono l'ingiustizia strutturale e istituzionale, soprattutto a livello internazionale. Sostennero la cooperazione internazionale ed ecumenica per lo sviluppo in tutti i paesi, introducendo il concetto di \"opzione preferenziale per i poveri\". Identificarono la riforma sociale come \"costitutiva\" di tutto il ministero pastorale. Aprendo le porte a una nuova era nella Chiesa, essi parlarono della necessit\u00e0 per tutti di comprendere che i principi della giustizia sociale sono una parte essenziale del messaggio del Vangelo.\nUno dei primi eventi del 1972, il suo secondo anno di episcopato, fu l'istituzione del consiglio pastorale diocesano. Esso \u00e8 un comitato consultivo laico per il vescovo esterno al senato presbiterale e serve a promuovere il coinvolgimento dei laici negli affari ecclesiastici. Il consiglio fece subito due raccomandazioni: trasferire gli uffici degli affari sociali, dell'educazione religiosa e di \"The Mirror\" al quarto piano del Landers Building, non solo per tagliare i costi, ma anche per migliorare la comunicazione interna. Raccomand\u00f2 anche di stabilire degli obiettivi per tutti i programmi, i comitati e gli apostolati. Monsignor Baum prontamente accett\u00f2.\nNell'ultimo anno di episcopato nella diocesi di Springfield-Cape Girardeau, monsignor Baum si concentr\u00f2 sul principale orientamento evangelizzatore del suo ecumenismo di vita. Inaugur\u00f2 Key 73, uno sforzo di evangelizzazione a livello statale e nazionale con benefici ecumenici. I due cappellani oblati del Newman Club nel campus della Southeast Missouri State University a Cape Girardeau iniziarono a offrire corsi di studi religiosi.\nMonsignor Baum prest\u00f2 servizio nella diocesi di Springfield-Cape Girardeau per soli tre anni. Tuttavia il suo impatto fu avvertito molto tempo dopo che se ne and\u00f2 per dare un contributo ancora pi\u00f9 significativo alla Chiesa cattolica in America e nella Curia romana, dove fu impiegato per il bene della Chiesa universale.\nIl 5 marzo 1973 papa Paolo VI lo nomin\u00f2 arcivescovo metropolita di Washington. Prese possesso dell'arcidiocesi il 9 maggio successivo. Nel novembre del 1975 lo stesso pontefice lo nomin\u00f2 consultore del Segretariato per la promozione dell'unit\u00e0 dei cristiani e della Commissione per le relazioni religiose con gli ebrei.\nIl 24 maggio 1976 lo stesso pontefice lo cre\u00f2 cardinale e gli assegn\u00f2 il titolo di Santa Croce in Via Flaminia. Aveva 49 anni e divenne uno dei pi\u00f9 giovani porporati dell'epoca. Come arcivescovo della citt\u00e0 in cui hanno sede la Casa Bianca e il Congresso degli Stati Uniti d'America, fu in prima linea nel dialogo con i leader delle altre religioni - in particolare con gli ebrei - e nella promozione dei diritti delle minoranze, avviando i segretariati per i cattolici afroamericani e per quelli di lingua spagnola. Defin\u00ec i pregiudizi razziali \"un'eresia e un peccato\". Partecip\u00f2 ai due conclavi del 1978. Nel 1979, il cardinale Baum ospit\u00f2 papa Giovanni Paolo II nella sua prima visita pastorale nella capitale della nazione, unendosi al pontefice nella grande messa pubblica al National Mall che vide la partecipazione di 175 000 persone. Con lui visit\u00f2 alla Casa Bianca il presidente Jimmy Carter e la sua famiglia. Il cardinale una volta riassunse quella visita come \"un momento di grazia\", quando il pontefice carismatico elettrizz\u00f2 le grandi folle, ma fece una sorpresa nel salutare personalmente e benedire le persone con disabilit\u00e0 che stavano aspettando fuori dal Trinity College.\nIl 15 gennaio 1980 venne chiamato a Roma da papa Giovanni Paolo II alla guida della Congregazione per l'istruzione cattolica. Essa sovrintende alla politica e alla struttura educativa della Chiesa cattolica, delle scuole parrocchiali, dei college e delle universit\u00e0 cattoliche e dei centri Newman. All'epoca aveva giurisdizione anche sui seminari. Il 18 marzo dello stesso anno rinunci\u00f2 alla sede di Washington. Durante questo incarico, dal 1981 al 1986, diresse la prima visita apostolica ai seminari statunitensi voluta da papa Giovanni Paolo II e collabor\u00f2 alla preparazione del Catechismo della Chiesa cattolica e della costituzione apostolica sulle universit\u00e0 cattoliche \"Ex Corde ecclesiae\".\nIl 6 aprile 1990 papa Giovanni Paolo II lo nomin\u00f2 penitenziere maggiore, il tribunale della Santa Sede che regolamenta le indulgenze e le questioni di coscienza (il foro interno), in particolare il perdono dei peccati nel sacramento della riconciliazione.\nIl 22 novembre 2001 papa Giovanni Paolo II accett\u00f2 la sua rinuncia all'incarico per raggiunti limiti di et\u00e0. Negli ultimi tempi il cardinal Baum soffr\u00ec di un peggioramento delle condizioni di salute e inizi\u00f2 a subire un deterioramento della vista; i problemi di deambulazione l'obbligarono infine a servirsi di una sedia a rotelle. Rimase attivo a Roma nella misura in cui la sua salute lo permetteva e partecip\u00f2 all'incontro dei cardinali americani chiamati a occuparsi dello scandalo sugli abusi sessuali nel 2003.\nPartecip\u00f2 al conclave del 2005 che elesse papa Benedetto XVI. Assieme a Joseph Ratzinger e a Jaime Sin era uno dei tre cardinali creati da papa Paolo VI a conservare il diritto di voto in quel conclave. Jaime Sin non vi partecip\u00f2 per motivi di salute. Il cardinale Baum fu anche il pi\u00f9 anziano cardinale presbitero ad aver partecipato al conclave del 2005.\nCon l'elezione a papa di Joseph Ratzinger, seguita dalla morte di Jaime Sin il 21 giugno 2005, Baum divenne l'ultimo cardinale creato da papa Paolo VI a mantenere il diritto di voto in conclave. Il 21 novembre 2006, al compimento del suo ottantesimo genetliaco, usc\u00ec dal novero dei cardinali elettori. L'8 marzo 2011 divenne il cardinale americano pi\u00f9 longevo, superando il record stabilito dall'arcivescovo metropolita di Baltimora James Gibbons nel 1921. Dall'8 marzo 2011 \u00e8 il cardinale di nazionalit\u00e0 americana con il cardinalato pi\u00f9 lungo nella storia. Lo stesso anno celebr\u00f2 la messa di ringraziamento per i sessant'anni di sacerdozio nella basilica del santuario nazionale dell'Immacolata Concezione di Washington, attorniato da cinque cardinali e dodici vescovi del suo Paese.\nFu anche membro della Congregazione per i vescovi, della Congregazione per le Chiese orientali, della Congregazione per gli istituti di vita consacrata e le societ\u00e0 di vita apostolica e del Pontificio consiglio per la promozione dell'unit\u00e0 dei cristiani.\nL'ulteriore declino della propria salute lo port\u00f2 infine a ritirarsi presso una casa delle Piccole sorelle dei poveri a Washington, dove mor\u00ec la notte del 23 luglio 2015. Le esequie si tennero il 31 luglio nella cattedrale di San Matteo a Washington. Al termine del rito la salma fu tumulata nella cappella di San Francesco d'Assisi dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662339", "revid": "17351", "url": "https://it.wikipedia.org/wiki?curid=662339", "title": "Lockheed P-2 Neptune", "text": ""}
{"id": "662343", "revid": "93436", "url": "https://it.wikipedia.org/wiki?curid=662343", "title": "Bernard Lama", "text": "\u00c8 ritenuto uno dei migliori portieri francesi di tutti i tempi.\nCaratteristiche tecniche.\nEra un portiere dotato di ottimi riflessi e incline a interventi vistosi.\nCarriera.\nGiocatore.\nClub.\nInizi\u00f2 a giocare come professionista nella seconda divisione francese nel Besan\u00e7on RC nel 1983-84, passando l'anno successivo al dove rimase fino al 1989 segnando una rete in campionato. Dopo tre stagioni in cui milit\u00f2 in successione al Metz, al Brest e al (dove segn\u00f2 nuovamente una rete in campionato), nel 1992 si trasfer\u00ec al Paris Saint-Germain.\nCon la maglia del PSG vinse il campionato del 1994, la Coppa di Francia del 1993 e del 1995, la Coppa di Lega del 1995 e del 1997, la Coppa delle Coppe del 1996 (e il secondo posto l'anno successivo), la Supercoppa di Francia del 1995. Nella stagione 1997-1998 gioc\u00f2 al West Ham in Premier League, disputando 12 partite di campionato e venendo squalificato per due mesi per doping (positivo alla cannabis).\nNel 1998 torn\u00f2 al PSG dopo la vittoria ai Mondiali, rimanendovi per altre due stagioni, lasciandolo definitivamente nel 2000, dopo 286 partite di campionato in sette stagioni e il record di imbattibilit\u00e0 di 685 minuti, battuto nel 2013 da Salvatore Sirigu. Chiuse la carriera da giocatore dopo un'altra stagione da titolare al Rennes.\nNazionale.\nEsord\u00ec in nazionale il 17 febbraio 1993 contro Israele. Disputa gli Europei del 1996, poi Fabien Barthez lo sostitu\u00ec sia ai Mondiali di Francia 1998, vinti dai \"Bleus\", sia nel trionfo agli Europei del 2000. Lama gioc\u00f2 in totale 44 partite con la nazionale francese.\nAllenatore.\nIl 21 luglio 2006 \u00e8 stato nominato allenatore della nazionale del Kenya, ma \u00e8 rimasto in carica solo 2 mesi: dopo una sconfitta con l'Eritrea in una sfida valida per le qualificazioni alla Coppa d'Africa - a seguito della quale Lama aveva criticato la professionalit\u00e0 della federazione calcistica keniota - \u00e8 stato esonerato a sostituito da Tom Olaba."}
{"id": "662344", "revid": "17351", "url": "https://it.wikipedia.org/wiki?curid=662344", "title": "P2V Neptune", "text": ""}
{"id": "662345", "revid": "17351", "url": "https://it.wikipedia.org/wiki?curid=662345", "title": "P2 Neptune", "text": ""}
{"id": "662347", "revid": "17351", "url": "https://it.wikipedia.org/wiki?curid=662347", "title": "Lockheed P2V", "text": ""}
{"id": "662348", "revid": "17351", "url": "https://it.wikipedia.org/wiki?curid=662348", "title": "P-2 Neptune", "text": ""}
{"id": "662349", "revid": "228587", "url": "https://it.wikipedia.org/wiki?curid=662349", "title": "Communio", "text": ""}
{"id": "662350", "revid": "17351", "url": "https://it.wikipedia.org/wiki?curid=662350", "title": "Lockheed P-2", "text": ""}
{"id": "662351", "revid": "1005847", "url": "https://it.wikipedia.org/wiki?curid=662351", "title": "Partito del Lavoro (Lituania)", "text": "Il Partito del Lavoro (in lituano Darbo partija) \u00e8 un partito politico lituano, di ideologia centrista e socioliberale.\nStoria.\nDP \u00e8 stato fondato nel 2003 dal miliardario di origini russe Viktor Uspaskich.\nAlla sua prima prova elettorale, in occasione delle elezioni europee del 2004, il partito divenne la prima forza politica lituana con il 30,2% dei voti e 5 euro-deputati. Il DP diede vita, insieme al Movimento Democratico francese e all'italiana Margherita, al Partito Democratico Europeo, per poi uscirne alla volta dell'ALDE.\nAlle elezioni politiche dell'ottobre 2004, il DP ha si conferm\u00f2 primo partito con il 28.4% dei voti, conquistando ben 39 deputati (su un Parlamento di 141 membri). DP form\u00f2 il nuovo governo insieme a NS, socioliberali, e LDSP, socialdemocratici. Nel 2006, per\u00f2, dopo una crisi politica, NS e DP uscirono dal governo, che venne formato da LDSP, Unione dei Liberali e di Centro e Unione Popolare dei Contadini di Lituania.\nAlle politiche del 2008 i \"laburisti\", nonostante si presentarono insieme al movimento \"Giovent\u00f9\", ottennero il 9% dei voti (- 19%) ed elessero 10 deputati. I \"laburisti\" vennero penalizzati soprattutto nei collegi maggioritari dove elessero appena 2 deputati. IL DP venne penalizzato dall'affermazione del neonato Partito di Rinascita Nazionale, anch'esso centrista. Alle politiche 2012, DP ottenne il 19,8% dei voti, divenendo il primo partito in termini di voti. In termini di seggi, invece, i laburisti vennero superati dai socialdemocratici (29 contro 38). DP entr\u00f2 a far parte del nuovo governo insieme al Partito Socialdemocratico di Lituania, a Ordine e Giustizia e all'Azione Elettorale dei Polacchi in Lituania."}
{"id": "662354", "revid": "1974457", "url": "https://it.wikipedia.org/wiki?curid=662354", "title": "Replay attack", "text": "Il replay-attack \u00e8 una forma di attacco informatico che ha come bersaglio reti informatiche allo scopo di impossessarsi di una credenziale di autenticazione comunicata da un host ad un altro, e riproporla successivamente simulando l'identit\u00e0 dell'emittente. In genere l'azione viene compiuta da un attaccante che s'interpone tra i due lati comunicanti.\nDescrizione della violazione.\nQuesto attacco permette operazioni fraudolente come falsa autenticazione e/o transazioni duplicate, senza dover necessariamente decriptare la password, ma soltanto ritrasmettendola in un tempo successivo.\nA differenza dell'attacco di tipo man in the middle che opera sempre in tempo reale, il replay attack pu\u00f2 operare anche in modo asincrono quando la comunicazione originale \u00e8 terminata.\nEsempio.\nPer esempio, si verifica un replay-attack quando Mallory intercetta la comunicazione tra Alice, che si sta autenticando con Bob, e si spaccia, agli occhi di Bob, per Alice. Quando Bob chiede a Mallory (convinto di parlare con Alice) una chiave d'autenticazione, Mallory prontamente invia quella di Alice, instaurando cos\u00ec la comunicazione.\nContromisure.\nGli attacchi di tipo replay si evitano con l'uso di \"token di sessione\" generati pseudocasualmente: Bob invia ad Alice uno di questi token usa e getta che Alice utilizza per criptare la propria chiave da inviare a Bob (per esempio con una funzione di hashing che calcola il \"message digest\" della chiave concatenata con il token). Bob effettua lo stesso calcolo e controlla che il suo risultato corrisponda con quello di Alice. Mallory non pu\u00f2 fare granch\u00e9 anche se ha catturato tale \"token di sessione\", perch\u00e9 alla prossima comunicazione Alice e Bob si accorderanno con un altro token.\nUn'altra contromisura \u00e8 quella di utilizzare una marca temporale e di far s\u00ec che questa sia inserita nel corpo del messaggio criptato."}
{"id": "662362", "revid": "77623", "url": "https://it.wikipedia.org/wiki?curid=662362", "title": "Guerra greca di indipendenza", "text": ""}
{"id": "662364", "revid": "767487", "url": "https://it.wikipedia.org/wiki?curid=662364", "title": "Cantone di Lamotte-Beuvron", "text": "Il Cantone di Lamotte-Beuvron era una divisione amministrativa dell'Arrondissement di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662365", "revid": "1318658", "url": "https://it.wikipedia.org/wiki?curid=662365", "title": "Cantone di Mennetou-sur-Cher", "text": "Il Cantone di Mennetou-sur-Cher era una divisione amministrativa dell\"arrondissement\" di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662367", "revid": "767487", "url": "https://it.wikipedia.org/wiki?curid=662367", "title": "Cantone di Neung-sur-Beuvron", "text": "Il Cantone di Neung-sur-Beuvron era una divisione amministrativa dell'Arrondissement di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662369", "revid": "984922", "url": "https://it.wikipedia.org/wiki?curid=662369", "title": "Cantone di Romorantin-Lanthenay-Nord", "text": "Il Cantone di Romorantin-Lanthenay-Nord era una divisione amministrativa dell'Arrondissement di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Romorantin-Lanthenay e i comuni di:"}
{"id": "662372", "revid": "984922", "url": "https://it.wikipedia.org/wiki?curid=662372", "title": "Cantone di Romorantin-Lanthenay-Sud", "text": "Il Cantone di Romorantin-Lanthenay-Sud era una divisione amministrativa dell'Arrondissement di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Romorantin-Lanthenay e i comuni di:"}
{"id": "662373", "revid": "110157", "url": "https://it.wikipedia.org/wiki?curid=662373", "title": "Cantone di Salbris", "text": "Il Cantone di Salbris era una divisione amministrativa dell'Arrondissement di Romorantin-Lanthenay.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662374", "revid": "104458", "url": "https://it.wikipedia.org/wiki?curid=662374", "title": "Cantone di Selles-sur-Cher", "text": "Il Cantone di Selles-sur-Cher \u00e8 una divisione amministrativa dell'Arrondissement di Romorantin-Lanthenay.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 17 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "662378", "revid": "49022", "url": "https://it.wikipedia.org/wiki?curid=662378", "title": "Geografica", "text": ""}
{"id": "662381", "revid": "17351", "url": "https://it.wikipedia.org/wiki?curid=662381", "title": "S-3 Viking", "text": ""}
{"id": "662382", "revid": "17351", "url": "https://it.wikipedia.org/wiki?curid=662382", "title": "Lockheed S-3", "text": ""}
{"id": "662384", "revid": "984922", "url": "https://it.wikipedia.org/wiki?curid=662384", "title": "Cantone di Drou\u00e9", "text": "Il Cantone di Drou\u00e9 era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662385", "revid": "17351", "url": "https://it.wikipedia.org/wiki?curid=662385", "title": "S-3", "text": ""}
{"id": "662386", "revid": "110157", "url": "https://it.wikipedia.org/wiki?curid=662386", "title": "Cantone di Mondoubleau", "text": "Il Cantone di Mondoubleau era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662389", "revid": "767487", "url": "https://it.wikipedia.org/wiki?curid=662389", "title": "Cantone di Montoire-sur-le-Loir", "text": "Il Cantone di Montoire-sur-le-Loir \u00e8 una divisione amministrativa dell'Arrondissement di Vend\u00f4me.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 47 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "662391", "revid": "125793513", "url": "https://it.wikipedia.org/wiki?curid=662391", "title": "Adalia", "text": "Adalia (, o anche \"Sattalia\") \u00e8 una citt\u00e0 della Turchia, capoluogo della provincia omonima, situata sul golfo di Adalia alle pendici dei monti del Tauro occidentale.\nLa popolazione della citt\u00e0 \u00e8 di circa un milione di abitanti. Situata su una scogliera piuttosto ripida, Adalia \u00e8 una citt\u00e0 pittoresca circondata dalle montagne, dalle foreste, dal mar Mediterraneo e da molte rovine risalenti ai tempi degli antichi greci. Ospita un noto museo archeologico. Gli sviluppi nel settore di turismo, cominciati negli anni settanta, hanno trasformato la citt\u00e0 in un centro molto visitato e noto, quindi \u00e8 chiamata \"capitale del turismo turco\", oltre ad essere diventata un riferimento nell'automobilismo turco, dopo essersi aggiudicata un posto nel prestigioso Campionato del mondo rally, che ha portato alla ribalta mondiale la citt\u00e0.\nAmministrativamente Adalia costituisce uno dei comuni metropolitani della Turchia formato dai centri urbani di 5 distretti: Aksu, D\u00f6\u015femealt\u0131, Kepez, Konyaalt\u0131, Muratpa\u015fa.\nStoria.\nI primi insediamenti in questa zona risalgono al Paleolitico, ma secondo altre fonti la citt\u00e0 fu abitata per la prima volta nel Neolitico. Questi insediamenti furono importanti durante la dominazione Ittita e crebbero molto anche durante la guerra di Troia. Dopo le dominazioni persiana e seleucide la zona divenne parte del regno di Pergamo, ed il re Attalo III fond\u00f2 ufficialmente la citt\u00e0 di Attalia. Nel 133 a.C. fu annessa dai Romani.\nDurante la dominazione bizantina, si sa che Adalia conobbe un'et\u00e0 dorata fino al VII secolo, quando fu vittima di incursioni saracene. Dopo la battaglia di Manzicerta fu occupata dal Sultanato di Iconio, ma i Bizantini la rioccuparono sotto Manuele I Comneno. Dopo la quarta crociata fu rioccupata dai Selgiuchidi, e poi pass\u00f2 sotto la dominazione ottomana.\nFra il 1900 e il 1925 la quasi totalit\u00e0 della popolazione greca che la abitava fu sterminata, oppure fugg\u00ec. Fu occupata dalle truppe italiane sul finire della Prima guerra mondiale (stando al Patto di Londra l'area sarebbe dovuta finire sotto l'influenza italiana). La citt\u00e0 venne abbandonata nel contesto della nascita della Repubblica Turca e l'evacuazione delle truppe italiane fu confermata con l'Armistizio di Mudanya.\nMonumenti e luoghi d'interesse.\nIl Museo archeologico di Adalia vanta una vasta collezione di sculture, mosaici di Seleucia, sarcofagi e monete. Offre una panoramica della storia della Panfilia, dal neolitico fino all'et\u00e0 del bronzo e al periodo greco e romano. Si possono ammirare statue di divinit\u00e0, principalmente provenienti da Perge e dalla Galleria degli imperatori romani.\nDa segnalare anche la Porta di Adriano e il Minareto Scanalato oltre alle tortuose strade acciottolate della citt\u00e0 vecchia costruita seguendo l'interpretazione locale dell'architettura ottomana.\nNei dintorni della citt\u00e0 si trovano le cascate del D\u00fcden.\nInfrastrutture e trasporti.\nL'aeroporto di Adalia (codice IATA: AYT) si trova a 14\u00a0km dalla citt\u00e0; vi sono due terminal passeggeri: Terminal 1 include il settore internazionale, il settore VIP, il settore nazionale, Terminal 2 serve solo i voli internazionali. Lo scalo dispone di tre piste attive ed \u00e8 collegato con i voli di linea e charter delle compagnie aeree nazionali e straniere con numerose destinazioni in tutto il mondo. Nel 2008 lo scalo turco ha visto transitare il massimo numero di passeggeri della sua storia, circa 19 milioni di persone. Numerosi autonoleggi, servizi medici, la polizia di forntiera, la dogana, le poste e gli ambulatori medici si trovano nei terminal.\nSport.\nCalcio.\nLa squadra principale della citt\u00e0 \u00e8 l'Antalyaspor Kul\u00fcb\u00fc."}
{"id": "662393", "revid": "767487", "url": "https://it.wikipedia.org/wiki?curid=662393", "title": "Cantone di Mor\u00e9e", "text": "Il Cantone di Mor\u00e9e era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662394", "revid": "767487", "url": "https://it.wikipedia.org/wiki?curid=662394", "title": "Cantone di Saint-Amand-Longpr\u00e9", "text": "Il Cantone di Saint-Amand-Longpr\u00e9 era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662395", "revid": "1699816", "url": "https://it.wikipedia.org/wiki?curid=662395", "title": "Feudi", "text": ""}
{"id": "662397", "revid": "484362", "url": "https://it.wikipedia.org/wiki?curid=662397", "title": "Cantone di Savigny-sur-Braye", "text": "Il Cantone di Savigny-sur-Braye era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662399", "revid": "110157", "url": "https://it.wikipedia.org/wiki?curid=662399", "title": "Cantone di Selommes", "text": "Il Cantone di Selommes era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "662401", "revid": "984922", "url": "https://it.wikipedia.org/wiki?curid=662401", "title": "Cantone di Vend\u00f4me-1", "text": "Il Cantone di Vend\u00f4me-1 era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vend\u00f4me e i comuni di:"}
{"id": "662402", "revid": "599013", "url": "https://it.wikipedia.org/wiki?curid=662402", "title": "Bixente Lizarazu", "text": "Ha giocato come terzino sinistro nel , nell', nel e nell'. Ha inoltre totalizzato 97 presenze nella nazionale francese, con cui ha vinto il e il .\nDopo la vittoria della Coppa Intercontinentale nel 2001 con il Bayern Monaco \u00e8 diventato il primo calciatore della storia a esser stato contemporaneamente campione d'Europa e del mondo sia a livello di club sia a livello di nazionale.\nCaratteristiche tecniche.\nAnnoverato tra i migliori terzini sinistri della sua generazione, era un laterale propenso al gioco d'attacco e abile nell'effettuare cross dal fondo.\nCarriera.\nClub.\nHa iniziato a giocare nel Bordeaux nella stagione 1988-89 squadra nella quale \u00e8 rimasto fino al 1996. Con la squadra della Gironda ha vinto la Ligue 2 francese nel 1992 arrivando poi ai vertici del calcio europeo con la celebre eliminazione del nella Coppa UEFA 1995-1996, anno in cui la squadra arriv\u00f2 poi a disputare la finalissima, persa contro il Bayern Monaco.\nAl termine di quella stagione Lizarazu pass\u00f2 all'. Tuttavia in Spagna non ebbe molta fortuna e gioc\u00f2 solo 16 partite di campionato, passando a fine stagione al , squadra con cui rimase per 10 stagioni, tranne un breve periodo all'Olympique Marsiglia a inizio stagione 2004-2005. Con i tedeschi \u00e8 stato protagonista di un lungo ciclo di vittorie: 6 titoli nazionali, 5 Coppa di Germania e 4 Coppe di Lega, la Champions League 2000-2001 e la Coppa Intercontinentale 2001 dello stesso anno.\nSi \u00e8 ritirato nel 2006 dopo la vittoria del suo sesto titolo, totalizzando col Bayern 240 partite e 9 reti in Bundesliga.\nNazionale.\nHa giocato con la nazionale francese 97 partite fra il 1992 e il 2004, segnando 2 reti. Ha vinto con i \"Bleus\" il Mondiale 1998 e l'Europeo 2000, nonch\u00e9 le Confederations Cup 2001 e 2003.\nConta anche una presenza nell'Euskal Selekzioa, rappresentativa non affiliata n\u00e9 alla FIFA n\u00e9 alla UEFA, formata da soli giocatori baschi.\nDopo il ritiro.\nIl 13 gennaio 2017 ritorna al Bayern Monaco come ambasciatore del club insieme a Giovane \u00c9lber e Hasan Salihamid\u017ei\u0107."}
{"id": "662404", "revid": "1318658", "url": "https://it.wikipedia.org/wiki?curid=662404", "title": "Franco Minissi", "text": "\u00c8 stato professore ordinario di \"Allestimento e Museografia\" nella Facolt\u00e0 di Architettura dell'Universit\u00e0 \"La Sapienza\"; professore di \"Vitalizzazione e adattamento di antichi edifici - criteri di museologia\" nella Scuola di Specializzazione per lo studio e il restauro dei monumenti nell'Universit\u00e0 degli Studi di Roma \"La Sapienza\"; esperto dell'UNESCO per la Museografia e il restauro; membro del Consiglio Scientifico del \"Centro Studi per la Museologia, l'espressione e la comunicazione visiva\" dell'\"Universit\u00e0 Internazionale dell'Arte\" di Firenze; membro del Consiglio Direttivo dell'\"Associazione Nazionale dei Musei Italiani\" e membro del Comitato di redazione della rivista Musei e Gallerie d'Italia; membro del Consiglio direttivo dell'ICOMOS. Nel 1964 viene insignito del premio nazionale IN/ARCH \"per la conservazione e la valorizzazione del patrimonio architettonico nazionale\", e nel 1969 del premio regionale IN/ARCH 1969 \"per la realizzazione delle sistemazioni museografiche in Sicilia\"."}
{"id": "662405", "revid": "984922", "url": "https://it.wikipedia.org/wiki?curid=662405", "title": "Cantone di Vend\u00f4me-2", "text": "Il Cantone di Vend\u00f4me-2 era una divisione amministrativa dell'Arrondissement di Vend\u00f4me.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Vend\u00f4me e i comuni di:"}
{"id": "662407", "revid": "14480", "url": "https://it.wikipedia.org/wiki?curid=662407", "title": "Osservazione solare", "text": ""}
{"id": "662413", "revid": "916580", "url": "https://it.wikipedia.org/wiki?curid=662413", "title": "Caricaceae", "text": "Le Caricacee (Caricaceae ) sono una piccola famiglia di arbusti (raramente liane) appartenenti all'ordine Brassicales diffusi, allo stato selvatico, in America Centrale e Meridionale e in Africa equatoriale. Alcune specie sono coltivate in tutte le regioni del mondo a clima tropicale o temperato.\nTassonomia.\nIn questa famiglia sono riconosciuti sei generi:\nIl Sistema Cronquist assegnava questa famiglia all'ordine Violales."}
{"id": "662416", "revid": "90227", "url": "https://it.wikipedia.org/wiki?curid=662416", "title": "V a.C.", "text": ""}
{"id": "662419", "revid": "486946", "url": "https://it.wikipedia.org/wiki?curid=662419", "title": "Leone delle caverne europeo", "text": ""}
{"id": "662422", "revid": "767487", "url": "https://it.wikipedia.org/wiki?curid=662422", "title": "Otto Ohm", "text": "Gli Otto Ohm sono un gruppo musicale italiano.\nStoria del gruppo.\nIl gruppo \u00e8 nato nel 1997 dall'idea di Andrea Vincenzo Leuzzi, il quale, con Fabrizio De Angelis, inizi\u00f2 suonando in uno studio allestito in casa, con i consigli di Fabrizio Bacherini. Contemporaneamente si aggregarono altri amici, ovvero: Daniela Mariani e Stefano Bari. A quel tempo Bacherini fond\u00f2 un'etichetta con Andrea Marotti, la Casa di Cura, per la produzione del neonato gruppo degli Otto Ohm, anche se dopo la storia prese un'altra piega, con l'interessamento alla band di Stefano Senardi, storico discografico, che port\u00f2 il gruppo con s\u00e9 nei suoi spostamenti discografici.\nNel 2000 esce il loro primo singolo, \"Crepuscolaria\", che ottiene un buon successo nei circuiti radiofonici e nell'ottobre dello stesso anno pubblicano l'album di esordio \"Otto Ohm\". Nello stesso anno girano \"Bimba \u00e8 clonata una stella\" lungometraggio di Sabina Guzzanti che li sceglie anche per realizzare parte della colonna sonora. Sono candidati al P.I.M. come miglior band emergente. Nel 2003 esce l'album \"Pseudostereo\" con i singoli \"Fumodenso\" e \"Oro nero\". Al MEI vengono conferiti diversi premi per la realizzazione di alcuni loro video. Nel 2005 il singolo \"Domani\" anticipa l'album \"Naif\" prodotto per Radiofandango. Anche in questa occasione vengono premiati al MEI per la realizzazione del video di \"Domani\".\nNel 2007 gli Otto Ohm hanno collaborato con Daniele Silvestri per il suo singolo \"A me ricordi il mare\".\nNel settembre 2009 viene trasmesso dalle radio il singolo \"Come parlo di te\" che anticipa l'uscita del quarto album di inediti \"Combo\" nel mese di ottobre, prodotto per la loro neonata etichetta Little Stuff.\nNel novembre 2011 esce il loro quinto album \"Ohm Made - Live in studio\", un doppio cd di 25 brani, tutti riarrangiamenti dei loro lavori precedenti, da cui viene estratto il singolo inedito \"Disco tristo\".\nNel gennaio 2015 viene annunciata l'imminente pubblicazione dell'album di inediti intitolato \"Boxer\".\nNel Penguin Studio, base operativa della band alle porte di Roma, producono realt\u00e0 emergenti e preparano le tourn\u00e9e dei pi\u00f9 affermati artisti italiani. Collaborano con varie aziende per lo sviluppo e la messa a punto di tecnologie dedicate all'audio professionale e strumenti musicali."}
{"id": "662423", "revid": "2128848", "url": "https://it.wikipedia.org/wiki?curid=662423", "title": "Sicilia (provincia romana)", "text": "La Sicilia (\"provincia Sicilia\" in latino) fu una provincia romana e comprese la Sicilia, le isole minori dell'arcipelago siciliano e l'arcipelago maltese, anche se inizialmente rimasero formalmente indipendenti la \"Syracusae\" di Gerone II e \"Messana\".\nLa Sicilia fu la prima provincia romana e viene indicata come tale anche in un passo di Cicerone dalle \"Verrine\":\nLa dominazione romana in Sicilia prese le mosse dalla vittoria di Torquato Attico e Catulo sulle truppe cartaginesi di Annone nella battaglia delle isole Egadi (combattuta, secondo la tradizione riportata da Flavio Eutropio e da Giovanni Zonara, il 10 marzo 241 a.C.), che pose fine in favore dei Romani alla Prima guerra punica. L'isola fu il primo territorio conquistato dalla Repubblica romana fuori dalla penisola italica e per questo diede luogo a una nuova forma di amministrazione, forse ricalcata in parte sul modello che i Cartaginesi usavano per l'isola. Anche se \u00e8 certamente in Sicilia che risiedono le premesse del nuovo istituto della \"provincia\", non \u00e8 chiaro se la Sicilia sia stata creata \"provincia\" per prima (in un qualche momento tra il 241 e il 227 a.C.) o se invece fu creata tale nel 227, in contemporanea alla \"provincia Sardinia et Corsica\", quando ai gi\u00e0 esistenti \"praetor urbanus\" (creato nel 366 a.C.) e \"praetor peregrinus\" (creato nel 242 a.C.) si aggiunsero due \"praetores provinciales\", uno per la \"provincia Sicilia\" e uno per la \"provincia Sardinia et Corsica\".\nL'isola speriment\u00f2 poi diverse ristrutturazioni amministrative, a partire dal 210 a.C., quando Marco Valerio Levino tolse l'autonomia alle \"poleis\" siceliote e conquist\u00f2 anche la parte orientale dell'isola, di modo che la parte centro-occidentale prese il nome di \"vetus provincia\", come testimonia Livio (XXIV, 44, 4).\nLa \"lex Rupilia\" del 131 a.C., nata dopo i moti della prima guerra servile, riform\u00f2 ulteriormente l'amministrazione, senza comunque modificare n\u00e9 l'assetto sociale n\u00e9 l'economia basata sul latifondo.\nDurante la dominazione romana in Sicilia, fino al tempo di Cicerone, fiorirono le citt\u00e0 delle coste settentrionale e orientale. Rimase vigorosa l'impronta greca dell'isola e la lingua latina inizi\u00f2 ad affermarsi solo nel I secolo a.C.\nCon Augusto (imperatore dal 27 a.C.), la Sicilia fu affidata ad un proconsole, sempre dell'ordine senatorio, ma rimase una \"provincia publica\": non si ritenne infatti di posizionarvi truppe, come si faceva per le province imperiali. Analogamente alle altre province amministrate da un proconsole, rispetto ai precedenti due, si ebbe un solo questore.\nL'imperatore Diocleziano, asceso al potere nel 284, riordin\u00f2 le province, raddoppiandone il numero. La Sicilia rimase per\u00f2 una provincia a s\u00e9, entrando a far parte della \"Dioecesis Italiciana\". Con Costantino I o pi\u00f9 probabilmente sotto i suoi eredi, fu inclusa nella prefettura del pretorio d'Italia e nella diocesi dell'Italia Suburbicaria.\nFino al V secolo l'isola godette di un periodo senza guerre e in essa non erano stanziate truppe. A partire dal 429 la Sicilia fu soggetta alle incursioni dei Vandali di Genserico. L'isola fu poi attaccata in forze nel 440, ma conquistata stabilmente dai Vandali solo a partire dal 468.\nCelebre \u00e8 il detto di Catone il Censore (234-139 a.C.), secondo cui la Sicilia era \u00abil granaio della repubblica, la nutrice al cui seno il popolo romano si \u00e8 nutrito\u00bb. Altrettanto celebre \u00e8 il processo intentato a Gaio Verre, propretore della provincia dal 73 a.C. al 71 a.C., contro cui Cicerone pronunci\u00f2, per l'accusa, le orazioni \"In Verrem\", che rappresentano una delle fonti pi\u00f9 importanti per la Sicilia dell'epoca.\nStoria.\nPremesse all'istituzione della provincia.\nAg\u00e0tocle, tiranno di Siracusa dal 316 a.C., e re di Sicilia dal 307 o dal 304 a.C., era morto nel 289 a.C. A un contingente di suoi mercenari, detti \u00abMamertini\u00bb, probabilmente di origina campana, fu offerto dai Siracusani un compenso perch\u00e9 lasciassero la citt\u00e0. I Mamertini si impossessarono di Messana (Messina), uccidendone ed esiliandone i cittadini, e rapendone donne e bambini.\nAi saccheggi dei Mamertini rispose il generale siracusano Gerone II, che aveva riorganizzato i mercenari a Siracusa e pot\u00e9 sconfiggere i predoni nel 269 a.C., avanzando poi verso Messana. I Cartaginesi, sempre propensi a contenere l'eccessivo affermarsi delle singole forze in campo in Sicilia e a tenere divisa l'isola, offrirono aiuto ai Mamertini. Gerone dovette tornare a Siracusa, dove assunse il titolo di re. Molto presto i Mamertini decisero di allontanare la guarnigione cartaginese da Messana e di rivolgersi invece ai Romani per ottenere aiuto.\nA Roma sorse presto un dibattito sull'opportunit\u00e0 di aiutare i Mamertini. In passato Roma era intervenuta contro mercenari campani che, seguendo l'esempio mamertino, avevano predato Reghion (l'odierna Reggio Calabria). Peraltro sembra fosse chiaro a Roma che un intervento in Sicilia avrebbe determinato l'ostilit\u00e0 cartaginese. Secondo uno storico di sentimenti filocartaginesi, Filino di Akragas, esisteva un trattato tra Romani e Cartaginesi che definiva le rispettive sfere di influenza nella zona (la Sicilia ai Cartaginesi, il Sud Italia ai Romani). Questo \u00abtrattato di Filino\u00bb \u00e8 menzionato da Polibio, il quale ne nega l'esistenza. Lo stesso Polibio racconta che a spingere i Romani a intervenire furono motivazioni economiche, cio\u00e8 l'attrazione verso un territorio ricco qual era la Sicilia all'epoca. In ogni caso, fu l'assemblea popolare a decidere di accogliere la richiesta d'aiuto dei Mamertini, in quanto ad essa il Senato aveva deputato la decisione. Non vi fu una formale dichiarazione di guerra contro Cartagine, ma l'intervento in Sicilia bast\u00f2 come \"casus belli\" e si apr\u00ec la lunga stagione di conflitto che sarebbe passata alla storia come prima guerra punica (264-241 a.C.).\nEra la prima volta che forze romane uscivano dalla penisola italiana. Gerone II, alleato di Cartagine, dovette fronteggiare le legioni di Valerio Messalla. Fin da subito i Romani riuscirono a scacciare da Messana Siracusani e Cartaginesi. Gerone gi\u00e0 nel 263 a.C. cambi\u00f2 fronte, tratt\u00f2 la pace e per una piccola indennit\u00e0 () gli fu assicurata la permanenza al potere. Si rivel\u00f2 poi un fedele alleato di Roma (fino alla morte), fornendole aiuti, soprattutto grano e macchine da guerra: il suo aiuto fu essenziale per la presa della base cartaginese di Akragas (262 a.C.). La fedelt\u00e0 di Gerone lasci\u00f2 traccia anche in una clausola del trattato di pace che Roma impose ai Cartaginesi alla fine della guerra, per la quale i Cartaginesi, oltre a ritirarsi dall'isola, si impegnavano a non attaccare Gerone o i suoi alleati. Va comunque detto che il sentimento filoromano dei Siracusani era limitato alla classe aristocratica, essendo la fazione democratica pi\u00f9 vicina ai Cartaginesi.\nAl termine della guerra Roma aveva occupato la massima parte dell'isola, eccetto Siracusa, che conserv\u00f2 un'ampia autonomia (pur dovendo accettare la supremazia romana nella regione). In particolare, del regno di Gerone II, oltre alla stessa Siracusa, facevano parte alcuni centri minori, come Akrai, Leontini, Megara, Eloro, Netum e Tauromenio.\nOltre al gi\u00e0 citato Filino, esistettero ricostruzioni della prima guerra punica forniti dal fronte nemico a Roma, come quella dello spartano Sosilo. L'opera di Filino fu analizzata e scartata da Polibio, mentre quella di Sosilo fu del tutto rifiutata e liquidata come \u00abvolgare pettegolezzo di una bottega di barbiere\u00bb. In ogni caso, la ricostruzione delle fonti classiche risulta troppo parziale: il \"casus\" dei Mamertini appare opaco e certo non pot\u00e9 bastare il fatto che Romani e Mamertini fossero in qualche modo consanguinei (l'intervento dei Romani contro i campani a Reghion fu di segno opposto) e ai tempi di Polibio (cento anni dopo) se ne discuteva ancora a Roma. Anche il presupposto di un'ineluttabilit\u00e0 di una guerra totale tra Cartagine e Roma sembra risentire di una temperie lontana dai fatti. Pure la motivazione tradizionale secondo cui Cartagine minacciava Roma sullo stretto di Messina secondo Moses Finley \u00e8 anacronistica, in quanto Cartagine non aveva mai dato l'impressione di volersi espandere sul suolo italico ai danni di Roma. Probabilmente nessuno a Roma prevedeva un conflitto su cos\u00ec larga scala. Stando al racconto di Polibio (1, 20, 1-2), le cose cambiarono dopo la conquista di Akragas (261 a.C.). Sempre secondo Finley, \u00abquesta tesi appare troppo semplice e schematica, ma \u00e8 giusta nel senso che solo allora Roma prese la decisione indispensabile di crearsi una flotta, senza la quale nessuno poteva sperare di lottare contro Cartagine ad armi pari\u00bb. La reazione di Cartagine si spiega invece facilmente: la Sicilia era sempre stata fondamentale per supportare il ruolo dei Punici sul mare. In ogni caso, l'affermazione romana sull'isola rende difficile una ricostruzione equanime delle condizioni della Sicilia all'epoca. Quel che \u00e8 certo \u00e8 che la prima guerra punica ebbe un effetto disastroso sul territorio. Tanto Roma quanto Cartagine si superarono in efferatezze: 250.000 abitanti di Akragas (la patria di Filino) furono venduti come schiavi nel 261 a.C. e sette anni dopo i Cartaginesi abbatterono le mura della citt\u00e0 e la diedero alle fiamme. Nel 258 a.C. la conquista di Camarina da parte dei Romani condusse alla schiavit\u00f9 gran parte dei suoi abitanti e una fine analoga fecero 27.000 palermitani, di cui per\u00f2 14.000 poterono riscattarsi. Nel 250 a.C. Selinunte fu rasa al suolo dai Cartaginesi e cess\u00f2 di esistere come centro abitato fino al Tardo Impero, quando vi si install\u00f2 un gruppo di cristiani. Lilibeo resistette all'assedio romano per dieci anni, fino alla conclusione della guerra con la battaglia delle Isole Egadi.\nPrima provincia romana.\nL'esito della prima guerra punica, favorevole a Roma, mise nelle mani dell'Urbe pressoch\u00e9 la totalit\u00e0 dell'isola. Prima dell'istituzione della \"provincia\", le conquiste romane nella penisola avevano determinato annessioni dirette o trattati asimmetrici tra una potenza egemone e i suoi sottoposti. Ai \"socii\" veniva garantita una sostanziale autonomia interna: ad essi veniva richiesto l'invio di truppe in caso di bisogno, ma nessun'imposta in denaro. Probabilmente a motivo del complesso panorama etnico-antropologico dell'isola e forse anche per via dell'esigenza di riprendersi dalle spese della guerra sostenuta attraverso uno strutturato controllo fiscale, che escludeva la concessione di una qualche autonomia, per la Sicilia si venne definendo un sistema istituzionale diverso.\nRisulta difficile delineare gli inizi di questa seminale esperienza amministrativa dei Romani. \u00c8 stata avanzata l'ipotesi che il governo della Sicilia occidentale fosse affidato, a partire dal 240 a.C., ad un questore inviato annualmente a Lilibeo, ma studiosi come Filippo Coarelli e Michael Hewson Crawford reputano possibile che a governare la Sicilia fosse un \"privatus cum imperio\", cio\u00e8 un aristocratico privo di cariche e con un comando militare conferito \"ad personam\", inviato sempre annualmente e con competenze amministrative e giurisdizionali. Governi straordinari del genere si erano visti gi\u00e0 durante la prima guerra punica e se ne vedranno nelle successive guerre puniche. Ammesso invece che fosse un questore a governare da Lilibeo, resta anche oscuro se venisse creato gi\u00e0 alla fine della guerra o successivamente, o se invece fosse uno dei questori gi\u00e0 esistenti, cio\u00e8 uno dei \"quaestores classici\" (\u00abquestori della flotta\u00bb), che erano stati creati per la prima volta nel 267 a.C., quando il numero dei questori era stato portato da quattro a otto. Neppure risulta chiaro se fosse gi\u00e0 nei primi decenni della provincia (comunque dopo la fine dell'autonomia di Siracusa) che due questori, uno con sede a Lilibeo, l'altro a Siracusa, venissero inviati ad assistere il pretore nelle questioni finanziarie. In tutte le altre province il questore sar\u00e0 uno solo. Secondo Antonino Pinzone questa eccezione \u00e8 spiegata dal fatto che la Sicilia era \u00abentrata a due riprese nell'orbita di Roma\u00ab, di modo che \u00abla figura del questore di Lilibeo \u00e8 da considerare come una sorta di fossile, e la sua influenza \u00e8 da imputare ai compiti d'ordine finanziario-militare avuti in eredit\u00e0 dal \"quaestor\" (\"classicus\"?)\u00bb.\nSuccessivamente, nel 227 a.C., furono creati due nuovi pretori (detti \"praetores provinciales\"): uno, Gaio Flaminio Nepote, fu inviato in Sicilia, l'altro, Marco Valerio Levino, nella nuova provincia di Sardegna e Corsica (\"provincia Sardinia et Corsica\"). Originariamente, il termine \"provincia\" indicava l'ambito di competenza del magistrato (soprattutto il possesso di \"imperium\") e fin\u00ec poi per designare lo stesso territorio soggetto. Il passaggio del 227 \u00e8 riportato da Gaio Giulio Solino:\n\u00c8 nel 227 che alle comunit\u00e0 siciliane venne imposto un tributo annuo in grano, con una \"lex frumentaria\". Nella forma pi\u00f9 conosciuta della \"provincia Sicilia\", quella del I secolo a.C. (cos\u00ec come la descritta nelle \"Verrine\" di Cicerone), tale tributo consisteva in una decima parte del raccolto, ed \u00e8 possibile che questo sistema fosse stato ripreso dal regno siracusano (la cosiddetta \"lex Hieronica\", a sua volta ricavata da una norma tolemaica). La decima (\"decuma\") era appaltata al miglior offerente (a chi potesse cio\u00e8 garantire la maggior quantit\u00e0 di \"modii\") e \"decumani\" erano denominati gli appaltatori. Pare che questa \"lex frumentaria\" risultasse \u00abnon eccessivamente gravosa per le citt\u00e0 della Sicilia arresesi [\u2026] e per i piccoli proprietari italici, presenti nell'isola. Essa rientr\u00f2 nel quadro di un'attenzione di Gaio Flaminio per lo sviluppo della piccola propriet\u00e0 terriera e del ceto dei piccoli proprietari [\u2026]\u00bb.\nSeconda guerra punica.\nA Cartagine, sconfitta, si meditava vendetta. Protagonista della Seconda guerra punica (che sarebbe durata dal 218 al 202 a.C.) fu il condottiero Annibale, il quale, conscio dell'importanza dell'apporto dei \"socii\" italici, aveva deciso di attaccare l'Urbe direttamente sul suo terreno, passando per la Spagna e per le Alpi. In una delle fasi pi\u00f9 difficili per Roma, dopo la sconfitta della battaglia di Canne (216 a.C.), mor\u00ec Gerone II (215 a.C.). Suo successore fu il nipote Geronimo, che decise di schierarsi con Cartagine. Questa scelta ebbe alle spalle un periodo di duro conflitto tra le fazioni aristocratica (filoromana) e democratica (filocartaginese) a Siracusa. Lo stesso Annibale aveva inviato nella citt\u00e0 due fratelli siracusani, Ippocrate ed Epicide, perch\u00e9 agitassero il popolo contro i Romani.\nI superstiti dell'esercito romano a Canne furono relegati in Sicilia, con il divieto di allontanarsi da l\u00ec prima della fine della guerra. Il cambio di fronte di Geronimo attir\u00f2 nuove truppe romane alle porte di Siracusa. Anche i Cartaginesi mandarono truppe sull'isola e fra Palermo, Siracusa, Agrigento e Enna, Roma e Cartagine si affrontarono direttamente in battaglie e assedi, alternandosi a tratti nel controllo dell'isola. Determinante per le sorti della guerra fu la presa di Siracusa (212 a.C.) da parte delle forze del console Marco Claudio Marcello, provocata soprattutto dal tradimento di alcuni nobili o, secondo altri, di un mercenario spagnolo in campo per i Cartaginesi. La conquista di Siracusa cost\u00f2 molto ai Romani, sia per le caratteristiche topografiche della citt\u00e0, sia per l'ingegno di Archimede e dei suoi specchi ustori, sia per le notevoli fortificazioni, a partire dal Castello Eurialo, fatto costruire dal tiranno Dionigi I (430 a.C.\u2013367 a.C.) a protezione del fronte occidentale dell'altipiano dell'Epipole. Anche il grande matematico, fisico e inventore fu ucciso, pare contro il volere di Marcello.\nMarcello provvide a spedire a Roma un ricco bottino, che includeva opere sottratte a templi ed edifici pubblici (e fu per questo deplorato da Polibio): secondo la testimonianza di Tito Livio, fu in quest'occasione che sorse l'ammirazione dei Romani per l'arte greca. Da Roma si credette opportuno sostituire Marcello, inviso ai Siracusani, affidando il comando al generale Marco Valerio Levino. Siracusa, in seguito a questi eventi, fu inglobata nella provincia di Sicilia, diventandone capoluogo e residenza del governatore.\nAnche la seconda guerra punica si concluse con la vittoria romana. La Sicilia era a questo punto in mano romana, se si eccettua una resistenza ad Akragas, che rimase in piedi fino al 210 a.C., quando fu tradita da mercenari numidi. Giunta ormai l'estate, era ormai prossimo il periodo per tenere i comizi per l'elezione dei consoli. Al console Marco Claudio Marcello spettava il compito di indire le nuove elezioni, in qualit\u00e0 di console anziano, ma egli con una lettera aveva risposto al Senato che lo richiamava, ritenendo che fosse dannoso alla repubblica allontanarsi da Annibale, ora che gli era appresso e lo incalzava costantemente, mentre il Cartaginese si ritraeva e rifiutava la battaglia. Il Senato, una volta ricevuta la missiva, si trov\u00f2 ad affrontare la questione in uno stato di perplessit\u00e0 ed incertezza, dovendo valutare se fosse meglio richiamare dalla guerra un console impegnato in un'impresa tanto difficile oppure se rinunciare ad avere dei nuovi consoli per l'anno 209 a.C. Alla fine la miglior soluzione parve quella di richiamare dalla Sicilia il console Valerio Levino, anche se si trovava fuori dell'Italia. Il Senato ordin\u00f2 al pretore urbano Lucio Manlio di inviare una lettera a Valerio, unitamente a quella inviata da Marcello al Senato, affinch\u00e9 lo stesso fosse informato sulle ragioni che avevano portato a richiamarlo dalla provincia al posto del collega pi\u00f9 anziano.\nValerio Levino con dieci navi part\u00ec per Roma e vi arriv\u00f2 felicemente, dopo aver affidato il governo della provincia ed il comando dell'esercito al pretore Lucio Cincio Alimento, oltre ad aver inviato il comandante della flotta, Marco Valerio Messalla, con una parte delle navi in Africa a spiare i preparativi dei Cartaginesi ed a predare quelle terre. Giunto a Roma, inform\u00f2 il Senato che nessun cartaginese restava ormai sull'isola, che tutti i profughi erano tornati a casa, che il lavoro nei campi era gi\u00e0 ripreso: pare ovvio che esagerasse, tanto che Levino spese pressoch\u00e9 l'intero 209 a.C. per risollevare l'agricoltura. Non solo fu annientata ogni indipendenza della Sicilia, ma la gran parte dei rapporti commerciali dell'isola vennero dirottati verso l'Italia. In ogni caso, nel 210 a.C. il Senato decise di restituire l'autonomia a Siracusa, cui venne riservato un ampio territorio.\nIn seguito, la Sicilia sarebbe stata una delle pi\u00f9 prospere e tranquille province romane, sebbene la sua storia sia stata turbata da due gravi episodi di rivolta servile, la prima nella Sicilia orientale dal 136 al 132 a.C., capeggiata da un certo Euno e soffocata dal console Publio Rupilio; la seconda nella Sicilia occidentale dal 101 al 98 a.C., capeggiata da Salvio Trifone e soffocata da Manlio Aquillio: entrambe furono trattate da Diodoro Siculo, con dovizia di particolari che consentono, fra l'altro, di avere un'idea della massiccia presenza di schiavi in Sicilia (200.000 circa), del loro sfruttamento e, conseguentemente, delle attivit\u00e0 economiche ivi praticate.\nGeografia politica ed economica nell'assetto repubblicano.\nIn seguito alle guerre puniche si erano avuti grandi accaparramenti di terre e ci\u00f2 port\u00f2 alla formazione di grandi latifondi lavorati da manodopera servile, le cui cattive condizioni di lavoro portarono alle rivolte. In questi latifondi fu incoraggiata soprattutto la coltura del frumento e ci\u00f2 fece dell'isola uno dei granai di Roma e una delle province romane pi\u00f9 ricche. Ci\u00f2 dette impulso anche ad altre attivit\u00e0 nell'isola, principalmente l'industria navale che sfruttava le dense foreste isolane, e il commercio, soprattutto con Gallia, Spagna e Africa.\nDurante il governo repubblicano romano, tutte le citt\u00e0 godevano di una certa autonomia ed emettevano monete di piccolo taglio, ma si diversificavano tra loro per il tipo di organizzazione amministrativa. Vennero infatti divise in quattro diverse classi, ognuna appartenente ad un diverso assetto giuridico-amministrativo, regolamentato dalla \"lex provinciae\".\nNel primo assetto, il quale potrebbe anche dirsi \"prima classe\" o \"prima fascia\", vi rientravano le citt\u00e0 che erano rimaste fedeli a Roma durante il corso delle guerre puniche del III sec. a.C.. Erano chiamate \"foederate civitates\" e godevano di una libert\u00e0 ben maggiore rispetto alle citt\u00e0 non federate. Roma aveva concesso loro, in segno di premio per l'amicizia dimostratale, un trattato bilaterale che riconosceva doveri e diritti ben precisi delle \"civitates\" e molto raramente queste erano soggette a pagare la \"decumena\" (o decima), ovvero la tassa sul proprio raccolto. Potevano inoltre conservare le propriet\u00e0 dei loro terreni, potevano autogovernarsi al loro interno e quindi erano del tutto simili alle citt\u00e0 alleate della penisola, eccetto che per il diritto di cittadinanza romana, poich\u00e9 agli isolani questo non era concesso.\nLe \"foederate civitates\" erano tre: Messina, Taormina e Noto\nNel secondo assetto, vi rientravano le citt\u00e0 che non avevano stipulato un trattato bilaterale con Roma, ma bens\u00ec unilaterale, ovvero era stata solo Roma a dettare loro diritti e doveri, dove comunque i diritti erano molto favorevoli rispetto alle classi successive. Esse infatti non erano federate ma \"immuni\" dal pagamento della decuma e \"libere\" perch\u00e9 potevano amministrarsi liberamente al loro interno, senza dover stare ai voleri del cittadino romano, ovvero dello \"ius romanus\". Potevano eleggere i propri magistrati, senato e, cosa pi\u00f9 significativa, erano citt\u00e0 libere dalla giurisdizione dei magistrati provinciali, ovvero il loro territorio non poteva essere amministrato giuridicamente dal pretore.\nLe \"civitates immunes ac liberae\" erano cinque: Alesa Arconidea, Alicia, Centuripe, Segesta e Palermo\nNel terzo assetto, vi rientravano le citt\u00e0 che dovevano pagare a Roma un'imposta che per la Sicilia veniva regolamentata dalla \"lex Ieronica\", la quale stabiliva la cifra da tassare su ogni raccolto del territorio. Queste citt\u00e0 non godevano dei diritti delle due precedenti classi, erano state conquistate dopo aver fatto della resistenza.\nLa maggior parte dei centri abitati siciliani erano \"civitates decumanae\"\nInfine vi era l'ultimo assetto, o l'ultima categoria, nella quale vi erano le citt\u00e0 che erano state conquistate tramite \"atto di guerra\" e per questo motivo non godevano n\u00e9 di diritti, n\u00e9 di privilegi. Come ci dice lo storico Cicerone, erano pochissime le citt\u00e0 che rientravano in questa categoria. Il loro suolo veniva dato ai romani come \"ager publicus\", cio\u00e8 non apparteneva pi\u00f9 ai cittadini ma ai Romani conquistatori della citt\u00e0.\nNon si conoscono i nomi di tutte le \"civitates censoriae\"; c'\u00e8 chi dice fossero solo sei e chi dice fossero molte. Si sa per\u00f2 che Siracusa e Trapani erano \"civitates censoriae\".\nPrimo secolo a.C..\nNell'82 a.C., Gneo Pompeo Magno, uomo molto ricco e generale di talento, ambizioso di gloria e potere, fu inviato in Sicilia dal dittatore Silla, per recuperare dai mariani l'isola, di fondamentale importanza per il rifornimento di grano per Roma, senza cui la popolazione dell'Urbe avrebbe sofferto la fame e ci sarebbero certamente state delle sommosse. Pompeo si occup\u00f2 della resistenza con mano dura e, quando i cittadini protestarono per i suoi metodi, rispose con una delle sue citazioni pi\u00f9 famose, riportata da Plutarco: \"Perch\u00e9 continuate a lodare le leggi davanti a noi che cingiamo la spada?\". Cacci\u00f2 le forze avversarie dalla Sicilia, mettendo a morte Gneo Carbone.\nIl governo isolano, a quell'epoca, era organizzato sotto la guida di un pretore, coadiuvato da due questori (impegnati nella gestione delle finanze), uno a Siracusa e l'altro a Lilibeo. Alcune comunit\u00e0 continuarono a dotarsi di un consiglio popolare, comunque privo di poteri effettivi e dal sapore rituale.\nMalversazioni di Gaio Verre.\nDal 73 a.C. al 71 a.C. fu propretore della provincia Gaio Verre, che comp\u00ec concussioni, saccheggi e ruberie, pratiche piuttosto comuni nel periodo, per le quali, denunciato dai siciliani, sub\u00ec un celebre processo a Roma, nel quale Cicerone pronunci\u00f2 contro di lui le orazioni denominate \"Verrine\".\nL'\"Actio secunda in Verrem\" testimonia l'importanza politica che il processo contro Verre ebbe per la situazione politica di Roma, portando alla ribalta uno dei problemi pi\u00f9 gravi per gli ultimi cinquanta anni della \"Res Publica\", quello della corruzione.\nPirati.\nNel 70 a.C. il pretore Cecilio Metello combatt\u00e9 con successo i pirati che infestavano i mari della Sicilia e della Campania, i quali si erano spinti a saccheggiare Gaeta, Ostia (nel 69-68 a.C.) e rapito a Miseno la figlia di Marco Antonio Oratore. Nel corso della successiva guerra piratica di Pompeo, il settore di mare attorno alla Sicilia fu affidato a Plozio Varo. Nel 61 a.C. fu questore Publio Clodio Pulcro, che si rec\u00f2 in Sicilia attorno alla met\u00e0 di maggio per fare ritorno a Roma dopo un solo anno.\nGuerre civili.\nDopo Verre, la Sicilia, pur non rimborsata delle ruberie dell'ex pretore, si riprese velocemente. Neppure la guerra civile tra Cesare e Pompeo (49-45 a.C.) ostacol\u00f2 le solite attivit\u00e0. Com'era gi\u00e0 accaduto durante la guerra civile tra Mario e Silla (83-82 a.C.), quando Silla ebbe cura di impossessarsi dell'isola, anche in questo caso le fazioni che si contrapponevano a Roma avevano presente l'importanza strategica della Sicilia, valida testa di ponte sia per attaccare il Nord Africa sia per esserne attaccati. Stavolta fu Cesare, dopo varcato il Rubicone e scatenato la guerra civile, a impadronirsene: i siciliani erano impotenti, tanto che non si consum\u00f2 alcuna battaglia sul territorio siciliano, e Asinio Pollione, che vi giunse come emissario di Cesare, dovette affrontare null'altro che le proteste di Catone l'Uticense, allora governatore dell'isola. I cesariani poterono dunque salpare da Lilibeo per attaccare i sostenitori di Gneo Pompeo Magno nel Nord Africa.\nLa situazione mut\u00f2 con l'assassinio di Cesare (44 a.C.). Nel 42 a.C. Sesto Pompeo, figlio di Gneo Pompeo Magno, era stato nominato dal Senato prefetto della flotta romana che riun\u00ec a Massilia. Dopo la sua proscrizione per effetto della lex Pedia, dopo aver raccolto proscritti e schiavi dall'Epiro ed aver compiuto diversi atti di pirateria, senza avere un suo proprio territorio, Pompeo occup\u00f2 dapprima Milazzo e Tindari, poi Messana (Messina): a quel punto l'intera Sicilia dovette essere ai suoi piedi. Qui prima uccise il pretore Quinto Pompeo Bitinico e poi vinse il \"legatus\" di Ottaviano, Quinto Salvidieno Rufo Salvio (nel 40 a.C.). Sesto Pompeo pot\u00e9 bloccare i rifornimenti di grano siciliano verso Roma. Inizialmente Ottaviano pot\u00e9 poco contro questa situazione, ma poi la plebe, a Roma, si sollev\u00f2, sollecitando un compromesso. Fu cos\u00ec che nel 39 a.C. a Miseno i triumviri (Antonio, Ottaviano e Lepido) riconobbero a Sesto Pompeo la giurisdizione su Sicilia, Sardegna e Corsica, concedendo la libert\u00e0 ai suoi schiavi. Dal canto suo, Pompeo assicur\u00f2 di rimuovere il blocco, di riprendere l'invio della decima e di non accogliere nuovi schiavi. L'accordo non funzion\u00f2 e, dopo aver sconfitto Bruto e Cassio a Filippi (42 a.C.), i triumviri spostarono la loro attenzione sulla Sicilia e fu la guerra, combattuta sia nei mari intorno alla Sicilia, sia sull'isola stessa. Il conflitto coinvolse forse 200.000 uomini e 1000 navi da guerra, e signific\u00f2 grandi devastazioni per la Sicilia: i territori tra Tindari e Messina furono i pi\u00f9 danneggiati.\nOttaviano prov\u00f2 dunque a conquistare la Sicilia, ma fu sconfitto nella battaglia navale dello stretto di Messina (38 a.C.) e di nuovo nell'agosto del 36 a.C. Ottaviano aveva per\u00f2 al suo fianco Marco Vipsanio Agrippa, un comandante di grande talento. Soltanto un mese dopo, infatti, Agrippa distrusse la flotta di Sesto nella battaglia di Nauloco, nel settembre 36 a.C.. L'indennit\u00e0 richiesta alla Sicilia da Ottaviano fu imponente (1600 talenti) e le citt\u00e0 che gli avevano resistito furono duramente castigate. Dei 30.000 schiavi catturati, la gran parte fu ripresa dai rispettivi proprietari, mentre circa 6000, senza pi\u00f9 padrone, furono impalati.\nNel 31 a.C., con la battaglia di Azio, Ottaviano rimase solo al potere: nel 27 a.C. il Senato formalizz\u00f2 la situazione ed egli assunse il titolo di Augusto.\nRistrutturazione augustea.\nConclusosi lo scontro tra i triumviri e Sesto Pompeo, la Sicilia risulta prostrata da morti e devastazioni: citt\u00e0 e campagne erano state attraversate dallo scontro e molti terreni erano rimasti incolti, o perch\u00e9 i proprietari erano morti, o perch\u00e9 erano temporaneamente assenti, o perch\u00e9 sottoposti per rappresaglia a confisca da Ottaviano. Parte della Sicilia dovette rimanere di propriet\u00e0 imperiale, mentre ampie porzioni, probabilmente nella Piana di Catania, erano state attribuite ad Agrippa. Quando questi mor\u00ec, gran parte delle sue propriet\u00e0 passarono all'imperatore Augusto ed \u00e8 quindi possibile supporre che analoga fine fecero le propriet\u00e0 siciliane. Altri poderi, soprattutto nelle coste orientali e settentrionali, furono attribuiti ai veterani italici in congedo che avevano militato nelle legioni di Ottaviano, in proporzione al grado. \u00c8 poi possibile che in Sicilia, cos\u00ec come in altre zone dell'impero, Augusto abbia acquistato terre in favore dei veterani.\nSia a livello generale dell'impero, sia nello specifico della provincia siciliana, Augusto mise mano a una ristrutturazione amministrativa. Il panorama della colonizzazione augustea della Sicilia non \u00e8 nitidissimo, n\u00e9 \u00e8 chiaro quando essa fu precisamente realizzata. Sappiamo per certo che gi\u00e0 nel 36 a.C. primi provvedimenti furono presi per Tauromenio, che fu fatta \"colonia\". Successivamente Augusto scese in Sicilia (22 o 21 a.C.), la prima tappa di un viaggio attraverso l'impero, ed altri passi furono fatti. Alla fine del processo, ottennero lo status di \"coloniae\" sei localit\u00e0 siciliane (Siracusa, Tauromenio, Palermo, Catania, Tindari e Termini). Il conseguente afflusso di popolazione potrebbe significare che le citt\u00e0 avevano avuto un crollo demografico a motivo della guerra con Sesto Pompeo o che fossero incorse nella punizione di Ottaviano. Non \u00e8 chiaro come siano stati trattati i greci superstiti di tali citt\u00e0: il dato \u00e8 interessante, poich\u00e9 di norma i cittadini delle \"coloniae\" avevano la cittadinanza romana e potevano quindi aspirare ai massimi livelli della gerarchia romana. Pu\u00f2 darsi che determinati privilegi furono riservati esclusivamente all'aristocrazia. In ogni caso, l'afflusso di veterani italici ebbe un ruolo determinante nella diffusione del latino.\nMessina, Lipari e forse Lilibeo, Agrigento e Alesa vennero fatti \"municipia\", una condizione leggermente inferiore a quella di \"colonia\". In questi centri non furono posti veterani: semplicemente essi vennero ricompensati per la loro lealt\u00e0 ad Ottaviano.\nCenturipe, Noto e Segesta tornarono ad essere citt\u00e0 \"latine\", mentre le restanti rimasero quelle che erano al momento dell'istituzione della \"provincia\", cio\u00e8 comunit\u00e0 straniere poste sotto il dominio di Roma.\nNessuno dei privilegi concessi ai diversi centri abitati comport\u00f2 automaticamente l'esenzione dai tributi inviati a Roma. Cos\u00ec come altre \"coloniae\" fuori d'Italia, \u00e8 ragionevole pensare che anche quelle siciliane non furono esentate. La decima fu sostituita dallo \"stipendium\", un'imposta fondiaria, e forse fu previsto anche un testatico. \u00c8 possibile che a muovere Augusto a questa riforma sia stato il nuovo ruolo rappresentato dall'Egitto come fonte di approvvigionamento di grano, anche se l'invio a Roma delle messi prodotte nei poderi siciliani di propriet\u00e0 dell'imperatore non si interruppe.\nSicilia provincia dell'impero.\nIl periodo che va da Augusto a Diocleziano \u00e8 avaro di fonti per la Sicilia. Nel 68 d.C. vi furono sull'isola disordini, probabilmente legati alla rivolta di Lucio Clodio Macro. Vespasiano, imperatore dal 69 al 79, immise veterani e liberti tra Palermo e Segesta. Sappiamo inoltre che Adriano, imperatore dal 117 al 138, contempl\u00f2 l'alba sull'Etna. Secondo la \"Storia Augusta\" (forse della fine del IV secolo) vi fu in Sicilia una guerra servile sotto Gallieno, imperatore dal 253 al 268. Nel complesso l'attivit\u00e0 cerealicola, dopo Azio, and\u00f2 ridimensionandosi, in favore della pastorizia e di altre colture a maggior valore, come la vite e l'ulivo. Si rinsaldarono via via i rapporti commerciali con il Nord Africa.\nLa Sicilia torn\u00f2 a essere protagonista dell'approvvigionamento di grano a Roma quando l'annona egiziana fu dirottata verso Costantinopoli (332).\nOrigini del cristianesimo in Sicilia.\nIl primo riferimento alla presenza di un cristiano sull'isola \u00e8 contenuto negli \"Atti degli apostoli\" ():\nSecondo quanto scritto nell'ultimo capitolo degli \"Atti\", dunque, Paolo di Tarso sarebbe passato dalla Sicilia durante il suo viaggio dalla Palestina a Roma. La sosta a Siracusa sarebbe avvenuta dopo un naufragio e il conseguente sbarco a Malta. Non \u00e8 chiaro il motivo della sosta a Siracusa. Si sa che la citt\u00e0 era all'epoca utilizzata come tappa verso Roma nelle rotte commerciali. Forse Paolo fu ospite di una comunit\u00e0 giudaica, come ce n'erano in tutti i porti del Mediterraneo. In ogni caso non esiste alcuna fonte anteriore al III secolo che attesti espressamente una presenza cristiana sull'isola.\nEsistono diverse tradizioni che legano gli inizi del Cristianesimo in Sicilia proprio alla breve sosta di Paolo sull'isola, mentre altre tradizioni riportano che Paolo vi pot\u00e9 incontrare cristiani gi\u00e0 presenti prima del suo sbarco e che anzi fosse proprio questo il motivo della sua sosta; \u00e8 per\u00f2 possibile che queste tradizioni rispondano al proposito di far rimontare gli inizi del Cristianesimo in Sicilia il pi\u00f9 indietro possibile, al 60 o al 40, in modo da attribuire maggiore autorevolezza alla Chiesa siciliana.\nLa prima attestazione certa di una Chiesa siciliana sta in una lettera ufficiale (\"epist.\" 30, 5, 2) inviata da Roma a Tascio Cecilio Cipriano, vescovo di Cartagine. Il documento \u00e8 databile tra il 250 e il 251 e ha per tema i \"lapsi\", cio\u00e8 i cristiani che, sotto la minaccia delle persecuzioni, avevano compiuto atti di adorazione verso gli d\u00e8i pagani. La lettera, scritta in occasione della persecuzione di Decio, accenna ad un'analoga lettera inviata in Sicilia, il che fa pensare che l'apostasia fosse un problema anche sull'isola e che comunque la presenza cristiana l\u00ec fosse ormai significativa, tanto da avere un rapporto gerarchico definito con Roma. \u00c8 possibile che queste comunit\u00e0 si siano formate non prima della fine del II secolo o agli inizi del III (periodo in cui si collocano le prime attestazioni archeologiche).\nLe persecuzioni di Decio (250) e Diocleziano (304) sono il contesto in cui si sviluppano le vicende di due importanti sante siciliane, sant'Agata e santa Lucia, di cui per\u00f2 vi \u00e8 notizia solo da fonti agiografiche, le \"passiones\" scritte circa due secoli dopo gli avvenimenti, dove sono rappresentate come vergini giovani e belle, vittime dei persecutori Quinziano e Pascasio. \u00c8 probabile che tali fonti agiografiche rispondano all'intento di connettere le due pi\u00f9 importanti citt\u00e0 della Sicilia orientale, Catania, da cui proviene Agata, e Siracusa, da cui proviene Lucia. Significativo \u00e8 poi il fatto che le principali figure sante dell'isola siano donne: oltre ad Agata e a Lucia, vanno ricordate le sante palermitane Ninfa (martire del IV secolo), Oliva (martire del V secolo) e Cristina (martirizzata secondo la tradizione sotto Diocleziano, nel 304), che dai palermitani verr\u00e0 poi sostituita nel culto dalla normanna Rosalia. \u00c8 possibile che dietro questa preponderanza femminile nella santit\u00e0 siciliana stiano i tradizionali culti precristiani (l'Astarte Ericina, di origini fenicie, poi assimilata a Venere, l'egiziana Iside, ma soprattutto la greca Demetra e la figlia Persefone, cui era sacra l'isola stessa).\nDue importanti iscrizioni cristiane sono state rinvenute nel tempo: una \u00e8 l'epigrafe di Iulia Florentina, rinvenuta a Catania nel 1730 (nella necropoli sita nell'odierna via Dottor Consoli) e ora al Museo del Louvre di Parigi. Si tratta di una lapide sepolcrale in lingua latina, databile al pi\u00f9 presto alla fine del III secolo, che ricorda la scomparsa di una bimba di poco pi\u00f9 di un anno di et\u00e0, sepolta accanto ai \u00abmartiri cristiani\u00bb (ma non \u00e8 chiaro se ci si riferisca ad Agata e ad Euplio, un altro martire dell'epoca di Diocleziano). L'iscrizione rappresenta il primo indizio diretto dell'esistenza di cristiani sull'isola. L'altra iscrizione, anch'essa sepolcrale, \u00e8 la cosiddetta iscrizione di Euskia, in lingua greca, trovata verso la fine del XIX secolo nelle catacombe di San Giovanni a Siracusa e databile agli inizi del V secolo. Il documento attesta un culto locale di Lucia (un marito ricorda la scomparsa di Euskia, moglie \u00abirreprensibile\u00bb, morta a soli venticinque anni \u00abnella festa della mia signora Lucia\u00bb), in un periodo in cui il culto ad Agata \u00e8 gi\u00e0 attestato a Roma e a Cartagine.\nTerminata la fase delle persecuzioni, la Chiesa entr\u00f2 in una fase di espansione, anche se al proprio interno si svilupp\u00f2 un lacerante dibattito sulla dottrina, articolato in una serie di sinodi. Nella sua \"Storia ecclesiastica\" (10, 5, 21), Eusebio di Cesarea riporta una lettera di Costantino I a Cresto, vescovo di Siracusa, con l'invito a partecipare al concilio di Arles del 314. A Cresto verr\u00e0 attribuito un importante ruolo organizzativo ad Arles, a testimonianza della rilevanza della Chiesa siciliana.\nAl IV secolo risalgono anche gli inizi del monachesimo in Sicilia. La tradizione agiografica attesta che l'asceta palestinese Ilarione di Gaza, passato per l'Egitto, sarebbe sbarcato a Pachino e poi avrebbe sostato tre anni sull'isola (forse nei pressi dell'attuale Ispica), dove avrebbe cercato rifugio per praticare la vita eremitica. Se ne allontan\u00f2 poi, a motivo della diffusione della sua fama. Pi\u00f9 significativa fu sull'isola l'esperienza cenobitica: restano ancora testimonianze di diverse costruzioni dove l'ascesi era pratica collettivamente, in particolare secondo la regola basiliana (mentre non vi saranno in Sicilia monasteri organizzati secondo la regola benedettina prima dell'epoca normanna). Alcuni monaci seguivano il rito greco, altri il rito latino. A favorire questo fiorire di cenobi fu probabilmente la stessa insularit\u00e0 della Sicilia, oltre al fatto che la regione, fatta eccezione per alcune rivolte servili, fu una delle pi\u00f9 pacifiche dell'Occidente, almeno prima del 439 (conquista dell'isola da parte del vandalo Genserico) e poi fino alla conquista araba (IX secolo).\nSicilia e fine dell'Impero d'Occidente.\nLe invasioni barbariche del V secolo rappresentarono una fase di gravissima crisi per l'Impero romano: nel 410 avvenne il cosiddetto \u00abSacco di Roma\u00bb da parte dei Visigoti di Alarico, mentre nel 476 il generale germanico Odoacre depose Romolo Augusto, tradizionalmente considerato come l'ultimo imperatore romano d'Occidente. La relativa tranquillit\u00e0 della Sicilia attir\u00f2 molti in questa fase, cos\u00ec come precedentemente molte famiglie senatorie erano state stimolate ad acquistare vaste estensioni di fertile terreno: alti funzionari ed ecclesiastici, cristiani o pagani che fossero, si recavano in Sicilia per dedicarsi allo studio, alla caccia, ad altri svaghi. Fu qui che intorno al 408 Nicomaco Flaviano il Giovane, \"praefectus urbi\" tra il 361 e il 362, si trasfer\u00ec in una tenuta da collocare forse nei pressi di Enna; presso Messina invece si rifugi\u00f2 con il marito e degli amici Melania la giovane, in fuga da Alarico; lo stesso capo dei Goti prov\u00f2 a spingersi in Sicilia e giunse a Rhegium (l'odierna Reggio Calabria), ma la sua flotta fu distrutta sullo Stretto di Messina da una tempesta e il sovrano abbandon\u00f2 il suo progetto.\nGenserico e i suoi Vandali, una volta occupata la ex provincia romana d'Africa, cominciarono ad esercitare la pirateria, tanto che, unitisi ai pirati berberi, razziarono le coste siciliane a partire dal 437. Poi, dopo essersi impadroniti di una parte della flotta navale romana d'Occidente ormeggiata nel porto di Cartagine, nel 440 organizzarono incursioni in tutto il Mar Mediterraneo, soprattutto in Sicilia e Sardegna (i due granai dell'Impero d'Occidente), Corsica e Baleari. Nel 441, essendo la flotta romana d'Occidente incapace di difendersi dagli attacchi dei Vandali, arriv\u00f2 nelle acque siciliane una flotta orientale, inviata da Teodosio II; i suoi navarchi per\u00f2 indugiarono senza agire, e quando i Persiani e gli Unni, sembra entrambi pagati da Genserico, attaccarono l'Impero d'Oriente, la flotta rientr\u00f2 a Costantinopoli. L'impero romano d'occidente continu\u00f2 la resistenza in Sicilia con i generali Ricimero nel 456 e poi, nel 461, con Marcellino ed i suoi legionari dalmati. L'occupazione vandala della Sicilia non fu tuttavia stabile ed essi si limitarono a saccheggiarla con ripetuti attacchi di pirateria, che interessarono anche l'Italia meridionale. Un panegirico nel 468 di Sidonio Apollinare attesta che a quell'epoca la Sicilia facesse ancora parte dell'Impero d'Occidente. Le cose evidentemente cambiarono negli ultimi anni dell'Impero d'Occidente, dato che si ha notizia di un trattato tra Odoacre e i Vandali con il quale quest'ultimi cedettero tutta la Sicilia, ad eccezione di Lilibeo, al re erulo.\nPrincipali citt\u00e0 siciliane in epoca romana.\nLe principali citt\u00e0 \nCultura.\nLingua.\nIn et\u00e0 repubblicana la lingua prevalentemente utilizzata in Sicilia rimase il greco, anche in virt\u00f9 dell'assenza di una vera e propria politica linguistica romana: ancora all'epoca di Cicerone il greco rappresentava la lingua in voga presso la classe alta e greci sono tutti i nomi dei siciliani menzionati dall'arpinate nelle \"Verrine\". In esse, inoltre, Cicerone descrive il calendario greco (all'epoca ancora in uso in tutta la Sicilia), le feste greche, i rapporti delle citt\u00e0 siciliane con Delfi e altri santuari panellenici, i nomi degli atleti siciliani vincitori alle gare olimpiche, l'architettura sostanzialmente greca.\nLe lingue anelleniche (sicano, siculo, elimo, punico) probabilmente venivano ancora parlate nelle campagne e adoperate nei culti religiosi fortemente tradizionali, ma erano sicuramente escluse da tutti i domini alti e dalla scrittura. Soltanto del punico vi \u00e8 una testimonianza diretta (una breve iscrizione del II-I secolo a.C. da Aegusa) e, stando alla testimonianza di Apuleio, potrebbe essere stato parlato fino all'et\u00e0 imperiale. Alcuni mamertini conservarono verosimilmente il loro dialetto italico.\nAnche la letteratura rimase fino a un certo punto quasi esclusivamente in lingua greca, con autori come Diodoro Siculo e Cecilio di Calacte ancora nel I secolo a.C.; il punto di svolta si ebbe nella fase imperiale, quando il latino and\u00f2 affermandosi come lingua alta e cominciarono a essere prodotte opere nella lingua di Roma: Calpurnio Siculo, Frontino, Flavio Vopisco, Firmico Materno produssero in latino, sebbene non mancassero esempi di autori in lingua greca anche sotto l'impero (Panteno, Aristocle di Messene, Probo di Lilibeo, Citario).\nCon l'insediamento di sei colonie romane comparvero per la prima volta in Sicilia compatti nuclei latinofoni e inizi\u00f2 a diffondersi un bilinguismo latino-greco che durer\u00e0 fino all'et\u00e0 bizantina: in generale, nel periodo imperiale il latino sostitu\u00ec in un numero sempre crescente di domini il greco e quest'ultimo, a poco a poco escluso dagli ambiti alti, fu confinato al rango di lingua bassa, seppur non priva di prestigio storico, e largamente usato dalla popolazione. In questo periodo dovrebbero essere scomparse definitivamente le lingue anelleniche e viene attestata la lingua delle numerose comunit\u00e0 giudaiche e samaritane dell'isola (anche se nella maggior parte dei casi, pur dotati di una precisa fisionomia etnica e religiosa, esse utilizzavano il latino e il greco)."}
{"id": "662426", "revid": "44638", "url": "https://it.wikipedia.org/wiki?curid=662426", "title": "Ortigia (Siracusa)", "text": ""}
{"id": "662430", "revid": "104216", "url": "https://it.wikipedia.org/wiki?curid=662430", "title": "Distribuzione singolare", "text": "In teoria della probabilit\u00e0, una distribuzione singolare (o continua singolare) \u00e8 una distribuzione di probabilit\u00e0 molto particolare, che \u00e8 raro incontrare negli studi pratici, in quanto ha un comportamento abbastanza \"patologico\".\nEssa \u00e8 descritta formalmente da una funzione di ripartizione continua, ma a derivata nulla quasi ovunque. In pratica, una variabile casuale singolare assume valori solo in insiemi di misura nulla, ma in modo continuo. Di conseguenza, una distribuzione singolare non \u00e8 n\u00e9 continua, in quanto la sua funzione di ripartizione non \u00e8 assolutamente continua, n\u00e9 discreta, in quanto il suo supporto ha la potenza del continuo.\nUn esempio tipico di distribuzione di questo tipo \u00e8 la distribuzione di Cantor, che ha come funzione di ripartizione la funzione di Cantor, che appunto soddisfa queste condizioni.\nNonostante sia di raro utilizzo, ha comunque un ruolo nella completa descrizione della famiglia delle distribuzioni di probabilit\u00e0: infatti vale un teorema che afferma che ogni funzione di ripartizione di una distribuzione di probabilit\u00e0 pu\u00f2 essere descritta dalla combinazione convessa di una funzione di ripartizione assolutamente continua, una discreta e una singolare.\nTali distribuzioni vengono chiamate anche \"continue singolari\" per evidenziare che la loro funzione di ripartizione \u00e8 continua. Il nome \"singolare\" potrebbe infatti confondersi con il significato di \"degenere\" (vedi distribuzione degenere)."}
{"id": "662432", "revid": "1566286", "url": "https://it.wikipedia.org/wiki?curid=662432", "title": "Edmondo Amati", "text": "Biografia.\nHa prodotto una cinquantina di film, tra cui molte commedie degli anni sessanta-settanta. Ha iniziato nel 1965 con \"Due mafiosi contro Goldginger\", uno dei film di Franco e Ciccio; l'ultimo film che porta la sua firma \u00e8 del 1980, \"Apocalypse domani\" di Antonio Margheriti. Ha anche svolto il ruolo di aiuto regista nella versione italiana di \"Uova d'oro\" di Bigas Luna."}
{"id": "662435", "revid": "1543377", "url": "https://it.wikipedia.org/wiki?curid=662435", "title": "Levriero irlandese", "text": "Il levriero irlandese (en. Irish Wolfhound; gaelico \"C\u00fa Faoil\") \u00e8 una razza canina di origine irlandese riconosciuta dalla FCI (Standard N. 160, Gruppo 10, Sezione 2). Quasi scomparsa intorno alla met\u00e0 del XIX secolo, la razza \u00e8 stata ricreata dal capitano scozzese George Augustus Graham.&lt;br&gt;\n\u00c8 il gigante tra i cani, con una taglia media superiore ad 80\u00a0cm alla spalla, forse di poco superato dal kangal Turco che raggiunge gli 81 cm. Gentile e molto docile con le persone, pu\u00f2 diventare feroce se minacciato o per difendere il padrone. Il suo mantello richiede cure, essendo a pelo ruvido.\nIn ragione del suo status storico di cane della nobilt\u00e0, apprezzato anche dagli inglesi, il Wolfhound non fu molto amato dai patrioti irlandesi del XX secolo (primo tra tutti Michael Collins) che gli preferirono il Kerry blue terrier. \u00c8 oggi un nome popolare per le squadre irlandesi di rugby: sia la Nazionale di rugby a 13 dell'Irlanda sia la Nazionale A di rugby a 15 dell'Irlanda (gli \"Ireland's Wolfhounds\"). Un wolfhound funge invece da mascotte per il battaglione delle Guardie irlandesi del British Army.\nStoria.\nLa razza attuale \u00e8 il frutto di un attento lavoro di selezione e ricostituzione messo in atto dallo scozzese George Augustus Graham ed un pugno di altri allevatori per ridare linfa ad una genealogia di grandi levrieri da caccia a pelo duro prossima all'estinzione al volgere del XIX secolo.\nOrigini.\nAlcuni ritrovamenti suggeriscono che la razza possa essere giunta in Irlanda gi\u00e0 nel 7000 a.C.. Il vocabolo locale (celtico) indicante la razza era \"C\u00fa\", traducibile come \"segugio\", \"segugio irlandese\", \"cane da guerra\" o \"cane da lupo\", e figura sia nelle Leggi Irlandesi sia nelle Saghe del periodo gaelico (600-900 d.C.). La parola \"C\u00fa\" figurava poi spesso come prefisso nel nome di guerrieri e sovrani a riprova del ruolo di prestigio riconosciuto a questi animali.\nL'uso da parte dei Celti di grandi cani da caccia \u00e8 ben testimoniato dalle fonti storiche sin dal III secolo a.C.: sappiamo infatti che gi\u00e0 al Sacco di Delfi (279 a.C.), i Celti si accompagnavano, anche in battaglia, a cani di grandi dimensioni. Caio Giulio Cesare menziona questi cani nel \"De bello gallico\", due secoli dopo. Nel nord delle isole britanniche, i Gaeli proseguirono nella selezione di questi grandi levrieri, da loro chiamati \"C\u00fa Faoil\", che i Romani presero abitualmente ad importare per le loro \"Venationes\" sin dal I secolo (come ben testimoniato sia da Strabone sia da Tacito). In Scozia ed Irlanda, il \"C\u00fa Faoil\" continu\u00f2 ad essere allevato ed utilizzato come cane da caccia grossa e cane da guardia o guardiania: l'eroe C\u00fachulain, il cui nome significa appunto \"Cane/segugio di Culain\", nato S\u00e9tanta, venne cos\u00ec ribattezzato proprio perch\u00e9, dopo aver ucciso il feroce segugio da guardia di Culain, dovette prenderne il posto, mentre l'eroe Fionn mac Cumhaill (presente sia nella mitologia irlandese sia in quella scozzese) era un guerriero/cacciatore sempre accompagnato dai suoi cani Bran e Sceolan. Persistette anche l'uso di portare il \"C\u00fa\" in guerra, come ben testimoniato da tre poemi del c.d. \"Ciclo dell'Ulster\" (spec. \"Sc\u00e9la Muicce Maic Dath\u00f3\", \"T\u00e1in B\u00f3 C\u00faailnge\" e \"T\u00e1in B\u00f3 Flidaise\"), datato al primo secolo dell'Era Cristiana.\nNel corso del Medioevo, il \"C\u00fa\" divenne sempre pi\u00f9 cane tipico della nobilt\u00e0 tanto che, al tempo dell'invasione anglo-normanna dell'isola, ai soli nobili era permesso dalla Legge possederne, in numero dettato dal rango. Il Wolfhound divenne, \"de facto\", uno dei simboli della regalit\u00e0, in Irlanda prima ed in Inghilterra poi, spesso scambiato come dono tra i monarchi delle isole: es. Gelert, il leggendario cane di Llywelyn il Grande del Galles, fu un dono di Giovanni d'Inghilterra; ancor prima, Sam, donato al vichingo Olaf Hoskuldsson da Muirchertach mac N\u00e9ill Re di Ailech, venne da questi donato all'amico Gunnar H\u00e1mundarson.\nL'utilizzo dei \"C\u00fa\" nel contenimento della minaccia a uomini ed armenti dei lupi \u00e8 ancora ben attestata nel Rinascimento. Se infatti gli Annali del Connacht riportano che nel 1420 \"i lupi uccisero molte persone\", nel secolo successivo venne avviato un processo di eradicazione delle belve dall'isola basato su battute di caccia sistematiche di uomini armati affiancati da wolfhound. Nella sua \"Storia d'Irlanda\", Edmund Champion descrive il levriero irlandese (il testo originale parla appunto di \"greyhound\") impiegato per la caccia al lupo sui Monti Wicklow come \"grande di ossa e di arti pi\u00f9 di un puledro\". Sfortunatamente, le lotte durante la Riconquista Tudor dell'Irlanda, specialmente la cosiddetta \"Guerra dei nove anni\", comportarono una battuta d'arresto nella lotta contro i lupi che ebbero modo di ripopolare l'isola. Nel corso del XVII secolo la Guerra dei tre regni port\u00f2 nuove devastazioni e fu solo dopo la Conquista cromwelliana dell'Irlanda che l'eradicazione dei lupi riprese in modo sistematico. Fu appunto Oliver Cromwell a promulgare una dichiarazione a Kilkenny il 27 aprile 1652 nella quale fissava il numero minimo di wolfhound da mantenersi a scopo difensivo in ogni contea dell'isola. Al volgere del secolo, un wolfhound si sarebbe distinto come cane da guerra durante la Battaglia di Aughrim (1691) che pose fine alla Guerra guglielmita.\nNel corso del XVIII secolo il Wolfhound divenne sempre pi\u00f9 raro. I lupi stavano infatti sparendo dall'Irlanda (l'ultimo fu ucciso a Myshall (Contea di Carlow), vicino Monte Leinster, nel 1786, da un gruppo di uomini e cani capitanato da tale Watson di Ballydarton) ed i \"C\u00fa\" erano ormai allevati da poche, antichissime famiglie nobili.&lt;br&gt;\nNel Settecento furono invece abbondanti le fonti letterarie che fornirono descrizioni della razza:\nXIX secolo: declino e rinascita.\nAl volgere del XIX secolo, i Wolfhound erano rarissimi e ormai lontani dalle dimensioni descritte da Bewick. L'allevatore scozzese George Augustus Graham scriveva infatti nel 1879 \"\u00c8 stato accertato oltre ogni dubbio che ci sono pochi esemplari della razza ancora presenti in Irlanda e Inghilterra che possono essere considerati Irish Wolfhound, sebbene risultino pi\u00f9 piccoli delle dimensioni necessarie. Questo sangue \u00e8 ora in mio possesso\". Graham vot\u00f2 la sua vita alla difesa della razza, avviando un processo di selezione basata su incroci con altre razze giganti dato l'esiguo numero di wolfhound rimasti. Si ritiene che Graham abbia utilizzato per gli incroci levrieri scozzesi (da lui ritenuti i veri discendenti dell'antico \"C\u00fa Faoil\" solo rimpicciolitisi), levrieri russi, alani e mastiff. Il famoso mastiff Garnier's Lion venne fatto accoppiare con la deerhound Lufra, generando Marquis che entr\u00f2 nei pedigree del Wolhound tramite la nipote Young Donagh. Graham incluse anche un singolo incrocio con un \"Tibetan Wolf Dog\": una fotografia del tempo ha rivelato trattarsi non di un mastino tibetano, come a lungo speculato, bens\u00ec di un Cane da pastore del Kinnaur (una sorta di Lhasa Apso gigante). Nel 1885 Graham ed altri allevatori poterono cos\u00ec fondare il \"Irish Wolfhound Club\" e fissare il primo standard ufficiale della razza.\nUtilizzo.\nCome tutti i levrieri, anche quello irlandese era usato come cane da caccia. Nel suo caso, le prede erano i grandi animali che vivevano un tempo in Gran Bretagna e in Irlanda: cervi, orsi, cinghiali e soprattutto lupi (da cui appunto il nome della razza). Questo cane aveva (e ha) infatti tutte le carte in regola per combattere con il lupo (stazza, aggressivit\u00e0, forza e velocit\u00e0) tanto che il levriero irlandese era considerato, un tempo, l'arma pi\u00f9 efficace contro un lupo. Per cacciare i lupi con i levrieri, i cacciatori mandavano nella foresta i cani, per scovare le prede; una volta trovate, i cani separavano un lupo dal branco e lo assalivano con estrema ferocia finch\u00e9 non arrivava il cacciatore a finire l'animale. Talvolta avvenivano veri e propri scontri tra mute di levrieri e branchi di lupi, lotte sanguinarie in cui molti esemplari di tutte e due le parti perdevano la vita. \u00c8 ormai accertato che la scomparsa del lupo dalla Gran Bretagna e dall'Irlanda sia stata molto accelerata dall'utilizzo dei levrieri irlandesi.\nOggi il levriero irlandese viene usato perlopi\u00f9 come cane da guardia.\nCarattere.\n\u00c8 un cane gentile, tranquillo, intelligente e facile da addestrare. Ha la tendenza ad affezionarsi ad una persona sola anche se \u00e8 molto dolce, amorevole con tutti i membri della propria famiglia; ama giocare con i bimbi e prendersi cura di loro anche se bisogna fare attenzione per la grande mole dell'esemplare. \u00c8 impavido e grande abbaiatore. Non deve mai essere stuzzicato. Si adatta alla vita domestica anche se preferisce ampi spazi aperti dove poter fare tanto movimento e tenersi sempre in forma."}
{"id": "662437", "revid": "712828", "url": "https://it.wikipedia.org/wiki?curid=662437", "title": "Ithil", "text": ""}
{"id": "662438", "revid": "227211", "url": "https://it.wikipedia.org/wiki?curid=662438", "title": "Variabile casuale continua singolare", "text": ""}
{"id": "662439", "revid": "712828", "url": "https://it.wikipedia.org/wiki?curid=662439", "title": "R\u00e1na", "text": ""}
{"id": "662442", "revid": "124238231", "url": "https://it.wikipedia.org/wiki?curid=662442", "title": "Isole Scilly", "text": "Le Isole Scilly (in cornico \"Ynysek Syllan\"), dette anche Isole Sorlinghe, sono delle isole che formano un arcipelago situato a 45 chilometri di distanza dalla punta sud-occidentale della costa dell'Inghilterra (Land's End).\nAmministrativamente sono un'autorit\u00e0 unitaria della contea della Cornovaglia.\nDal punto di vista amministrativo hanno per\u00f2 uno status autonomo, cio\u00e8 facente capo ad un Consiglio elettivo autonomo che decide per le questioni locali. La maggior parte della superficie delle isole \u00e8 pubblica, cio\u00e8 fa parte delle propriet\u00e0 dirette e gestite dal Consiglio. Grande parte delle isole non \u00e8 abitata, ed appartiene ad un sistema di protezione ambientale.\nGeografia.\nLe Isole Scilly vengono spesso messe in relazione con le Isole Cassiteridi della tradizione geografica dell'antichit\u00e0.\nLa loro superficie totale \u00e8 di 16,33\u00a0km\u00b2.\nLa linea ideale tra le Scilly e l'isola di Ouessant (Francia), segna il confine ideale tra il Canale della Manica a oriente, e l'Oceano Atlantico a occidente.\nSi ritiene che le isole Scilly siano state in passato una sola grande isola, dato che i fondali tra una isola e l'altra sono pochissimo profondi. Le maree attorno alle isole sono molto forti (fino a sei metri di differenza di livello del mare) tali che in caso di maree particolarmente basse si pu\u00f2 andare a piedi tra diverse isole. In sintesi le isole seguirebbero la lenta subsidenza (sprofondamento) del blocco insulare dell'Inghilterra, ed anche gli effetti di innalzamento del livello del mare ad effetto dei cambiamenti climatici.\nLe cronache della esplorazione romana della Cornovaglia, parlano di una sola grande \"isola di Scilly\", e non di \"isole\".\nLe isole sono granitiche e mostrano in parte segni di erosione glaciale. La presenza localizzata di erosioni glaciali indicherebbe il limite meridionale in quel luogo della placca glaciale irlandese durante l'ultima glaciazione.\nSu 58 isole ed isolotti che compongono l'arcipelago, soltanto sei di esse risultano essere abitate: \nLa principale risorsa dell'arcipelago \u00e8 il turismo, soprattutto per quanto riguarda il birdwatching. Importanti sono anche l'agricoltura (floricoltura dei narcisi) e la pesca. \nSulle Isole Scilly si disputa il pi\u00f9 piccolo campionato di calcio al mondo, che vede coinvolte due sole squadre (Woolpack Wanderers e Garrison Gunners).\nL'arcipelago \u00e8 stato contendente della pi\u00f9 lunga guerra documentata, una \"guerra\", durata 335 anni.\nIl 1651 gli abitanti delle Scilly, ferventi monarchici, sdegnati per l'appoggio che il regno dei Paesi Bassi dava, per opportunit\u00e0 politica, ai repubblicani di Oliver Cromwell, dichiararono guerra ai Paesi Bassi.\nLa guerra, pur se dichiarata non fu mai combattuta.\nPassati i secoli il fatto venne quasi dimenticato fino a quando nel 1986 su richiesta del \"Chairman\" delle isole, fu richiesta una verifica sullo stato di effettiva notifica dello stato di guerra alla ambasciata olandese a Londra, dove risult\u00f2 che la dichiarazione di guerra del 1651 era stata regolarmente recepita, e quindi risultava ancora in essere. Lo stesso anno fu inviata una richiesta di pace ai Paesi Bassi, richiesta che fu immediatamente accettata."}
{"id": "662443", "revid": "84184", "url": "https://it.wikipedia.org/wiki?curid=662443", "title": "Antonio Simeone Sografi", "text": "Dopo aver studiato ed essersi laureato nella citt\u00e0 natale, si rec\u00f2 a Venezia, dove si dedic\u00f2 alla scrittura di commedie, farse, nonch\u00e9 di libretti comici e seri per i maggiori compositori d'opera del tempo. Svolse la sua attivit\u00e0 librettistica dal 1789 al 1816. Inoltre produsse testi per cantate, oratori, componimenti drammatici e sacri.\nA differenza della maggior parte dei suoi contemporanei, Sografi usava chiamare \"commedie\" i propri libretti buffi, anzich\u00e9 \"drammi giocosi\"; questo perch\u00e9 egli seguiva lo stile delle commedie di carattere goldoniane e rifiutava la comicit\u00e0 troppo evidente delle commedie dell'arte."}
{"id": "662447", "revid": "767487", "url": "https://it.wikipedia.org/wiki?curid=662447", "title": "Mafioso (film)", "text": "Mafioso \u00e8 un film del 1962 diretto da Alberto Lattuada.\nTrama.\nAntonio Badalamenti, diligente caposquadra e supervisore in un'industria meccanica lombarda, attende il suono della sirena che comunica la fine della giornata lavorativa. Antonio \u00e8 un emigrante siciliano a Milano, uno dei tanti ma con maggiore fortuna, che si appresta a tornare in Sicilia per le vacanze estive con la sua famiglia quando, poco prima di andare verso casa, viene convocato da un dirigente, un italo-americano di origini siciliane, che gli consegna un piccolo pacco regalo da recapitare personalmente a Don Vincenzo, \"notabile\" e paesano di Antonio.\nAntonio, sua moglie Marta, lombarda, e le due piccole bambine affrontano il lungo viaggio fino a Calamo dove vengono accolti dalla famiglia di lui con un lauto pranzo tipicamente siciliano. Nella consegna del regalo presso la villa del destinatario, Antonio viene dapprima bistrattato dalla domestica e poi convocato dal notabile. Il dono rappresenta, a sua insaputa, una sentenza di morte della Mafia americana da comunicare a quella siciliana, incaricata dell'esecuzione.\nDopo un alterco tra il padre e un venditore di un terreno a causa dell'aumento del prezzo preteso, Antonio fa un incontro apparentemente casuale con Liborio, braccio destro di Don Vincenzo, che lo invita ad accompagnarlo in paese mentre tenta di far rinascere in Antonio una presunta \"sicilianit\u00e0\", essendo stato in giovent\u00f9 un \"picciotto d'Onore\" (non assassino, ma compiacente). Liborio gli regala una coppola e lo invita a sparare con una pistola a un chiosco con tiro a segno, risultando infallibile e suscitando la sua approvazione. Antonio viene convocato nuovamente da Don Vincenzo, che nel frattempo ha convinto il venditore riluttante ad accettare la vendita del terreno alle condizioni precedentemente pattuite. Antonio ricambia con un \"bacia-mano\".\nLa sera prima di partire per la Lombardia, Antonio si sveglia di notte per andare a una battuta di caccia con gli amici, e per le strade del paese incontra Liborio che lo invita a raggiungere Don Vincenzo, il quale gli chiede un favore: \"un viaggio\" per consegnare una lettera in una meta sconosciuta, favore che Antonio, tra molte titubanze e quasi terrore, accetta.\nAntonio viene fatto salire su un camion e rinchiuso in una cassa poi trasportata in aereo negli Stati Uniti; qui viene prelevato e condotto in un appartamento dove, insieme a dei malavitosi newyorchesi, visiona un filmino amatoriale che gli illustra il motivo del suo viaggio, quello di eliminare un uomo caduto in disgrazia. Antonio, oramai pienamente coinvolto, viene condotto in una sala di un barbiere e fredda la vittima seduta in poltrona, poi fa ritorno in Sicilia con le stesse modalit\u00e0 dell'andata per poi rincasare con tanto di selvaggina procuratagli per l'occasione.\nTornato in fabbrica, fa visita al ragioniere a cui aveva sottratto inavvertitamente una penna poco prima della partenza, che lo ringrazia esclamando che se tutti fossero come Antonio si vivrebbe meglio. Lo sguardo di Antonio indugia feroce sulla frase appena ascoltata, per poi tornare speditamente ai suoi obblighi di caposquadra. \nCritica.\nRitratto lucido di Lattuada sul mondo della malavita e dell'onore, in cui Sordi \u00e8 la maschera grottesca di una Sicilia che vorrebbe mostrarsi emancipata nel costume e nel grado di civilt\u00e0, ma che in realt\u00e0 si ritrova ancorata alle sue tradizioni. Girato quasi interamente a Belmonte Mezzagno.\nRiconoscimenti.\nIl film \u00e8 stato selezionato tra i 100 film italiani da salvare.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "662451", "revid": "25550", "url": "https://it.wikipedia.org/wiki?curid=662451", "title": "Hessen", "text": ""}
{"id": "662453", "revid": "767487", "url": "https://it.wikipedia.org/wiki?curid=662453", "title": "Don Franco e don Ciccio nell'anno della contestazione", "text": "Don Franco e don Ciccio nell'anno della contestazione \u00e8 un film del 1970, diretto dal regista Marino Girolami.\nTrama.\nDon Franco e don Ciccio sono i parroci di due diverse parrocchie del paese siciliano di Roccapizzone: il primo della chiesa di Sant'Antonio e il secondo del Sacro Cuore di Ges\u00f9. I due sono decisamente diversi: don Franco \u00e8 un prete pi\u00f9 moderno, recita la messa in italiano, \u00e8 comprensivo nei confronti dei giovani contestatori, mentre don Ciccio \u00e8 un prete vecchio stampo, ritiene che la messa debba essere recitata solo in latino, ed \u00e8 visceralmente anticomunista. Fra i due non mancano quindi delle animate discussioni. Don Franco raccoglie firme per tentare di bloccare un imprenditore locale, don Mim\u00ec, che vuole costruire un albergo al posto di un parco per i bambini, iniziativa per la quale i comunisti locali organizzano scioperi e manifestazioni.\nNel frattempo si sta per giocare una partita di calcio fra le squadre delle due parrocchie: l'incontro viene seguito con entusiasmo dall'intero paese. Verso la fine i due presbiteri scendono addirittura in campo di persona quando il punteggio \u00e8 sull'1-0 per la parrocchia di don Franco. Entrambi segnano un gol, portando il risultato sul 2-1 a favore della parrocchia di Sant'Antonio. Ma don Franco ha sbagliato a sospettare di don Ciccio: non solo questi non l'ha denunciato, ma ha chiesto al vescovo di lasciarlo al suo posto. Chiarito l'equivoco, i due parroci si riappacificano.\nCritica.\nLa trama presenta delle curiose analogie con l'opera guareschiana, palesi similitudini con le baruffe della celebre serie di don Camillo e Peppone, sostituendo per\u00f2 al sacerdote e al sindaco comunista di Brescello due preti, uno pi\u00f9 antiquato e il secondo pi\u00f9 aperto alle idee moderne. Anzi, a ben guardare, il film di Girolami sembrerebbe essersi liberamente ispirato, almeno parzialmente, sia al primo \"Don Camillo\" di Guareschi e al relativo film che ne fu tratto nel 1952 (si veda per esempio la sequenza del battesimo o quella della partita di calcio), sia a \"Don Camillo e i giovani d'oggi\", quest'ultimo pubblicato postumo proprio nel 1970 (e questo ben tre anni prima che Mario Camerini ne ricavasse nel 1972 l'omonimo film con Gastone Moschin e Carole Andr\u00e9)."}
{"id": "662455", "revid": "126257", "url": "https://it.wikipedia.org/wiki?curid=662455", "title": "Sabbioncello (comune)", "text": "Sabbioncello (in croato \"Orebi\u0107\" ) \u00e8 un comune portuale di 4.101 abitanti nella regione raguseo-narentana in Dalmazia. \u00c8 situato sull'omonima penisola. Prima del XVI sec. era chiamato Trestenicco o Trestenico (\"Trstenica\").\nSabbioncello \u00e8 collegata con traghetti con la citt\u00e0 di Curzola, situata sull'isola dallo stesso nome. Nella regione \u00e8 importante il turismo.\nMonumenti e luoghi d'interesse.\nIl convento francescano Nostra Signora degli Angeli \u00e8 la principale attrazione della cittadina dalmata.\nDi origine medioevale si trova vicino al monte di Sant'Elia, che offre un'ottima vista panoramica verso l'isola di Curzola.\nNel cimitero del convento si possono ancora trovare le tombe di alcuni dalmati italiani, che erano l'originale popolazione della penisola di Sabbioncello.\nSociet\u00e0.\nEtnie e minoranze straniere.\nA Sabbioncello esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Sabbioncello \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSabbioncello ebbe un sindaco italiano fino alla fine dell'\"ottocento\", inoltre, i documenti marinareschi e commerciali, redatti in lingua italiana, testimoniano la lingua e la cultura prevalenti fino a quell'epoca. La cittadina dalmata venne annessa al Regno di Jugoslavia alla fine della prima guerra mondiale, ci\u00f2 provoc\u00f2 una drastica diminuzione della minoranza di madrelingua italiana che nell'\"ottocento\" e i primi anni del \"novecento\" and\u00f2 sempre regredendo. La diminuzione continu\u00f2 fino a dopo la seconda guerra mondiale, compromettendo fortemente l'esistenza della comunit\u00e0 italofona.\nSecondo il censimento 2001 il comune di Sabbioncello contava 4.165 residenti, di cui il 93% della popolazione si dichiarava croata e i pochi rimanenti principalmente serbi, bosniaci e albanesi. Il censimento del 2011 ha confermato la realt\u00e0 etnica del Comune con la larghissima maggioranza croata, il 94,32%. Presente una piccolissima percentuale di italiani, lo 0,02% della popolazione.\nGeografia antropica.\nLocalit\u00e0.\nIl comune di Sabbioncello \u00e8 suddiviso in 14 frazioni (\"naselja\") di seguito elencate. Tra parentesi il nome in lingua italiana, che eccetto il capoluogo, \u00e8 generalmente desueto."}
{"id": "662457", "revid": "188116", "url": "https://it.wikipedia.org/wiki?curid=662457", "title": "Ermacora Zuliani", "text": "Biografia.\nNacque a Magnano in Riviera il 25 ottobre 1897, figlio di Giovanni e Emilia Ermacora. Arruolato nel Regio Esercito il 21 settembre 1916, partecip\u00f2 alla prima guerra mondiale ricevendo diciottenne il battesimo del fuoco sulle pietraie del Carso, combattendo sul Monte San Marco, sul San Michele e sul San Gabriele. Sul San Gabriele, il 15 giugno 1917, si guadagn\u00f2 il brevetto di ardito, con diritto di fregiarsi del distintivo onorifico V.E.\nDopo la fine della guerra si iscrisse ai Fasci di combattimento, entrando successivamente nella Milizia Volontaria per la Sicurezza Nazionale il 22 febbraio 1923, e venendo eletto Podest\u00e0 di Magnano in Riviera nel corso dello stesso anno. Il 27 febbraio 1924 spos\u00f2 la signorina Olga Vidoni, originaria di Artegna. Promosso al grado di centurione, fu mobilitato durante la guerra d'Etiopia, assegnato come Aiutante Maggiore alla Legione CC.NN. di Gorizia, che aveva il compito di proteggere il confine orientale.\nDopo lo scoppio della guerra civile, il 3 marzo 1937 part\u00ec volontario per la Spagna assumendo il comando della Bandera \"Implacabile\", con cui dal 18 marzo prese parte alla battaglia di Guadalajara. Passato successivamente, con il grado di seniore, al comando del 537\u00ba Battaglione \"Inesorabile\", partecip\u00f2 alle battaglie di Gondramendi, Guernica, Bilbao, e Santander (dal 14 agosto). Rientrato in Patria per breve tempo nell'ottobre del 1938, ritorno in Spagna nel gennaio 1939 dove assunse il comando del gruppo \"Las Novas\" della Divisione CC.NN. \"Frecce Verdi\". Alle testa di questa unit\u00e0 partecip\u00f2 alle battaglie per la conquista di Teruel, Cavalhambra e Madrid. Al termine della guerra risultava decorato con una Medaglia d'argento, una di Bronzo e la Croce di guerra al valor militare, mentre il governo spagnolo lo aveva decorato con due Cruz de guerra e della Medalla de la Campa\u00f1a 1936-1939.\nRientrato in Italia il 28 giugno 1939 assunse il comando del 63\u00b0 Btg CC.NN. di Udine, al cui comando, a partire dal giugno 1940, prese parte alle fasi iniziali della guerra.\nCon l'inizio della Campagna di Russia nel 1941, part\u00ec volontario al comando del LXIII Btg CC.NN. della 63\u00aa Legione CC.NN. d'Assalto \"Tagliamento\" assegnata al Corpo di spedizione italiano. L'unit\u00e0 entro in combattimento l'8 settembre 1941, sulla riva destra del fiume Dnieper. Tra il 25 dicembre 1941 e il 25 gennaio 1942 partecip\u00e0 ai combattimenti durante l'Offensiva di Natale, scatenata dai sovietici contro le linee italiane, resistendo brillantemente a Malo Orlowka. Nel febbraio 1942 fu decorato dal generale Marazzani con una Medaglia d'argento al valor militare concessa \u201csul campo\u201d, ma con il fisico logorato rientr\u00f2 in Italia il 13 marzo del 1942.\nIl 16 luglio dello stesso anno assunse il comando della 63\u00aa Legione CC.NN. \"Tagliamento\", che il 2 maggio 1943, data in cui fu promosso Console comandante, divenne Gruppo battaglioni CC..NN. \"Tagliamento\", assegnato alla 1\u00aa Divisione corazzata \"M\". La caduta del regime fascista, avvenuta il 25 luglio, lo sorprese a Trevignano Romano, vicino alla Capitale. Rimasto fedele al governo Badoglio, fu lasciato al comando della sua unit\u00e0, incorporata nel frattempo come reggimento all'interno della 136\u00aa Divisione Corazzata \"Centauro II\", e il 19 agosto 1943 gli fu riconosciuto il grado di Colonnello in s.p.e. Mantenne l'incarico fino all'8 settembre 1943, data dell'armistizio di Cassibile con gli anglo-americani.\nDopo la proclamazione dell'armistizio ottenne dal generale Albert Kesselring il ritorno della sua unit\u00e0 in Friuli, dove venne sciolta. Dopo un colloquio con Benito Mussolini, avvenuto nel mese di ottobre, ader\u00ec alla Repubblica Sociale Italiana, ricostituendo il disciolto 8\u00ba Reggimento Alpini con il nome di Reggimento Alpini \"Tagliamento\", inserito all'interno dell'Esercito Nazionale Repubblicano al comando del Maresciallo d'Italia Rodolfo Graziani. L'unit\u00e0 venne impegnata alle dirette dipendenze dell'amministrazione militare tedesca contro le formazioni partigiane italiane e slovene. Impegnato nell'alta val d'Isonzo e nella valle del Natisone, in seguito ai fatti del 25 aprile il suo reggimento lasci\u00f2 Tolmino facendo rientro a Cividale del Friuli, dove si sciolse il giorno 27. Incarcerato come prigioniero politico rest\u00f2 in carcere fino al settembre 1946, dopo l'amnistia svolse un modesto lavoro di rappresentante commerciale. Si spense presso l'Ospedale civile di Udine all'alba del 28 giugno 1958."}
{"id": "662460", "revid": "1318658", "url": "https://it.wikipedia.org/wiki?curid=662460", "title": "Brassicaceae", "text": "Le Brassicaceae o Cruciferae (note in italiano come crocifere) sono una grande famiglia di piante erbacee appartenenti all'ordine Brassicales distribuite in tutti i continenti e in tutti i climi (senza escludere le regioni polari).\nIl nome della famiglia (Brassicaceae) \u00e8 stato proposto dal botanico italiano Teodoro Caruel (1830-1898), traendolo dal celtico \"bresic\" (\"cavolo\"), \nIl massimo centro di biodiversit\u00e0 per questa famiglia, in termini di numero di specie, \u00e8 il bacino del Mediterraneo.\nDescrizione.\nFoglie.\nLe foglie sono di solito alterne, solo in qualche caso opposte, spesso in rosetta basale; la lamina \u00e8 spesso incisa o pinnata e sono prive di stipole.\nFiori.\nIl nome Crucifere (\"nomen conservandum\" accettato dal Codice internazionale di nomenclatura botanica) deriva dall'aspetto del fiore, che \u00e8 tipicamente composto da 4 petali e ricorda perci\u00f2 una croce. I petali sono separati formando una corolla dialipetala. Sono presenti anche 4 sepali. Una particolarit\u00e0 del fiore delle Brassicaceae \u00e8 la presenza di 6 stami, di cui 4 a croce come i petali e 2 esterni pi\u00f9 corti. Un tale androceo si definisce tetradinamo.\nL'ovario \u00e8 supero e bicarpellare.\nL'impollinazione \u00e8 entomogama.\nFrutti.\nIl frutto, un carattere fondamentale per la determinazione a livello di specie, \u00e8 secco e deiscente. Si pu\u00f2 considerare un particolare tipo di capsula bicarpellare: viene detto siliqua (quando la lunghezza \u00e8 evidentemente maggiore della larghezza: \"Brassica\" spp., \"Sinapis\" spp., ecc.) o siliquetta (quando \u00e8 circa isodiametrica: \"Lunaria\" spp., \"Lobularia\" spp., \"Biscutella\" spp., ecc.).\nIl frutto si apre per 2 valve che lasciano scoperto un setto centrale (detto replum) a cui sono attaccati i semi in numero variabile. Talvolta la deiscenza avviene con un meccanismo a scatto che serve a scagliare i semi a distanza (\"Cardamine\" spp.).\nSistematica.\nLa famiglia delle Brassicaceae appartiene, secondo l'Angiosperm Phylogeny Group, all'ordine Brassicales. Classificazioni precedenti (es. sistema Cronquist) la assegnavano all'ordine Capparales, ora non pi\u00f9 ritenuto valido.\nSono strettamente affini alle Capparaceae (la famiglia a cui appartiene il cappero) per cui recentemente \u00e8 stata proposta l'inclusione nelle Brassicaceae.\nLe Brassicaceae comprendono oltre 300 generi e quasi specie, alcune delle quali hanno grande importanza economica.\nGeneri.\nNella famiglia Brassicaceae sono riconosciuti i seguenti generi:\nGeneri presenti nella flora italiana sono:\nUsi.\nMolti generi sono utilizzati come alimenti per l'uomo. I generi pi\u00f9 importanti per l'alimentazione umana sono:\nPer la pi\u00f9 nota salsa di senape, la \"Moutarde de Dijon IGP\" si utilizzano sia semi del genere Brassica (Brassica juncea) sia semi del genere Sinapis (Sinapis alba o Brassica alba).\nAlcune specie sono utilizzate come piante ornamentali: ad esempio \"Matthiola\" spp. e \"Cheiranthus\" spp. (violacciocche), \"Alyssum\" spp., \"Lunaria annua\" (monete del papa: si usano le silique per composizioni di fiori secchi), \"Iberis\" (con fiori zigomorfi per petali disuguali, comprende anche specie suffruticose).\n\"Isatis tinctoria\" era usata nel passato per estrarre un colorante (indaco).\n\"Arabidopsis thaliana\" \u00e8 invece un importante organismo modello utilizzato negli studi di genetica."}
{"id": "662461", "revid": "247222", "url": "https://it.wikipedia.org/wiki?curid=662461", "title": "I due nel sacco", "text": "I due nel sacco era un programma televisivo italiano di genere comico condotto da Franco e Ciccio, in onda nel 1966 sul Programma Nazionale. Fu in assoluto la prima conduzione affidata al duo comico palermitano. Si trattava della riproposizione televisiva delle gag che gli attori presentavano con successo al cinema."}
{"id": "662462", "revid": "1982", "url": "https://it.wikipedia.org/wiki?curid=662462", "title": "Orebi\u0107", "text": ""}
{"id": "662463", "revid": "1982", "url": "https://it.wikipedia.org/wiki?curid=662463", "title": "Orebic", "text": ""}
{"id": "662470", "revid": "120722972", "url": "https://it.wikipedia.org/wiki?curid=662470", "title": "Cantatutto", "text": "Il Cantatutto era un programma televisivo italiano su testi di Antonio Amurri e Faele e con la regia di Mario Landi, trasmesso dal Programma Nazionale per due stagioni negli anni 1963 (dal 30 marzo al 4 maggio) e 1964 (dal 16 maggio al 4 luglio).\nIl programma, condotto da Nicola Arigliano, Milva e Claudio Villa, aveva come ospiti fissi Franco e Ciccio e, per la sola seconda stagione, Alighiero Noschese.\nL'orchestra era condotta da Franco Pisano, le scene di Tullio Zitkowsky (prima stagione) e Nicola Rubertelli (seconda stagione), i costumi di Fausto Saroli (prima stagione) e Giovanna La Placa (seconda stagione), le coreografie di Sergio Somigli (prima stagione) e Wanda Sciaccaluga (seconda stagione).\nMario Landi, Antonio Amurri e Faele si ritrovarono insieme, dopo la felice esperienza di Canzonissima 1960, in uno spettacolo dove noti cantanti (Nicola Arigliano, Milva e Claudio Villa) presentavano, cantavano e recitavano scenette umoristiche."}
{"id": "662475", "revid": "123459283", "url": "https://it.wikipedia.org/wiki?curid=662475", "title": "Miscela di etanolo", "text": "Una miscela di etanolo \u00e8 un combustibile ottenuto dalla miscelazione di etanolo con altri componenti, tipicamente dei derivati del petrolio.\nE5, E7, E10.\nL'E5, E7, e l'E10 sono dei combustibili costituiti per la maggior parte da combustibili di derivazione fossile e per la restante parte (5%,7% e 10%) da etanolo.\nE15.\nL'E15 \u00e8 un combustibile costituito al 15% da etanolo.\nE20.\nL'E20 \u00e8 un combustibile costituito al 20% da etanolo.\nE85.\nL'E85 \u00e8 un combustibile costituito all'85% da etanolo e al 15% da combustibili di derivazione fossile come la benzina. L'E85 \u00e8 generalmente la miscela con la quantit\u00e0 maggiore di bioetanolo che \u00e8 possibile trovare negli Stati Uniti d'America con la presenza di pi\u00f9 di 1000 pompe nel 2006, di cui la met\u00e0 nel Minnesota.\nLa miscela ha un numero di ottano di 105. Questo \u00e8 abbastanza inferiore all'etanolo puro ma comunque pi\u00f9 alto rispetto alla benzina (95).\nL'E85 non contiene sempre esattamente l'85% di etanolo. In inverno, specialmente per i posti con climi pi\u00f9 rigidi, viene addizionata un'ulteriore parte di combustibile fossile per facilitare l'avviamento dei motori.\nIn Italia, nell'ambito del progetto BEST, verranno introdotte 10 000 auto flex e installate 135 stazioni di rifornimento per E85. Nella provincia di La Spezia saranno acquistate e utilizzate 10 auto flex a carico del comune e 90 da piccole e medie imprese. Sempre a La Spezia saranno costruite 2 stazioni di rifornimento per E85.\nE95.\nL'E95 \u00e8 costituito per il 95% da etanolo e per il restante 5% da additivi.\nNell'ambito del progetto BEST verranno introdotti 160 autobus alimentati ad E95 e l'installazione di 13 stazioni di rifornimento per E95. Per quanto riguarda la Svezia verr\u00e0 costruita una stazione di E95.\nE100.\nL'E100 \u00e8 etanolo puro, largamente utilizzato in Brasile e Argentina. Al di sotto dei 15\u00a0\u00b0C questo combustibile ha difficolt\u00e0 di accensione rispetto alla benzina. Per ovviare a questa problematica i veicoli ad E100 hanno una piccola riserva di additivo che viene automaticamente miscelata all'E100 per facilitare l'accensione in inverno. Una volta che il motore \u00e8 partito la miscelazione viene interrotta e il funzionamento riprende ad etanolo puro. L'E100 venduto in Brasile \u00e8 l'azeotropo (la pi\u00f9 alta concentrazione di etanolo che pu\u00f2 essere ottenuta con la distillazione) e contiene il 5% di acqua. Tuttavia, poich\u00e9 la nomenclatura \"EXX\" non \u00e8 utilizzata in Brasile, si pu\u00f2 etichettare l'etanolo idrato come E100 per sottolineare che non vi sono tracce di benzina."}
{"id": "662477", "revid": "1516566", "url": "https://it.wikipedia.org/wiki?curid=662477", "title": "Rondine (araldica)", "text": "In araldica la rondine simboleggia i \"viaggi oltremare\", le \"lunghe peregrinazioni in terra straniera\" e l\"affezione alla propria terra\", oltre che \"uguaglianza tra i cittadini\". Secondo la mitologia greca si trattava della trasformazione di Progne, figlia di Pandione, re d'Atene, e sorella di Filomela a sua volta trasformata in usignolo."}
{"id": "662486", "revid": "287204", "url": "https://it.wikipedia.org/wiki?curid=662486", "title": "Nikola Gruevski", "text": "Biografia.\nNato a Skopje, nell'allora Repubblica Socialista di Macedonia, crebbe in una famiglia modesta; il padre lavorava nel settore manifatturiero mentre la madre era un'infermiera. In seguito al divorzio dei genitori, Gruevski visse con la madre, che intorno al 1974 si trasfer\u00ec per lavoro in Libia.\nTornato in patria, concluse gli studi nella capitale macedone, laureandosi presso la facolt\u00e0 di economia di Prilep dell'Universit\u00e0 di Bitola nel 1994. Nel 2006 ha conseguito la specializzazione, sempre in economia, presso l'Universit\u00e0 di Skopje.\nCarriera politica.\nTra il 1998 e il 1999 ha servito come Ministro senza portafoglio del commercio nel governo di Ljub\u010do Georgievski, venendo successivamente nominato Ministro delle finanze. Durante questo suo secondo mandato, il governo vendette Makedonski Telekom all'ungherese Mat\u00e1v e OKTA alla societ\u00e0 greca Hellenic Petroleum. Implement\u00f2 inoltre diverse riforme finanziarie volte alla lotta all'evasione fiscale.\nNel 2002, terminato il mandato di ministro, fu eletto alla Sobranie nelle fila dell'opposizione e divenne nel 2003 leader del partito VMRO-DPMNE, carica ricoperta fino al 2017.\nPrimo ministro (2006-2016).\nAlle elezioni parlamentari del 2006 vinse con una coalizione di centro-destra formata da: VMRO-DPMNE, LP, SPM e DS, ricevendo l'incarico di formare il suo primo governo. Gruevski vinse anche le elezioni del 2008, nonostante le accuse di frode elettorale e i violenti scontri in alcune municipalit\u00e0 di etnia albanese del paese. Il partito vinse le elezioni nuovamente nel 2011 e nel 2014. Durante il suo quarto governo, si fece promotore di Skopje 2014, un progetto volto alla \"classicizzazione\" della capitale macedone.\nNel febbraio 2015 il leader dell'opposizione Zoran Zaev lo accus\u00f2 di svariate attivit\u00e0 illecite tra cui il controllo della stampa, l'insabbiamento dell'omicidio di un giovane macedone da parte della polizia e di brogli elettorali. Tali rivelazioni provocarono un'ondata di manifestazioni che costrinsero Gruevski, dopo molti dei suoi ministri, alle dimissioni come stabilito dall'accordo di Pr\u017eino tra i maggiori partiti politici macedoni con la mediazione del Commissario europeo per l'allargamento e la politica di vicinato Johannes Hahn.\nControversie.\nNel 2018 \u00e8 stato condannato a due anni di carcere per abuso di potere, avendo fatto pressioni su una commissione pubblica al fine di acquistare con fondi statali una Mercedes-Benz W100 anti-proiettile per uso personale. In seguito all'emissione del mandato di arresto, si \u00e8 recato in Ungheria chiedendo asilo politico e sostenendo di aver ricevuto svariate minacce di morte. Il 20 novembre dello stesso anno le autorit\u00e0 ungheresi hanno confermato il suo status di rifugiato politico. Agence France-Presse ha poi ricostruito parte della fuga dell'ex Primo ministro, effettuata con un veicolo diplomatico ungherese, che ha attraversato Albania e Montenegro per poi giungere proprio in Ungheria.\nSuccessivamente la Macedonia del Nord ha inoltrato la richiesta di estradizione, sospettando che fosse uno degli organizzatori dell'assalto dell'aprile 2017 al palazzo della Sobranie di Skopje. La richiesta \u00e8 stata rifiutata poich\u00e9 la giudice \u00c9va V\u00e1rhegyi non ha ritenuto sufficientemente soddisfatte le condizioni."}
{"id": "662489", "revid": "339392", "url": "https://it.wikipedia.org/wiki?curid=662489", "title": "Daimler Chrysler AG", "text": ""}
{"id": "662490", "revid": "1869172", "url": "https://it.wikipedia.org/wiki?curid=662490", "title": "PER", "text": ""}
{"id": "662492", "revid": "287204", "url": "https://it.wikipedia.org/wiki?curid=662492", "title": "Autofinanziamento", "text": "Lautofinanziamento nella sua pi\u00f9 ampia accezione \u00e8 inteso come la capacit\u00e0 dell'impresa di coprire il fabbisogno finanziario generato dalla dilatazione degli investimenti richiesti dalla gestione, senza ricorrere, o ricorrendo in misura minore all'incremento dell'indebitamento o del capitale proprio.\nQuesta espressione, viene di solito usata per indicare le risorse finanziarie che provengono non dall'apporto di terzi, nelle forme di capitale proprio o di credito, ma dalla gestione stessa dell'azienda in virt\u00f9 degli utili netti conseguiti nell'esercizio e del loro mancato prelevamento.\n\u00c8 quindi considerato come una politica interna, una forma di finanziamento interno, di risparmio, che consente di coprire il fabbisogno originato dalla attuazione dei progetti di investimento programmati e richiesti dalla gestione per sostenere lo sviluppo dell'impresa.\nDa un punto di vista economico-aziendale, le nozioni di autofinanziamento possono essere ricondotte a due: autofinanziamento come fenomeno patrimoniale e autofinanziamento come fenomeno finanziario.\nSono due nozioni strettamente connesse che non hanno due concetti diversi ma sono due modi di analizzare lo stesso fenomeno, due configurazioni, che riguardano differenti aspetti dell'economia della gestione. La prima riguarda essenzialmente l'entit\u00e0 del capitale proprio, la seconda fa riferimento alla dinamica degli investimenti, con le relazioni tra le variazioni degli investimenti e le variazioni delle fonti per coprirli.\nAutofinanziamento come fenomeno finanziario.\nIn questa accezione l'autofinanziamento \u00e8 inteso come la capacit\u00e0 dell'impresa di soddisfare il fabbisogno finanziario generato dalla dilatazione degli investimenti a sostegno della crescita dell'impresa, grazie alle risorse liberate dalla stessa gestione mediante la ritenzione degli utili conseguiti, gli ammortamenti e gli accantonamenti per rischi e oneri, senza ricorrere o ricorrendo in misura minore a finanziamenti esterni sia sotto forma di capitale di credito che di capitale proprio; oppure quando, fermi restando gli investimenti, provvede alla riduzione dell'indebitamento; o ancora quando riduce la sua esposizione debitoria pi\u00f9 di quanto siano stati eventualmente ridotti gli investimenti nel corso della gestione.\nLe componenti che concorrono alla formazione dell'autofinanziamento in questa configurazione sono:\nAutofinanziamento come fenomeno patrimoniale.\n\u00c8 una configurazione di autofinanziamento che riguarda essenzialmente il capitale proprio, infatti \u00e8 inteso come accrescimento del capitale per effetto di un processo di ritenzione di utili netti d'esercizio, quindi espresso e definito dalla differenza tra utili conseguiti e quelli distribuiti nel periodo di tempo considerato.\nIl processo di ritenzione degli utili nell'economia dell'impresa, sia esso totale o parziale \u00e8 un fenomeno che va attentamente studiato in rapporto ad una duplice esigenza: da un lato quella di remunerare il capitale azionario in maniera stabile da far tenere alto il credito della societ\u00e0 nel mercato finanziario; dall'altro quella di favorire lo sviluppo dell'impresa mediante un finanziamento interno formato dalle riserve di ritenzione di utili, con il pregio di far abbassare il costo medio della complessiva provvista di capitale per una espansione dell'impresa.\nLa ritenzione degli utili pu\u00f2 essere sollecitata da diversi motivi, come abbiamo visto pu\u00f2 essere un atto necessario o volontario in base alla condizioni economiche e alle prospettive di risultato dell'azienda. Se noi considerassimo un'impresa che ha prodotto un reddito e da un'analisi risulta che essa abbia una spiccata capacit\u00e0 di generare reddito nel medio/lungo periodo, il processo di ritenzione di utili che porter\u00e0 ad un accrescimento di capitale netto, \u00e8 del tutto libero e considerato come un atto volontario effettuato dai responsabili di amministrazione perch\u00e9 in questa situazione anche una totale distribuzione degli utili prodotti non pregiudicherebbe n\u00e9 l'integrit\u00e0 di capitale n\u00e9 la remunerazione futura dei mezzi propri. Se invece ci trovassimo ad analizzare una impresa che nel corso dell'esercizio ha conseguito un utile che \u00e8 frutto di condizioni temporanee particolarmente favorevoli, e non frutto della sua capacit\u00e0 di generare reddito nel lungo periodo, la situazione \u00e8 del tutto differente da quella precedentemente descritta. Le politiche di ritenzione degli utili diventano un atto necessario non pi\u00f9 volontario e le risorse accantonate devono essere destinate a tutela dell'integrit\u00e0 del patrimonio che potr\u00e0 essere successivamente minacciato e assorbito da perdite derivanti dalla gestione quando le condizioni favorevoli cesseranno di esistere.\nL'impresa grazie alla ritenzione degli utili, costituisce una forma di risparmio che gli permette, in una successione pi\u00f9 o meno piccola di anni, sia un accrescimento del capitale che una graduale espansione delle proprie dimensioni.\nL'autofinanziamento se analizzato superficialmente, potrebbe risultare una fonte di finanziamento che giova solo positivamente all'economia dell'impresa; presenta chiaramente degli aspetti favorevoli per l'azienda in quanto \u00e8 uno strumento che consente l'espansione senza avere alcun onere, ma nella realt\u00e0, come tutte le forme di finanziamento, \u00e8 oggetto di lunghe analisi sia sulla idoneit\u00e0 a soddisfare il fabbisogno finanziario, sia sulla convenienza a servirsene.\nNelle societ\u00e0 per azioni, con capitale diviso tra molti soci, l'autofinanziamento pu\u00f2 presentare anche degli aspetti negativi. \nLa decisione circa la distribuzione degli utili e la loro ritenzione \u00e8 presa principalmente in funzione dell'opportunit\u00e0, della necessit\u00e0, di assegnare una congrua remunerazione al capitale proprio.\nLa rinuncia a distribuire una larga parte di utili netti, con la soppressione dei dividendi, avrebbe una opposizione in assemblea degli azionisti che difficilmente accetterebbero tale politica. Una pratica che potrebbe togliere o attenuare questi inconvenienti, potrebbe essere quella di emettere azioni a titolo di dividendo o la trasformazione, in azioni, di riserve di utili anteriormente accumulate, ma ci\u00f2 attenuerebbe anche gli effetti dell'autofinanziamento, allargando il capitale al quale dovranno poi essere assegnati i dividendi nel futuro. Se la rinuncia alla distribuzione venisse occultata in bilancio con utili troppo tenui, facendo apparire insufficiente la redditivit\u00e0 della gestione, potrebbe danneggiare il credito della societ\u00e0 sul mercato provocando dei problemi sia in sede di emissioni di nuove azioni che a livello di credito bancario.\nUna delle soluzioni pi\u00f9 utilizzate, che \u00e8 quella che pi\u00f9 giova sia all'economia dell'azienda sia al mantenimento del credito nel mercato finanziario, \u00e8 quella di attuare politiche di autofinanziamento nelle fasi economiche favorevoli, costituendo delle riserve che possano conguagliare i dividendi nelle fasi sfavorevoli mantenendo una stabilit\u00e0 dei dividendi.\nGli utili non distribuiti possono essere destinati all'acquisto di beni strumentali all'attivit\u00e0 produttiva (come una macchina utensile), che sono un immobilizzo in capitale fisso. Per circa un decennio, in Italia erano defiscalizzati secondo Legge Tremonti."}
{"id": "662496", "revid": "1702319", "url": "https://it.wikipedia.org/wiki?curid=662496", "title": "No Doubt", "text": "I No Doubt sono un gruppo musicale statunitense formatosi ad Anaheim nel 1987. Dal 1989 il gruppo \u00e8 composto da Gwen Stefani (voce), Tom Dumont (chitarra e tastiera), Tony Kanal (basso e tastiera) e Adrian Young (batteria). Nelle esibizioni live sono supportati da Stephen Bradley (tromba) e Gabrial McNair (trombone).\nStoria.\nEsordi (1987-1995).\nJohn Spence, leader e voce, fonda la band assieme all'amico Eric Stefani. I due contattano alcuni musicisti, tra cui la sorella di Eric, Gwen Stefani, che entra nella formazione come corista. Ai tre si aggiungono Jerry McMahon (chitarra), Chris Leal (basso), Gabriel Gonzalaz (tromba), Alan e Tony Meade (sassofono). Il gruppo inizia cos\u00ec a provare nel garage dei genitori di Eric. Dopo qualche mese si unisce alla band anche il bassista Tony Kanal. Tony inizia a frequentare Gwen e tra i due nasce una relazione che rimarr\u00e0 segreta per un anno. All'inizio del 1987 il gruppo si arricchisce con gli ingressi di Paul Caseley (trombone) ed Eric Carpenter (sassofono).\nNel dicembre del 1987 John Spence muore suicida in un parcheggio di Anaheim; la band ovviamente subisce un duro colpo, ma la voglia di fare musica rimane tanta. Gwen Stefani diventa voce principale, dopo una breve parentesi in cui a cantare \u00e8 Alan Meade. Nel frattempo Tom Dumont lascia i Rising, una band heavy metal di cui era membro con la sorella, e si unisce ai No Doubt sostituendo Jerry McMahon come chitarrista della band. L'anno successivo Adrian Young sostituisce Chris Webb come batterista. Durante questo periodo, tra gli altri concerti, i No Doubt si esibiscono anche con i Red Hot Chili Peppers a Long Beach. Paul Caseley lascia la band nel luglio 1989, per unirsi agli US Navy.\nAll'inizio degli anni novanta, con il contributo di Flea dei Red Hot Chili Peppers, riescono a registrare una demo, grazie alla quale ottengono un contratto con la Interscope Records. Nel 1992 pubblicano il primo album che porta il loro nome: \"No Doubt\". L'album non \u00e8 accompagnato da un singolo in radio, anche se viene realizzato il video di \"Trapped in a Box\", e cos\u00ec non ottiene successo. La band intraprende un tour nazionale, ma la Interscope rifiuta addirittura di sostenerlo, accantonando momentaneamente la band. Inoltre lo stile simpatico e prettamente pop dell'album \u00e8 in netto contrasto con la scena grunge, dominatrice in quegli anni.\nL'anno dopo, la band ricomincia a lavorare per un nuovo album, ma la Interscope respinge gran parte del materiale. Cos\u00ec il gruppo decide di autoprodurre il successivo album, contattando Matthew Wilder. Eric Stefani per\u00f2 era in disaccordo con questa scelta: non volle cedere il controllo creativo a qualcuno al di fuori della band, cos\u00ec smette di registrare e suonare. Lascia infatti il gruppo nel 1994 per riprendere una carriera di disegnatore di cartoon; in particolare era impegnato in un progetto per \"I Simpson\". Tony Kanal e Gwen Stefani nel frattempo interrompono la loro relazione, durata sette anni. Incerta su cosa fare con la band, la Interscope Records concede in sublicenza il progetto a Trauma Records nel 1995, anno in cui tra mille difficolt\u00e0 viene pubblicato l'album \"The Beacon Street Collection\", ricco di influenze pi\u00f9 punk e suoni pi\u00f9 crudi rispetto all'album d'esordio. L'album viene venduto pi\u00f9 del triplo rispetto a \"No Doubt\".\nLa Interscope riprende nuova fiducia nei confronti della band e pubblica una seconda volta \"The Beacon Street Collection\".\nInoltre nello stesso anno (1995) la Interscope pubblica l'album che di l\u00ec a pochi mesi far\u00e0 la fortuna dei No Doubt. Si tratta di \"Tragic Kingdom\", che propone una miscela di ska, rock, punk rock californiano e pop.\nIl successo (1995-2000).\n\"Tragic Kingdom\" ottiene un successo planetario, anche grazie al singolo di lancio \"Just a Girl\". Nel 1996, vengono pubblicate \"Spiderwebs\" e soprattutto \"Don't Speak\", una ballata scritta da Gwen Stefani e Tom Dumont, riguardante la storia d'amore tra Gwen e Tony Kanal. Il terzo singolo batte ogni precedente record, in quanto raggiunge la vetta della Billboard Hot 100 Airplay e vi resta per sedici settimane. Inoltre il brano \u00e8 arrivato alla prima posizione in molti paesi tra cui Regno Unito, Canada e Australia. Il gruppo contemporaneamente decide di partire per il suo primo tour mondiale.\nI No Doubt ricevono la nomination per due Grammy Awards come \"Best New Artist\" e \"Best Rock Album\", nel 1997. Entro la fine dell'anno, la met\u00e0 delle canzoni di \"Tragic Kingdom\" saranno state pubblicate come singoli e l'album sar\u00e0 certificato otto volte disco di platino. Successivamente, la band riceve la nomination per altri due Grammy, nelle categorie \"Song of Year\" e \"Best Pop Performance by a Duo or Group with Vocal\", entrambe per \"Don't Speak\". La Recording Industry Association of America certifica \"Tragic Kingdom\" come disco di diamante nel febbraio 1999 e, con la cifra di 16 milioni di copie vendute in tutto il mondo, \u00e8 ad oggi uno degli album pi\u00f9 venduti nella storia. Su questa scia, anche l'album d'esordio \"No Doubt\" viene rivalutato dal pubblico e raggiunge la cifra di 250.000 copie totali vendute.\nL'uscita dell'album alimenta una controversia tra Trauma Records e Interscope per il contratto discografico dei No Doubt. Trauma viene citata in giudizio per 100 milioni di dollari per violazione di contratto, frode, estorsione. Trauma si difende sostenendo che Interscope aveva rinnegato il suo contratto, dopo che la band era diventata pi\u00f9 famosa del previsto. I No Doubt avevano dichiarato in precedenza di esser passati a Trauma Records e che il passaggio era \"davvero importante... perch\u00e9 adesso abbiamo l'attenzione e la messa a fuoco di una piccola etichetta indipendente\". Il caso si \u00e8 chiuso con un accordo extragiudiziale attraverso un pagamento di 3 milioni di dollari.\nLa band termina il suo tour mondiale nel dicembre 1997 e successivamente pubblica \"Live in the Tragic Kingdom\", un video della performance all'Arrowhead Pond di Anaheim. Viene anche ripubblicato \"The Beacon Street Collection\". Inoltre la band registra \"I Throw My Toys Around\" con Elvis Costello, per il film \"The Rugrats Movie\", e contribuisce alla realizzazione dell'album tributo dei Clash \"\", in cui sono presenti con \"Hateful\".\nGwen Stefani comincia anche a fare delle registrazioni senza la band, comparendo come voce corista in alcune canzoni di The Brian Setzer Orchestra, Prince, Fishbone e Nextperience Familyhood, oltre che in pezzi dei Bush, band del suo nuovo fidanzato Gavin Rossdale. Dopo qualche tempo, i No Doubt includono la loro canzone \"New\" nella colonna sonora del film di Doug Liman scritto da John August \"Go - Una notte da dimenticare\" (1999). \"New\", ispirata dal rapporto nascente tra Gwen e Rossdale, \u00e8 stata una delle prime canzoni scritte dopo l'uscita di \"Tragic Kingdom\".\nUlteriore successo (2000-2004).\nDopo quasi cinque anni, nel 2000, i No Doubt pubblicano \"Return of Saturn\" con la collaborazione di Glen Ballard. Si tratta di un album pi\u00f9 maturo e profondo, caratterizzato da testi e melodie struggenti, con brani come \"Artificial Sweetener\", \"Simple Kind of Life\" e \"Bathwater\". Nonostante il disco venga acclamato dalla critica, il paragone con il precedente \"Tragic Kingdom\" \u00e8 pesante: infatti ottiene un evidente calo di vendite. Il singolo di lancio, \"Ex-Girlfriend\", ha un successo moderato, raggiungendo la top 40 in alcuni paesi. A delle vendite non entusiasmanti corrispondono meno date per il tour, che comprende la partecipazione ad alcuni festival tenutisi a Los Angeles, Cincinnati e Miami.\nDopo \"Return of Saturn\", la band torna a registrare nel gennaio 2001. Durante questo periodo i No Doubt contribuiscono, con la cover di \"Love to Love You Baby\" di Donna Summer, alla realizzazione della colonna sonora di \"Zoolander\" e registrano una canzone con Kelis per il suo album \"Wanderland\". Gwen Stefani ha anche altre collaborazioni importanti: duetta con Moby in \"South Side\" e con Eve in \"Let Me Blow Ya Mind\".\nInfluenzata dalla musica dancehall giamaicana, la band pubblica nel 2001 l'album \"Rock Steady\", registrato soprattutto in Giamaica, che vanta collaborazioni importanti con Prince, David A. Stewart degli Eurythmics e i Neptunes. Il primo singolo estratto fu \"Hey Baby\" (che ha vinto un Grammy nel 2003), interpretata con Bounty Killer. A questa seguirono altre due hit: \"Hella Good\" (scritta insieme a Pharrell Williams) e \"Underneath It All\", caratterizzata dalla presenza di Lady Saw e vincitrice anch'essa di un Grammy. Dall'album viene estratta come singolo anche \"Running\". La popstar Prince partecipa alla scrittura e all'esecuzione di \"Waiting Room\", contenuta in \"Rock Steady\". Gwen Stefani aveva in precedenza partecipato da corista nel brano di Prince \"So Far, So Pleased\" dall'album \"Rave Un2 the Joy Fantastic\".\nIl 2003 \u00e8 stato un anno ricco di pubblicazioni per i No Doubt. Viene pubblicato l'album \"The Singles 1992-2003\", un greatest hits contenenti quasi tutti i singoli messi in commercio dalla band, diffuso il 25 novembre 2003. Questo album include \"It's My Life\", cover dell'omonimo brano dei Talk Talk del 1984, pezzo che si \u00e8 guadagnato una nomination ai Grammy nella categoria \"Pop Performance by a Duo or Group With Vocal\". Inoltre \u00e8 stato reso disponibile uno speciale cofanetto con doppio-CD e doppio-DVD intitolato \"Boom Box\", che comprendeva i CD \"The Singles 1992-2003\" ed \"Everything in Time\" (con b-sides, rarit\u00e0 e remix) e i DVD \"The Videos 1992-2003\" e \"Live in the Tragic Kingdom\". Separatamente fu pubblicato \"Rock Steady Live\", un DVD che contiene l'esibizione della band a Long Beach del loro \"Rock Steady Tour\".\nL'anno successivo la band collabora nella rimasterizzazione dell'album \"Monkey Men\" dei Toots &amp; the Maytals e, a met\u00e0 del 2004, parte in tour con i blink-182 prima di intraprendere una pausa.\nPeriodo di pausa e di progetti paralleli (2004-2008).\nLa cantante Gwen Stefani nel 2003 inizia a lavorare a un suo progetto parallelo di ispirazione new wave e dance-pop, che alla fine si conclude con la pubblicazione di un album solista, \"Love. Angel. Music. Baby.\", uscito il 23 novembre 2004. L'album, a cui collabora anche Tony Kanal, \u00e8 stato certificato multi-platino in diversi paesi, e Gwen parte per il suo primo tour da solista nell'ottobre 2005, mese che coincide con la notizia della sua gravidanza (suo figlio, Kingston James McGregor Rossdale, \u00e8 nato il 26 maggio 2006). Pubblica poi il suo secondo album da solista, \"The Sweet Escape\" nel dicembre 2006.\nAll'inizio del 2005, Tom Dumont pubblica anch'egli il suo personale progetto musicale da solista, \"Invincible Overlord\", con l'amico e collaboratore Ted Matson e produce l'album d'esordio di Matt Costa, sempre nel 2005.\nAdrian Young, batterista della band, suona nel tour degli Bow Wow Wow nel 2004 e in molti dei brani di \"Here's to the Mourning\", album del 2005 degli Unwritten Law. Inoltre nel 2006 partecipa a diversi concerti di TheSTART.\nNel 2008 Tony Kanal collabora con Pink nell'album \"Funhouse\": Kanal coproduce \"Sober\", partecipa alla scrittura e al video di \"Funhouse\", e canta nei cori di \"Crystal Ball\". Kanal produce anche l'album d'esordio di Elan Atias.\nHa collaborato nuovamente con Gwen Stefani nell'album \"The Sweet Escape\" del 2006; nonch\u00e9 con i Gang of Four per \"Ether\". Ha collaborato con la band ska Pepper nella canzone \"Rent\", inclusa nell'album \"No Shame\".\nAlla fine del 2009 ha suonato il basso in un pezzo della cantante Kimberly Wyatt (ex Pussycat Dolls). Ha partecipato anche all'album degli Weezer \"Hurley\" (2010), coscrivendo \"Smart Girls\" e suonando in sette tracce. Inoltre ha prodotto e suonato nel brano \"Kiss You Up\" (incluso in \"No Gravity\", 2010) della cantante originaria delle Barbados Shontelle.\nIl ritorno (2008-presente).\nMentre Gwen Stefani promuove il suo secondo album solista \"The Sweet Escape\", i No Doubt iniziano a lavorare ad un nuovo album senza di lei, prevedendo di completarlo con lei dopo la conclusione del tour della Stefani. Tuttavia il lavoro si interrompe nuovamente quando Gwen Stefani rimane incinta del suo secondo figlio.\nNel 2009 i No Doubt annunciano sul loro sito ufficiale la partenza per un tour estivo, che prevede la partecipazione di Paramore, The Sounds, Janelle Mon\u00e1e, Bedouin Soundclash, Katy Perry, Panic! at the Disco e Matt Costa; il tutto seguito dalla pubblicazione di un nuovo album, a cui avrebbero lavorato dopo la conclusione del tour, quindi non prima del 2010.\nA maggio 2010 rientrano in studio per cominciare a registrare il nuovo album di inediti, previsto entro l'inizio del 2011, poi posticipato al 2012. La band pubblica un'altra compilation il 2 novembre 2010, intitolata \"Icon\", e contenente la stessa tracklist dell'album precedente \"The Singles 1992-2003\", anche se con una nuova grafica e un prezzo pi\u00f9 basso.\nI primi di giugno del 2012 la band annuncia la data d'uscita del nuovo album, fissata per il 25 settembre 2012, che sar\u00e0 preceduto dal primo singolo pubblicato il 16 luglio. Il sesto album si intitola \"Push and Shove\" e il primo singolo da esso estratto \u00e8 \"Settle Down\", pubblicato il 16 luglio. Il video musicale del singolo \"Settle Down\" \u00e8 diretto da Sophie Muller. La title-track dell'album \"Push and Shove\" viene pubblicato come singolo promozionale il 29 agosto e si avvale dei featuring di Busy Signal e Major Lazer. Il 25 settembre seguente \u00e8 stato diffuso il video di questo brano.\nIl secondo singolo ufficiale estratto \u00e8 \"Looking Hot\", in rotazione radiofonica negli Stati Uniti dal 6 novembre 2012.\nNel febbraio 2013 il gruppo comunica via Twitter che sono state scritte alcune nuove canzoni. Il 26 febbraio viene ufficializzata la notizia che la band si sta occupando di nuove canzoni, da pubblicare il pi\u00f9 presto possibile.\nAltre apparizioni.\nNel novembre 2002 i No Doubt hanno fatto una comparsata come guest stars nell'episodio di \"Dawson's Creek\" intitolato \"Spiderwebs\".\nNel 2009 i No Doubt hanno fatto un'apparizione nella serie televisiva \"Gossip Girl\", interpretando una band fittizia chiamata Snowed Out nell'episodio \"Valley Girls\". Nell'episodio hanno eseguito la cover del brano \"Stand and Deliver\" degli Adam and the Ants.\nIl 24 e 25 ottobre 2009 hanno suonato al Bridge School Benefit organizzato da Neil Young a Mountain View, in California.\nIl 5 dicembre 2010 hanno eseguito un tributo a Paul McCartney a Washington, suonando un medley di alcuni brani tra cui \"Penny Lane\" e \"Hello, Goodbye\" alla presenza del presidente Barack Obama e dello stesso Paul McCartney.\nLa band \u00e8 inoltre apparsa in versione cartoon in \"King of the Hill\".\nControversie.\nNel 2009, hanno partecipato come guest star al videogioco musicale Band Hero, della Activision, finendo per\u00f2 per intentare una causa legale contro la stessa casa produttrice. Il gruppo \u00e8 presente con due brani (\"Don't Speak\" e \"Just a Girl\") che vengono eseguiti con i componenti della band riprodotti virtualmente (e fedelmente) sullo schermo. Dopo aver eseguito questi brani i componenti sono sbloccati ed \u00e8 possibile per i giocatori utilizzarli come alter ego per suonare tutte le altre canzoni della tracklist del gioco. Nonostante abbiano collaborato attivamente alla realizzazione del titolo (prestandosi anche a sessioni di \"motion capture\" per riprodurre movimenti, espressioni e labiale tipici del loro stile), i musicisti hanno espresso disaccordo per quest'ultima possibilit\u00e0, in particolare Gwen Stefani si sarebbe detta contrariata dal fatto che sia possibile far cantare al suo personaggio una canzone piena di riferimenti sessuali come \"Honky Tonk Women\", dei Rolling Stones, tra l'altro con voce maschile dal momento che il gioco utilizza i brani in traccia originale."}
{"id": "662499", "revid": "486946", "url": "https://it.wikipedia.org/wiki?curid=662499", "title": "Kilobytes", "text": ""}
{"id": "662511", "revid": "1305772", "url": "https://it.wikipedia.org/wiki?curid=662511", "title": "Mesmer", "text": ""}
{"id": "662516", "revid": "1574485", "url": "https://it.wikipedia.org/wiki?curid=662516", "title": "Processo Kraft", "text": "Il processo Kraft (noto anche come processo al solfato) \u00e8 un processo per estrarre chimicamente la cellulosa dal legno, da cui si ottiene la cosiddetta \"polpa di cellulosa\".\nModalit\u00e0 operative.\nIl processo Kraft viene effettuato in autoclavi di notevoli dimensioni in cui viene alimentata una soluzione di NaOH e Na2S in una concentrazione pari a circa il 15-25% del peso secco del legno; la concentrazione della soda \u00e8 40-60 g/l, con un pH &gt; 10.\nAltri parametri operativi sono:\nAl termine dell'operazione la massa \u00e8 scaricata in un'altra autoclave pi\u00f9 grande, detta diffusore, per procedere poi ai separanodi, che fungono da setacci, e quindi ai filtri rotativi, che separano la pasta di cellulosa dal liscivio contenente la lignina. Il riciclo di parte del liscivio filtrato consente un recupero di calore ed una maggiore impregnazione della carica.\nCombustione del liscivio concentrato.\nAvviene in presenza di Na2SO4, che funge da ossidante della sostanza organica:\nIn presenza di acqua si ha l'idrolisi del solfuro sodico:\nIn un successivo passaggio viene addizionato ossido di calcio per chiarificare la soluzione:\nReazioni dei carboidrati con la soluzione di cottura.\nOltre alla cellulosa nel legno sono contenuti altri polisaccaridi, le emicellulose: contengono gruppi esterei che le legano alla lignina; queste in ambiente alcalino si idrolizzano e passano in soluzione.\nCellulosa ed emicellulose depolimerizzano in ambiente alcalino: il gruppo terminale -CHO, nella forma semiacetalica del polisaccaride, mediante una reazione di tautomerizzazione ed enolizzazione si apre:\nDescrizione del processo.\nI minuzzoli di legno sono alimentati con una soluzione di NaOH, Na2S e Na2CO3 in un reattore (continuo o discontinuo). Durante la cottura si recuperano sostanze volatili contenute nel legno, tra cui la pi\u00f9 importante \u00e8 la trementina. Dopo 2-4 ore a 160-180\u00a0\u00b0C si filtra per separare la cellulosa insolubile dalla lignina solubile: il liquido che si ottiene \u00e8 un liquore spento, contenente lignina e zuccheri in rapporto ponderale 3:1, oltre a Ca ed altre sostanze organiche in concentrazione minore.\nPer concentrazione del liquore spento si ha la precipitazione dei sali sodici degli acidi resinici, che vengono riottenuti per acidificazione. Il liscivio residuo dopo quest'operazione \u00e8 concentrato fino ad un tenore del 60% in solidi e bruciato, oppure pu\u00f2 essere utilizzato per la separazione di lignina e l'ottenimento di altri sottoprodotti.\nProcesso discontinuo.\nI bollitori discontinui hanno una capacit\u00e0 tra 100 e 400 m\u00b3; il bollitore \u00e8 interamente rivestito di acciaio inossidabile.\nIl liscivio circola continuamente tra il bollitore e lo scambiatore di calore, dove viene scaldato. Il riscaldamento indiretto \u00e8 preferito a quello diretto ottenuto mediante alimentazione di vapore nel bollitore, perch\u00e9 nel secondo caso il liscivio verrebbe diluito; normalmente si usano diversi bollitori, che lavorano contemporaneamente.\nIl costo d'investimento dell'impianto discontinuo \u00e8 inferiore a quello dell'impianto continuo; tuttavia nell'impianto continuo \u00e8 pi\u00f9 facile mantenere costanti i parametri della reazione per ottenere un prodotto di qualit\u00e0 costante.\nIl dispendio energetico \u00e8 maggiore che nell'impianto continuo; per diminuire il costo energetico il liscivio della cottura precedente viene usato per impregnare minuzzoli freschi in un serbatoio isolato termicamente. In questo modo si recupera parte del calore, si riutilizzano i reagenti in eccesso e si migliora l'impregnazione dei minuzzoli prima della loro cottura, ottenendo paste con una resa pi\u00f9 alta e una maggior tenacit\u00e0.\nProcesso continuo.\nI minuzzoli (\"chip\") sono trattati inizialmente con vapore a bassa pressione nel reattore orizzontale: in questa fase si libera trementina allo stato di vapore e si formano acido acetico e formico.\nI minuzzoli compressi a 10 atm vengono ripresi con liscivio, composto in parte dal liscivio riciclato dal digestore ed in parte da liscivio proveniente dalla sezione di recupero del liscivio nero. La miscela di minuzzoli e liscivio sotto pressione viene alimentata in testa al digestore e scorre continuamente verso il basso con un tempo di soggiorno di circa 3 ore. Il digestore \u00e8 diviso in tre zone: nella zona superiore il liscivio viene portato a 170\u00a0\u00b0C mentre scorre verso il basso; il tempo di soggiorno in questa prima zona e di circa un'ora e mezza. Nella zona inferiore, non scaldata, il liscivio si raffredda; la pasta viene scaricata dal basso di questa zona, mentre il liscivio dall'alto. In questa parte viene anche immessa acqua che scorre in controcorrente alla miscela pasta-liscivio e serve a lavare la pasta ed allontanare il liscivio nero verso l'alto. C'\u00e8 infine una zona intermedia tra la zona superiore di carico e quella inferiore di scarico.\nLa pasta \u00e8 riportata a pressione ambiente attraverso la \"blow unity\" e viene inviata al serbatoio di deposito. Il liscivio uscente dall'altro della zona inferiore \u00e8 riportato a pressione atmosferica ed inviato all'impianto di recupero. La capacit\u00e0 produttiva di impianti di questo tipo varia tra le 200 e le 2000 tonnellate al giorno.\nLa circolazione del liscivio dal bollitore alla torre di impregnazione viene realizzata mediante una serie di tubi concentrici (posti al centro del bollitore) e di setacci (a varie altezze nelle pareti del bollitore). I tubi di alimentazione del liscivio contenenti i minuzzoli terminano a varie altezze del bollitore, appena sopra i setacci: in questo modo si realizza una differenza di pressione tra la faccia interna ed esterna dei setacci che consente al liscivio di circolare tra il bollitore e la torre, separando nello stesso tempo il prodotto solubile dal materiale solido o pastoso.\nCinetica e problemi di diffusione.\nSi \u00e8 visto come la cellule del legno siano tenute insieme da uno strato intercellulare di lignina. Il trattamento iniziale dei minuzzoli con vapore serve per rigonfiare la struttura legnosa in modo da facilitare la penetrazione dei reagenti in maniera uniforme. Per lo stesso motivo, nel digestore, i tondelli ed il liscivio sono tenuti in moto continuo. La lignina che non si scioglie durante la digestione \u00e8 quella contenuta nella parete cellulare.\nLa cinetica di delignificazione rivela tre stadi caratterizzati da velocit\u00e0 decrescenti: una prima delignificazione iniziale, un delignificazione del bulk ed infine la delignificazione residua. La maggior parte della lignina viene riscossa nello stadio intermedio. La lignina residua \u00e8 molto pi\u00f9 difficile da rimuovere: questa in realt\u00e0 viene rimossa in un'operazione a parte chiamata \"sbianca\" della pasta di cellulosa, che avviene con ipoclorito.\nVantaggi e svantaggi dell'impianto continuo rispetto al discontinuo.\nVantaggi:\nSvantaggi:\nSeparazione della pasta dal liscivio.\nNella fase di digestione si scioglie circa 40-45% del materiale legnoso alimentato al bollitore; il resto rimante allo stato di fibre, per la maggior parte con la forma originale. La miscela di liquido e solido che esce dal bollitore contiene anche circa 200\u2013500\u00a0kg di reagenti per tonnellata di pasta. Per ragioni economiche ed ambientali \u00e8 necessario separare la pasta (insolubile) dal liscivio contenente lignina e reagenti nel modo pi\u00f9 completo ed usando la minima quantit\u00e0 di acqua.\nIl problema presenta due aspetti:\nIn casi come questo, dove si vuole recuperare un prodotto solubile e non \u00e8 possibile precipitare, occorre procedere con l'evaporazione completa del solvente. Si pu\u00f2 calcolare come il costo di evaporazione dell'acqua, riferito al peso unitario di soluto, varia in modo esponenziale con la concentrazione della soluzione.\nAi fini dell'economia del processo va considerato anche che la lignina, e le altre sostanze organiche in soluzione, sono combustibili pregiati, e mediante la loro combustione \u00e8 possibile ottenere quasi tutto il calore necessario per la produzione della paste. Il legno in questo processo funge in parte da materia prima ed in parte da combustibile: si tratta di una soluzione analoga a quella usata nella lavorazione di altre risorse naturali, come ad esempio nella gassificazione del carbone, dove il carbone viene in parte usato per produrre gas di sintesi ed in parte bruciato per fornire energia al processo.\nLa facilit\u00e0 e l'efficienza del lavaggio dipendono da numerosi fattori:\nIl processo di lavaggio si pu\u00f2 dividere in due stadi:\nIl primo stadio si compie alimentando acqua fresca o, meccanicamente, comprimendo e spremendo la pasta. Durante la rimozione del liscivio assorbito superficialmente si crea una differenza tra la concentrazione del liscivio contenuto nei pori e la concentrazione della fase liquida sulla superficie del solido. Questo gradiente fornisce la spinta termodinamica per il processo spontaneo di diffusione del liscivio concentrato dall'interno della fase solida all'esterno dei pori del solido: questo processo diffuso \u00e8 lo stadio cineticamente limitante: infatti, a causa della morfologia della pasta, la penetrazione dell'acqua nei pori \u00e8 uno stadio lento. Tenendo presente che la lignina funge da cementante delle pareti cellulari, si comprende come il grado di delignificazione della pasta possa influenzare la cinetica del processo di diffusione del soluto e del solvente attraverso la fase solida, e come ad una minor concentrazione di lignina residua nella pasta corrisponda una maggior facilit\u00e0 di lavaggio della fase solida stessa. La diffusione inoltre sar\u00e0 pi\u00f9 facile all'aumentare della temperatura ed al diminuire della viscosit\u00e0 della fase liquida.\nPer questi motivi \u00e8 richiesta un'efficienza di lavaggio del 99%, con un fattore di diluizione acqua/pasta &lt; 2.\nNel processo continuo il primo lavaggio avviene nella zona inferiore del digestore, in cui il liscivio di cottura viene spostato dal liquido di lavaggio, che \u00e8 una soluzione con contenuto in solidi solubili del 10-12%, proveniente dal secondo stadio di lavaggio.\nIl sistema di lavaggio pi\u00f9 usato \u00e8 quello dei filtri rotativi: si tratta di un tamburo rotante con superficie filtrante da 1 a 50 m\u00b2 e portate di 10-100 m3/m2 all'ora. Si opera sottovuoto; il tamburo nel suo moto rotatorio si immerge nella sospensione da filtrare, contenente circa il 4% di pasta e viene lavato continuamente con getti d'acqua nella parte superiore. Questo tipo di filtro pu\u00f2 essere chiuso per operare a temperature superiori ai 100\u00a0\u00b0C, sotto pressione. Pi\u00f9 filtri possono essere disposti in serie, ognuno lavato con l'acqua filtrata da quello successivo e solo l'ultimo lavato con acqua fresca. L'acqua filtrata dal primo viene invece usata per lavare la pasta nel bollitore.\nRecupero del liscivio nero.\n\u00c8 una parte fondamentale e discriminante dei processi alcalini di cottura del legno. Originariamente concepito per sopperire alle perdite di soda, si rivel\u00f2 una miglioria per quanto concerne la selettivit\u00e0 dell'attacco alla lignina, la cinetica di reazione e la qualit\u00e0 della pasta di cellulosa ottenuta.\nIl processo fornisce anche l'energia necessaria a tutto l'impianto di estrazione della pasta e consente di limitare lo scarico di inquinanti.\nL'aggiunta di Na2SO4 nel ciclo di recupero fu ideata inizialmente come miglioria impiantistica:\nIn realt\u00e0 si scopr\u00ec che Na2S partecipa alla reazione di cottura rendendo l'attacco della lignina pi\u00f9 selettivo ed aumentando la velocit\u00e0 di reazione. La pasta ottenuta ha un minor contenuto di lignina e viene usata per produrre manufatti di maggior resistenza chimica e meccanica.\nIl liscivio proveniente dalla sezione di filtrazione e lavaggio della pasta ha un contenuto di solidi solubili del 16% in peso, distribuito tra:\nInsieme a NaHS sono presenti anche mercaptani, formatisi durante la digestione della pasta; questi composti, durante la successiva fase di concentrazione, possono idrolizzarsi, sviluppando H2S e CH3SH. Pertanto il liscivio viene ossidato con aria o ossigeno alimentati in controcorrente in una torre impaccata a piatti; successivamente il liscivio \u00e8 concentrato, fino al 50% di solidi disciolti, negli evaporatori a multiplo effetto. In tempi precedenti poi, fino ad un tenore del 65% in solidi, nell'evaporatore fiamma sommersa. Negli impianti moderni, a causa di problemi di impatto ambientale, l'evaporatore a fiamma sommersa \u00e8 stato sostituito con un evaporatore verticale a circolazione forzata.\nIl liscivio concentrato viene miscelato con Na2SO4 ed inviato al forno dove avviene l'ossidazione delle sostanze organiche a CO2 e H2O e la riduzione del solfato a solfuro.\nForno di combustione per il recupero del liscivio nero.\nSi alimenta ossigeno in difetto rispetto al carbonio organico in modo da far avvenire le seguenti reazioni:\nLa funzione del forno di recupero \u00e8 bruciare la sostanza organica contenuta nel liscivio e generare vapore a 70 atm circa, che viene riutilizzato per generare corrente elettrica per mezzo di una turbina.\nIl vapore scaricato dalla turbina a pressione pi\u00f9 bassa viene riciclato alla sezione digestione per essere utilizzato a circa 12 atm. Allo stesso tempo i reagenti chimici contenuti nel liscivio vengono recuperati in forma di Na2CO3. Il solfato sodico aggiunto per sopperire alle perdite di zolfo viene ridotto a solfuro sodico per reazione con il carbonio organico, che non partecipa alla reazione di combustione (prima reazione) a causa dell'alimentazione di ossigeno in difetto.\nIl liscivio concentrato al 70-80% in solidi viene preriscaldato a 120\u00a0\u00b0C ed iniettato nella parte inferiore del forno mediante spruzzatori ad oscillazione al fine di ottenere una distribuzione uniforme di liquido sulle pareti del forno: queste sono percorse da una fitta rete di tubi collegati ad un preriscaldatore. Durante la combustione si raggiunge una temperatura di circa 1250\u00a0\u00b0C; i prodotti inorganici fondono tra 990 e 1020\u00a0\u00b0C. I tubi, sulla cui superficie evapora il liquido, servono a raffrescare in modo da far solidificare il prodotto, che si accumula fino ad un certo spessore e poi cade gi\u00f9 in blocchi verso il fondo nella zona di fusione, la parte inferiore del forno non raffreddata, per essere convogliato allo stato fuso al serbatoio, in cui viene disciolto in acqua.\nPreparazione del liscivio bianco.\nIl sale fuso (Na2S + Na2CO3) proveniente dal forno viene ripreso nel dissolutore con liscivio bianco diluito proveniente dal lavaggio dei fanghi della reazione di caustificazione.\nPrima della miscelazione con acqua, il sale fuso viene disperso in un getto di vapore per smaltire la maggior parte del calore ed evitare fenomeni esplosivi. Si ottiene una soluzione verde contenente solidi insolubili che conferiscono un aspetto scuro. Si lascia decantare; i solidi vengono ripresi con acqua; si lascia quindi decantare nuovamente. Il liquido surnatante si alimenta al serbatoio del liscivio diluito, dove arriva anche l'acqua di lavaggio dei fanghi della reazione di caustificazione:\nTale reazione \u00e8 eterogenee e si svolge tra la fase solida Ca(OH)2 e la soluzione di Na2CO3 (liscivio verde) proveniente dal decantatore, per ottenere una soluzione di NaOH ed una fase solida di CaCO3. Serve a riconvertire Na2CO3 in NaOH da utilizzare insieme a Na2S del digestore a monte dell'impianto.\nForni per la decomposizione termica di CaCO3.\nLa reazione:\n\u00e8 una reazione endotermica: \u0394H\u00b0 = 42.4 kcal/mole; \u0394G\u00b0 = 31.1 kcal/mole. Si ricava che, in un sistema chiuso, \u0394G\u00b0&lt;0 per T &gt; 843\u00a0\u00b0C.\nSi opera quindi a circa 800\u00a0\u00b0C in forni rotativi o verticali. Il calore necessario alla reazione \u00e8 fornito per combustione con aria di un combustibile. Negli impianti moderni la combustione \u00e8 effettuata all'esterno del forno di calcinazione."}
{"id": "662519", "revid": "712828", "url": "https://it.wikipedia.org/wiki?curid=662519", "title": "Makie Sasaki", "text": ""}
{"id": "662521", "revid": "26601", "url": "https://it.wikipedia.org/wiki?curid=662521", "title": "Gruppo del Brenta", "text": ""}
{"id": "662523", "revid": "838137", "url": "https://it.wikipedia.org/wiki?curid=662523", "title": "Jacques Amyot", "text": "Biografia.\nNato in una famiglia povera, riusc\u00ec ad arrivare all'Universit\u00e0 di Parigi, mantenendosi come servitore degli studenti pi\u00f9 ricchi. Aveva diciannove anni quando si laure\u00f2 a Parigi; in seguito divenne anche dottore in legge a Bourges. Tramite Jacques Colure (o Colin), abate di Sant'Ambrogio a Bourges, divenne tutore nella famiglia di un segretario di stato. Venne raccomandato dal segretario presso Margherita di Valois e grazie all'influenza di quest'ultima divenne professore di greco e latino a Bourges. Qui egli appront\u00f2 una traduzione di \"Th\u00e9ag\u00e8ne et Charid\u00e9e\" di Eliodoro (1547), per la quale venne ricompensato da Francesco I con l'abbazia di Bellozane.\nFu allora in grado di andare in Italia per studiare il testo vaticano di Plutarco, dedicandosi per qualche tempo a tradurne le \"Vite\" (1559-1565). Strada facendo, esegu\u00ec una missione per conto del Concilio di Trento. Tornato in patria, venne nominato tutore dei figli di Enrico II, da uno dei quali (Carlo IX) venne in seguito fatto grand aum\u00f4nier de France (1561) e dall'altro (Enrico III) venne nominato, nonostante la sua origine plebea, capo dell'Ordine dello Spirito Santo.\nPio V lo promosse vescovo di Auxerre; qui egli continu\u00f2 a vivere in relativa tranquillit\u00e0 per il resto dei suoi giorni, occupandosi del restauro della cattedrale e perfezionando le sue traduzioni, sebbene fosse turbato, verso la fine della sua vita, dalle insubordinazioni e dalle rivolte del suo clero. Fu un devoto e coscienzioso uomo di chiesa, ed ebbe il coraggio di conservare i propri princip\u00ee. Si dice che avesse consigliato il cappellano di Enrico III di rifiutare l'assoluzione al re dopo l'assassinio dei principi di Guisa. Nonostante tutto, fu sospettato di aver approvato il crimine: la sua casa fu saccheggiata e fu costretto ad abbandonare Auxerre per qualche tempo. Si dice che mor\u00ec lasciando in eredit\u00e0 1200 corone all'ospedale di Orl\u00e9ans per i dodici denari che ricevette l\u00ec quando, \u00abpovero e nudo\u00bb, si stava recando a Parigi.\nTradusse sette libri di Diodoro Siculo (1554), il \"Daphnis et Chlo\u00eb\" di Longo (1559) e le \"Opera Moralia\" di Plutarco (1572). La sua versione vigorosa e idiomatica di Plutarco, \"Vies des hommes illustres\", venne tradotta in inglese da Sir Thomas North, e forn\u00ec a Shakespeare il materiale di base per le sue tragedie romane. Montaigne disse di lui: \u00abDo la palma a Jacques Amyot su tutti gli scrittori francesi, non solo per la semplicit\u00e0 e purezza della lingua, nella quale supera tutti gli altri, n\u00e9 per la sua costanza in un'impresa cos\u00ec lunga, n\u00e9 per la sua profonda erudizione... ma gli sono grato soprattutto per la sua saggezza nello scegliere un'opera cos\u00ec di valore.\u00bb\nFu in effetti a Plutarco che Amyot dedic\u00f2 la sua attenzione: le sue altre traduzioni erano accessorie. Non pubblic\u00f2 la sua versione di Diodoro, sebbene il manoscritto fosse stato scoperto da lui. Amyot si sforz\u00f2 enormemente per trovare e interpretare correttamente le migliori autorit\u00e0, ma oggi l'importanza delle sue opere risiede nel loro stile: le sue traduzioni sembrano opere originali. Il metodo personale di Plutarco si rivolgeva a una generazione dedita alle biografie e incapace di qualsiasi teoria generale sulla storia. Il volume di Amyot, dunque, ottenne un'immensa popolarit\u00e0 ed esercit\u00f2 grande influenza sulle successive generazioni di scrittori francesi.\nEsiste una buona edizione delle opere di Amyot prodotta da Didot (25 volumi, 1818-1821). Si veda inoltre Auguste de Beligni\u00e8res, \"Essai sur Amyot et les traducteurs fran\u00e7ais au XVI si\u00e8cle\" (Paris, 1851).\nGenealogia episcopale.\nLa genealogia episcopale \u00e8:"}
{"id": "662524", "revid": "339392", "url": "https://it.wikipedia.org/wiki?curid=662524", "title": "Riviera Ligure di Levante", "text": ""}
{"id": "662527", "revid": "125687205", "url": "https://it.wikipedia.org/wiki?curid=662527", "title": "Primo di Alessandria", "text": "Fu pastore della diocesi dal 109 fino alla sua morte, avvenuta nel 121.\nDurante il suo episcopato assistette alla rivolta ebraica di Alessandria contro l'imperatore Traiano (settembre 115) e alla sua repressione da parte del governatore romano Marco Rutilio Lupo nel 116."}
{"id": "662530", "revid": "21880", "url": "https://it.wikipedia.org/wiki?curid=662530", "title": "Riserva Naturale Integrale Macalube di Aragona", "text": ""}
{"id": "662538", "revid": "123704842", "url": "https://it.wikipedia.org/wiki?curid=662538", "title": "Postamat", "text": "Postamat \u00e8 il circuito domestico di prelievo e pagamento gestito da Poste Italiane. Con lo stesso nome vengono spesso indicati, per estensione, gli sportelli automatici di propriet\u00e0 dell'azienda, i quali sono sostanzialmente gli stessi degli ATM bancari.\nPrelievo.\n\u00c8 possibile prelevare contanti mediante carte Postamat o attraverso carte appartenenti ai pi\u00f9 comuni circuiti internazionali (per esempio Cirrus/Maestro/MasterCard e Visa/Visa Electron/V Pay), in questo caso pagando una commissione se prevista dal contratto con il proprio istituto di credito.\nDa alcuni anni gli sportelli Postamat sono collegati anche al circuito Bancomat.\nServizi.\nOltre ad offrire il servizio di prelevamento contante, permettono anche operazioni dispositive, come il pagamento di bollette precompilate tramite un apposito scanner che legge i moduli, e le ricariche telefoniche.\n\u00c8 inoltre possibile effettuare operazioni informative (consultazione saldo/lista dei movimenti) relative alla propria carta Postepay prepagata e/o al proprio conto corrente, in quest'ultimo caso per mezzo della carta Postamat connessa al conto."}
{"id": "662541", "revid": "712828", "url": "https://it.wikipedia.org/wiki?curid=662541", "title": "Sakurako Shiina", "text": ""}
{"id": "662542", "revid": "125594956", "url": "https://it.wikipedia.org/wiki?curid=662542", "title": "Galateo (costume)", "text": "Con galateo (identificato anche col sinonimo bon ton) si definisce l'insieme di norme comportamentali con cui si identifica la buona educazione: \u00e8 un codice che stabilisce le aspettative del comportamento sociale, la norma convenzionale. Il termine deriva da Galeazzo Florimonte, vescovo della diocesi di Sessa Aurunca che ispir\u00f2 a monsignor Giovanni Della Casa il celebre \"Galateo overo de' costumi\", primo trattato specifico sull'argomento pubblicato nel 1558. In generale il galateo \u00e8 un codice non scritto, anche se in alcuni casi pu\u00f2 dar luogo a codificazioni scritte.\nStoria.\nIl primo autore del Galateo fu Clemente Alessandrino che nel suo \"Il pedagogo\" propose le regole per stare a tavola, vestirsi, come parlare correttamente fino anche all'uso dei profumi. L'umanista Erasmo da Rotterdam propose delle regole di buone maniere nella sua opera \"De la Civilit\u00e9 pu\u00e9rile\" (o \"De civilitate morum puerilium\") e nel suo trattato sull'educazione precoce dei bambini nel 1530. Queste regole sono indirizzate a chiunque, qualsiasi sia la classe sociale di appartenenza. Queste regole, innovative rispetto al passato, influenzarono le opere letterarie che seguirono.\nIn Italia, Giovanni Della Casa scrisse tra il 1551 e il 1555 un trattato (pubblicato postumo nel 1558) il cui titolo \"Galateo overo de' costumi\" divenne celebre a tal punto che in italiano la parola galateo significa l'insieme delle norme riferite alla buona educazione. Il titolo dell'opera, infatti, corrisponde alla forma latina del nome Galeazzo: \"Galatheus\", appunto.\nNella storia della letteratura il termine \"biens\u00e9ances\" \u00e8 la chiave della teoria letteraria classica e della vita sociale del XVII secolo. Il termine indica ci\u00f2 che conviene dire e fare in una certa situazione, avere buone maniere e buon gusto.\nEsempi di norme di galateo.\nAl ristorante: il cameriere serve il cliente alla sua sinistra (nel servizio all'inglese) e toglie il piatto alla sua destra; apposite norme regolano come deve essere apparecchiata la tavola; il tovagliolo si tiene aperto sulle gambe, schiena eretta, staccata dalla sedia. Il capotavola aspetta che i piatti di tutti i commensali siano serviti, e viceversa i commensali aspettano che il capotavola incominci per primo il suo pranzo. Prima di servire il secondo, bisogna aspettare che tutti i commensali abbiano terminato il primo. \u00c8 maleducazione mangiare il pane prima di essere serviti o fra un piatto e l'altro, bere senza prima aver passato l'acqua o il vino al commensale alla propria destra o sinistra che ha il bicchiere vuoto.\nNelle presentazioni: si presenta sempre la persona pi\u00f9 importante per prima preceduta dal titolo di maggiore rilievo (di studio, incarico professionale o nobiliare), la stretta di mano non avviene mai da seduti ma alzandosi in piedi e porgendo la mano destra, ed \u00e8 la persona alla quale ci si presenta, non quella presentata, che dovrebbe porgere per prima la mano. Per l'uomo \u00e8 d'obbligo alzarsi, mentre non lo \u00e8 per le donne.\nA tavola: la coppia si siede vicina e le donne stanno una di fronte all'altra come gli uomini in modo da poter discutere tranquillamente.\nPrecedenze: l'uomo cede sempre il passo alla donna uscendo da un luogo chiuso ed entrando in un ambiente privato e conosciuto, come la casa di parenti o amici; quando invece si apprestano ad entrare in un locale pubblico, come un bar o un ristorante, deve essere l'uomo a precedere. Questa usanza ha origini antiche: nella tradizione cavalleresca, infatti, era il cavaliere ad ispezionare un luogo prima della dama, poich\u00e9 una taverna poteva ospitare risse o altri disordini a lei poco adatti. In strada, l'uomo cammina sempre sul lato esterno, esposto ai veicoli, e la donna sul lato interno, verso le pareti delle costruzioni, in modo che sia sempre protetta. Anche questa usanza ha origini antiche, infatti il cavaliere poteva cos\u00ec proteggere la donna, per esempio col mantello da schizzi provocati da carrozze e cavalli che attraversavano pozzanghere."}
{"id": "662543", "revid": "765341", "url": "https://it.wikipedia.org/wiki?curid=662543", "title": "Torre degli Amidei", "text": "La torre degli Amidei \u00e8 un antico edificio civile del centro storico di Firenze, situata in via Por Santa Maria 9r-11r.\nLa torre appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria e descrizione.\nDetta anche \"Bigonciola\" o \"Bigoncia\", fu eretta nei primi decenni del XIII secolo e ricordata in alcuni documenti d'archivio nel dicembre del 1241, come gi\u00e0 storicamente legata alla potente famiglia degli Amidei, che possedeva varie altre case in questo tratto della via verso Ponte Vecchio. Essi, secondo quanto tramandato da cronisti come Giovanni Villani e ripreso anche da Dante Alighieri, vollero punire con la vita il giovane Buondelmonte de' Buondelmonti per aver ripudiato le nozze con una del loro casato, dando vita a duri scontri tra le consorterie che, nel giro di pochi anni, spaccarono la citt\u00e0 negli schieramenti dei guelfi e ghibellini.\nLa torre venne scapitozzata con molte altre nel Duecento, cio\u00e8 venne abbassata di alcuni piani per un Regolamento Edilizio entrato in vigore in quell'epoca, e successivamente pass\u00f2, per via ereditaria, ai Gherardini. Ai tempi di Federico Fantozzi apparteneva ai Capponi. \nGi\u00e0 in questo periodo, come documentano fotografie e disegni ottocenteschi, si presentava fortemente rimaneggiata: le porte ad arco erano state murate ed erano state aperte negli stessi vani pi\u00f9 piccole porte architravate; a met\u00e0 altezza del fronte era stata inoltre costruita una breve tettoia. Nel 1920-1921 la torre fu interessata da un restauro a cura dell'Ufficio di Belle Arti con il contributo del Ministero della Pubblica Istruzione (cadendo in quegli anni le celebrazioni per il secentenario della morte dell'Alighieri), che port\u00f2 a ripristinare le porte gemelle e a ricostruire beccatelli, archi a sesto acuto e parte del filaretto di pietra. \nDurante l'agosto del 1944, a seguito dell'esplosione delle mine poste dall'esercito tedesco in questa zona, fu quasi del tutto distrutta (nonostante Bargellini la dica rimasta intatta tra i cumuli di macerie delle case circostanti, confondendosi forse con la torre dei Baldovinetti): le fotografie conservate presso l'Archivio Fotografico della Soprintendenza per i Beni Architettonici di Firenze mostrano come rimanesse in piedi solo una limitata porzione del fianco sinistro. Nonostante a una prima verifica ne fosse stato decretato l'abbattimento per le preoccupanti condizioni statiche, il recupero tra le macerie degli stipiti delle porte e delle finestre con i relativi archivolti spinse la Soprintendenza ai Monumenti (vista l'importanza storica dell'edificio) a effettuarne la ricostruzione, basandosi sulle fotografie e di alcuni documenti grafici precedenti alla distruzione, con la direzione dell'architetto Guido Morozzi. Questo oper\u00f2 con notevole scrupolo, riutilizzando l'antico pietrame recuperato tra le macerie e impiegando, per consentire una distinzioni tra quanto conservato e il ricostruito, una malta pi\u00f9 magra e stesa pi\u00f9 internamente rispetto all'antico. \nAl 1951 si data un ulteriore intervento di restauro su progetto dell'architetto Tullio Rossi. \nDescrizione.\nLa torre \u00e8 situata oggi in mezzo a edifici costruiti negli anni cinquanta. Presenta il classico rivestimento in filaretto di pietra (come gi\u00e0 accennato la differenziazione della malte nei giunti permette di riconoscere la parte ricstruita), con due alte porte al pian terreno a doppia ghiera, cio\u00e8 coronate da due archi, uno molto ribassato e uno pi\u00f9 alto, in questo caso a sesto acuto. \nSopra le porte sporgono due teste leonine in marmo bianco (o di leopardo, secondo l'interpretazione di Federico Fantozzi), delle quali solo quella di sinistra \u00e8 originale (alcuni la farebbero risalire addirittura all'epoca etrusca, ma l'attribuzione di autenticit\u00e0 \u00e8 discorde). Fu ripescata dalle macerie della torre e quivi ricollocata, mentre quella di destra \u00e8 una riproduzione eseguita da Rigo Righi. Per queste figure la torre \u00e8 talvolta indicata anche come \"torre dei Leoni\".\nCos\u00ec Elisabetta Pieri: \"La doppia valenza di architettura fortificata da una parte e di residenza di rappresentanza dall'altra trova in questo esempio la sua codificazione. La volumetria estremamente compatta e slanciata, bench\u00e9 ridotta rispetto all'originale, \u00e8 scandita da una teoria di buche pontaie con mensole sottostanti che costituiscono il contrappunto ritmico ai vuoti delle aperture; quelle del piano terra, fortemente slanciate, mostrano una doppia ghiera archiacuta a bozze di pietra forte, mentre le finestre dei piani superiori, di minori dimensioni, sono arcate a tutto sesto\". \nSul fronte \u00e8 una lapide dantesca che ricorda come gli Amidei fossero stati menzionati nel canto del \"Paradiso\", dove il poeta incontra il suo avo Cacciaguida. Sopra l'iscrizione \u00e8 stato inserito lo stemma della famiglia a bande orizzontali. La lapide fu apposta, come molte altre in citt\u00e0, in occasione delle celebrazioni del 1865:"}
{"id": "662550", "revid": "287204", "url": "https://it.wikipedia.org/wiki?curid=662550", "title": "Melinda", "text": "Melinda \u00e8 un consorzio della Val di Non fondato nel 1989 che si occupa della coltivazione e della vendita di mele con sede a Cles (TN). \u00c8 una delle aziende pi\u00f9 grandi in Trentino, ha un fatturato medio annuo di circa 240 milioni.\nStoria.\nLa Melinda viene fondata nel 1989 in Val di Non. Le mele marchio Melinda sono le uniche in Italia ad aver ricevuto il riconoscimento D.O.P. (Denominazione di origine protetta). I soci frutticoltori sono pi\u00f9 di 5.000.\nProdotti.\nLe variet\u00e0 di prodotto del marchio Melinda sono Renetta, Red Delicious, Golden Delicious, Gala, Fuji, Evelina ed altre.\nIl marchio Melinda, oltre alla vendita di mele, offre succhi di mele, strudel di mele, mousse di mele, biscotti di mele, sidro di mele, confettura di mele, aceto di mele e snack di mele secche.\nStoria della mela in Val di Non.\nL'economia nonesa per molto tempo era basata sulla coltura del gelso (prodotto usato per l'industria tessile in quanto cibo per il baco da seta) e della vite.\nAll'inizio del XIX secolo, dopo un periodo nero per il gelso causato da malattie e da un eccessivo sfruttamento del terreno, si dice che un nobile di Rev\u00f2, tale Francesco Maffei, introdusse la coltivazione della Renetta del Canad\u00e0.\nDapprima la coltivazione era allo stato brado poi, grazie allo sviluppo della tecnica della potatura e della tecnica irrigua, si ottennero migliori risultati. Il prodotto era di tale quantit\u00e0 che si esportava.\nAttorno al 1852 Perini, uno studioso trentino-tirolese di economia, disse che le mele nonese erano famose perch\u00e9 restavano sane e succose anche d'inverno.\nI riconoscimenti furono molti, la miglior performance fu quella alla esposizione agricola del 1888, in occasione dei festeggiamenti del quarantesimo anno dell'impero di Francesco Giuseppe d\u2019Austria.\nLa cooperazione frutticola.\nVia via si adeguano tanti altri paesi anche della Val di Sole.\nDal 1989 tutti i vari consorzi si sono associati ed hanno formato Melinda.\nTecnica.\nNel 1949 a Lover viene costruito l'acquedotto a pioggia, un'evoluzione molto moderna per quel periodo.\nSpecie coltivate.\nMele.\nBelfior gialla, Renetta di Baumann (oltre alle iniziali cinque variet\u00e0 di renetta: Renetta del Canad\u00e0, Ananas, Nobile, d'Orl\u00e9ans e Parmaine), Fragona, Rugginosa, Rosa doppia, Limoncina, Mela del rosmarino.\nPere.\nOrmai \u00e8 una coltura quella delle pere che sta per scomparire. Le qualit\u00e0 erano: Spadona, Butirra Diel, Buona Cristiana William, Duchessa d'Angoul\u00eame, Butira Claigeau, Bergamotta d'Espereu, Decana d'inverno."}
{"id": "662551", "revid": "36426", "url": "https://it.wikipedia.org/wiki?curid=662551", "title": "Sette Santi", "text": ""}
{"id": "662552", "revid": "1318658", "url": "https://it.wikipedia.org/wiki?curid=662552", "title": "Anplagghed", "text": "Anplagghed \u00e8 uno spettacolo teatrale del trio di comici Aldo, Giovanni e Giacomo, con la partecipazione di Silvana Fallisi.\nLo spettacolo, il cui titolo \u00e8 una trascrizione storpiata della pronuncia del termine inglese \"unplugged\", letteralmente \"scollegato\", ha debuttato il 3 febbraio 2006 a Fabriano, in provincia di Ancona. I tre comici, autori e interpreti dei loro sketch, raccontano la quotidianit\u00e0 surreale di una grande citt\u00e0. I personaggi sono di volta in volta vecchiette derubate, improbabili spacciatori, teppisti imbranati, vicini di casa litigiosi.\nLe scenografie sono in parte fisse in parte filmati proiettati, in stile fumettistico, realizzati da Rinaldo Rinaldi. Le musiche originali, che spaziano dal rock alla tarantella, dallo ska alla big band hollywoodiana, sono state composte da Gino Marcelli ed eseguite da Antonio Fusco (batteria). Lo spettacolo ha fatto tappa nel 2006 ad Ancona, Torino, Genova, Napoli, Verona, Bologna, Firenze, Milano, Latina, Palermo e Roma. Arturo Brachetti firma la regia come consueto. Valerio Bariletti, Cesare Alberto Gallarini e la Gialappa's Band hanno contribuito alla stesura dei testi.\nTrama.\nL'arrivo sulla Terra.\nLo spettacolo inizia con lo sbarco su un pianeta sconosciuto della navicella spaziale \"Enterprise\", governata da due ufficiali umani piuttosto ingenui (il comandante Giovanni e il primo ufficiale Aldo) e da un robot dall'insopportabile atteggiamento saccente (Giacomo). L'equipaggio \u00e8 stato incaricato della ricerca di un pianeta ospitale con delle forme vitali non ostili su cui poter trasferire l'intera umanit\u00e0, a rischio di estinzione per colpa dell'aumento di monossido di carbonio nell'atmosfera. Dopo aver effettuato alcune improbabili rilevazioni, i tre decidono di tornare alla base per analizzare meglio i dati, ma Irina, la donna che li accompagnava (Silvana), che \u00e8 stata arruolata appositamente per sollazzare gli ufficiali e invece va d'accordo soprattutto con il robot, \u00e8 scesa dall'Enterprise senza che sopra ci fossero altre persone e dimenticandovi sopra le armi: finch\u00e9 il server del raggio teletrasportatore non verr\u00e0 riparato, i quattro non potranno risalire sulla nave e dovranno quindi restare sul pianeta. Volenti o nolenti, gli ufficiali e il robot decidono allora di richiamare uno schermo olografico e di utilizzarlo per mostrare alle forme di vita aliene presenti sul pianeta (rappresentate dal pubblico) alcuni filmati della vita quotidiana degli umani sulla Terra, nello specifico all'interno di un quartiere periferico di una grande citt\u00e0.\nBancomat.\nLa prima situazione si svolge durante una fila davanti a uno sportello bancomat: Silvana e Giorgio Stramaroni (Giacomo) attendono che Aldo prelevi dei soldi, tuttavia egli non riesce a ricordarsi il codice segreto e per questo chiama sua suocera a casa, chiedendole di cercare il codice in un pupazzo di suo figlio e in una bambola di sua figlia: dopo vari equivoci, si scopre che il codice \u00e8 il semplice \"12345\".\nPoco dopo arriva Giovanni, nelle vesti di un tatuatore drogato con diversi cani al guinzaglio, che hanno dei nomi lunghi e assurdi e con cui ha vinto anche dei concorsi. Silvana ammira le performance del cane partecipante ai concorsi, mentre Stramaroni, ultimo in coda al bancomat, ha perso la pazienza dopo poco tempo, iniziando ad urlare, ed \u00e8 infastidito anche dall'atteggiamento di Silvana, che ha continuato a mantenere una pazienza ed una spensieratezza irragionevoli di fronte alla sbadataggine di Aldo, facendo domande dalla risposta ovvia e descrivendosi come un'appassionata di yoga e medicina alternativa, tanto che a un certo punto Stramaroni le chiede indirettamente se sia anche lei drogata (\u00ab\"Ma voi due vi siete conosciuti a San Patrignano?\"\u00bb). Aldo, dopo circa trenta minuti, riesce a completare la transazione, ma nel frattempo Stramaroni ha approfittato della distrazione di Silvana e l'ha superata nella fila, prelevando in pochi secondi il suo denaro. Questo gesto inappropriato viene per\u00f2 punito da una gazza ladra, addestrata proprio da Giovanni, che ruba a Stramaroni il denaro.\nMuseo d'arte moderna.\nAldo, Giovanni e Giacomo si recano in un museo d'arte moderna in cui \u00e8 esposta una serie di opere d'arte piuttosto assurde e difficilmente apprezzabili. Giacomo \u00e8 un rispettoso. isterico e arrogante esperto d'arte che cerca di spiegare i concetti fondamentali della materia agli amici, ma senza successo. Aldo \u00e8 ignorante e, tentando di fingersi esperto, commette un errore dietro l'altro: non capisce la differenza tra cubismo e realismo, guarda da molto lontano un quadro che va visto da vicino e definisce lo stesso quadro monocromatico quando presenta tutta la tavolozza dei colori. Giovanni appare pi\u00f9 serio e disposto ad imparare, ma nemmeno lui ottiene risultati, in quanto prima si siede su una scultura \"distrutturalista\" di una sedia che crede una sedia reale e poi commette l'errore opposto, scambiando, assieme ad Aldo, un estintore vero per un'opera d'arte che rappresenta un estintore, venendo umiliato da Giacomo che lo tratta con superiorit\u00e0. Giacomo poi illustra ai due un esempio dei tagli nella tela di Lucio Fontana (realmente esistenti), ma i due li credono un atto di vandalismo e si indignano, dando vita a una lunga discussione, caratterizzata da una lunga serie di frasi insensate di Aldo, in cui criticano il sistema, accusandolo di essere troppo tollerante verso chi non rispetta le regole, e ricevono insulti da Giacomo, che li definisce \"due bestie\". In seguito a ci\u00f2, Aldo e Giovanni hanno un breve diverbio su chi dei due sia pi\u00f9 ignorante dell'altro.\nPoco dopo, durante un'accesa discussione sull'opera \"coinvolgistica\" di un artista belga (una grossa cornice lasciata vuota in modo che l'osservatore vi possa vedere quello che desidera, improvvisandosi artista a sua volta), che Aldo e soprattutto Giovanni non riescono a comprendere, Aldo infila la testa in una scultura dell'artista Jean Tinguely e vi resta incastrato: dopo essere stato sgridato e schiaffeggiato con il libretto del museo da Giacomo, si taglia un orecchio e Giovanni tenta di medicargli la ferita con un fazzoletto su cui ha sputato, mentre Giacomo, molto arrabbiato, prende dalla borsa una siringa per fargli un'iniezione di richiamo antitetanico (in quanto la scultura \u00e8 realizzata con ferri arrugginiti di recupero) ma sbaglia sia la siringa che la persona, in quanto prima fa la puntura a Giovanni, poi riesce a farla ad Aldo ma si accorge di avergli iniettato una dose di antirabbia. Provano poi a usare della schiuma da barba, anch'essa in possesso di Giacomo, come lubrificante, come quando si fa uscire un anello dal dito, ma Giovanni sbaglia e tira fuori l'anello e non la testa di Aldo. In quel momento viene annunciato che l'edificio sta per chiudere e i sistemi di allarme saranno attivati immediatamente: Giovanni e Giacomo si dileguano, mentre Aldo resta dentro, fa scattare l'allarme e rimane poi chiuso nel museo per tutto il week-end.\nZia Caterina.\nAldo e Giacomo interpretano due ladri complici che programmano una truffa ai danni di Caterina, anziana e ricchissima signora che vive sola in casa (interpretata da Giovanni con un seno finto), usando il tipico sistema di fingersi emissari di enti vari.\nGiacomo finge di essere un dipendente dell'azienda municipale del gas, chiamato ad evacuare il palazzo in cui Caterina abita per una fuga di gas inodore e letale. Caterina non si convince e non lo lascia entrare, allora Giacomo la fa parlare per telefono con il suo capo (Aldo), il quale per\u00f2 commette un grande errore: anzich\u00e9 parlarle della fuga di gas le dice che le \u00e8 stata avvelenata la falda acquifera. Caterina capisce la truffa e, infuriata, prende un fucile e spara al ladro.\nGiacomo ritenta e si finge Padre Alfredo, nuovo sacerdote della parrocchia locale ed ex missionario a Kuala Lampur, che per superare la reticenza di Caterina la fa parlare al telefono con Aldo spacciandolo per don Luigi, il parroco, nominato prima vescovo e poi cardinale nel giro di un minuto. Tuttavia i due lestofanti commettono per la seconda volta un grosso errore: mentre Giacomo dice di voler entrare per la benedizione natalizia (anche se \u00e8 quasi Pasqua), Aldo dichiara che \"l'abdepto\" \u00e8 un esorcista venuto perch\u00e9 nel sifone del lavandino della signora si sarebbe annidato il demonio. Caterina capisce l'inganno e prende il fucile, con cui inizia a sparare al finto prete.\nGiacomo impersona quindi un poliziotto che fa irruzione nella casa di Caterina dicendole che l'assegno bancario della sua pensione mensile che lei ha appena ritirato sarebbe falso, e vorrebbe ritirarglielo per farlo sostituire con quello vero. La donna non \u00e8 convinta, allora Giacomo contatta Aldo, nelle vesti del questore, che inizialmente crede di essere stato chiamato da un vero poliziotto a causa della truffa in atto e si impaurisce; successivamente Aldo parla con Caterina e i due capiscono di essere parenti per essersi riconosciuti zia e nipote, in quanto l'assegno \u00e8 intestato al defunto marito di Caterina, descritto come il \"Mago G\" degli spot pubblicitari della Galbusera, di cui Aldo \u00e8 il nipote. La situazione si ribalta: Aldo urla a Caterina di correre ai ripari in quanto quello che ha in casa \u00e8 un malvivente, quindi la donna spara ancora a Giacomo col fucile, colpendolo in pieno.\nLa Vespa.\nAldo, fingendosi appassionato di vecchie moto, tenta di rubare un ciclomotore (un Vespino del 1956) di propriet\u00e0 di Giovanni, che subito se ne accorge, apparendo dalla finestra di casa. Mentre i due stanno discutendo, arriva un vigile (Giacomo) a richiamarli dicendogli di abbassare le voci. Giovanni prova a denunciare il tentativo di furto, ma nel farlo finisce per discriminare Aldo in modo razzista, deridendolo per il suo essere siciliano di Gela. Casualmente, per\u00f2, anche la madre del vigile si scopre essere di Gela. Il responsabile dell'ordine, offeso, ribalta quindi la situazione e multa Giovanni per il parcheggio del ciclomotore in sosta vietata e per due aggravanti fatti notare da Aldo, cio\u00e8 il fanale rotto e la targa infangata e illeggibile.\nGiacomo quindi chiede a Giovanni i documenti di circolazione del mezzo, e Giovanni compare in scena su una sedia a rotelle dicendo di avere una temporanea paralisi delle gambe di cui \u00e8 affetto solo nel primo pomeriggio, dopo aver fatto il pisolino pomeridiano con il gatto sulla pancia, dicendo di possedere un gatto che pesa 74 kg. Inizialmente costernato, Giacomo in seguito ad una serie di battute si scoccia e multa ulteriormente Giovanni per non aver fatto un cambio di residenza anagrafico (la via in cui si trovano non \u00e8 quella indicata sui documenti). Aldo finge di essere gravemente ferito per una lieve botta sulla spalla datagli dall'adirato Giovanni, e per una battuta spiritosa di troppo il vigile intende sequestrare la Vespa.\nNel mentre Aldo riesce a prendere le chiavi della moto dalla mano di Giacomo in un momento di distrazione e scappa, mentre gli altri due iniziano un vertiginoso inseguimento \"pilotando\" la sedia a rotelle (dotata di motore): nel mentre scoppia un temporale e il furfante, alla fine, sbanda e cade dalla moto.\nBungee Jumping.\nAldo e Giovanni decidono di fare del bungee jumping e si posizionano sul terrazzo pi\u00f9 alto di un grattacielo di 30 piani per preparare lo zaino con la corda elastica. All'inizio Giovanni, pur avendo intenzione di buttarsi, \u00e8 messo in difficolt\u00e0 dalle unit\u00e0 di misura anglosassoni, conosciute e usate con disinvoltura da Aldo (a sua detta nel jumping si usa sempre tale modo di misurare).\nDurante i preparativi per i lanci arriva a raggiungerli il vecchio Peppino (Giacomo), nonno in affido che Giovanni ha acquisito tramite una firma che credeva essere per le elezioni politiche. Peppino, che chiama Giovanni \"Federico\" soffre di alcolismo, flatulenze, Alzheimer e di un'altra malattia che Giovanni inizialmente non ricorda, dichiara di aver preso parte alle due guerre mondiali, alle guerre puniche e ad alcune crociate, semplicemente perch\u00e9 gli piace combattere e sparare, di essere stato compagno di classe di Napoleone, che era un somaro e gli copiava i compiti. Il vecchietto \u00e8 inoltre razzista contro i meridionali e non riesce ad avere un dialogo con Aldo (che si mostra irrispettoso a sua volta, chiedendogli cose inadeguate, ad esempio informazioni sulla famiglia quando Peppino non ha famiglia, essendo in affido).\nGiovanni fa diversi salti con ottimo successo, non prima di essersi allarmato per un'imprudenza nella preparazione (la corda che non era stata fissata) che avrebbe potuto portarlo alla morte, e riesce a recuperare diversi oggetti dalla strada sottostante. Per\u00f2 poi, mentre Aldo e Giovanni sono distratti, Peppino (che gi\u00e0 in precedenza aveva tentato senza successo di convincere Giovanni a farlo partecipare al bungee jumping) si lega alla corda e si getta dal terrazzo. Gli altri due si accorgono che non torna su, tirano la corda e trovano una gamba del vecchietto, mentre Giovanni si ricorda e afferma, spiegando il fatto, che l'ultima malattia di cui Peppino soffriva era l'osteoporosi.\nIl passaggio di mano.\nSu un marciapiede si incontrano Cosimo (Aldo) e Ignazio \"Mano di Velluto\" (Giovanni), nelle vesti di due membri di una gang malavitosa specializzata nel traffico di sostanze stupefacenti, guidata dal boss Scasazza, il cui nome non deve mai essere pronunciato. Giacomo \u00e8 un sergente di Polizia in pattugliamento, che sospetta che i due stiano tramando qualcosa di losco. I due imbranati spacciatori colloquiano e si accordano per trovarsi a mezzanotte.\nA mezzanotte i due tentano di passarsi della cocaina, nascosta in un pacchetto da fiammiferi, con uno strano metodo, un \"passaggio di mano\" fatto tramite un colpo di gomito, di cui Ignazio \u00e8 notoriamente molto esperto, mentre a Cosimo proprio non riesce. Il poliziotto sopraggiunge e Cosimo, urtandolo al gomito, gli passa inavvertitamente la droga. Cosimo prova quindi a distrarre Giacomo (chiedendogli di accendere una sigaretta e spostando il viso quando si accende la fiamma, facendo innervosire il sergente) mentre Ignazio gli fruga nelle tasche e trova il pacchetto, ma il poliziotto se ne accorge e vede la polverina bianca. Cosimo confessa che \u00e8 cocaina pura che gli \u00e8 stata data da Ignazio, che verr\u00e0 infatti preso a manganellate da Giacomo.\nPoker.\nAldo, Giovanni e Giacomo giocano a poker a casa di Giovanni. Il padrone di casa mostra un comportamento inflessibile e dittatoriale, che lo porta ad ignorare le lamentele di Aldo e Giacomo relative al fatto che met\u00e0 della casa \u00e8 alla temperatura di 60 gradi a causa del calorifero guasto e l'altra met\u00e0 a temperature polari a causa della porta del frigorifero sempre aperta, nonch\u00e9 il fastidio causato prima dallo squillare del cellulare (a chiamare era qualcuno che ansimava) e poi dal suono del campanello della porta.\nTuttavia i due avversari riescono a convincere Giovanni ad andare alla porta ad aprire (erano dei Testimoni di Geova) e, mentre ci\u00f2 accade, cambiano le proprie carte e il posto a sedere, ma Giovanni se ne accorge e li fa tornare dove erano prima. In seguito i tre iniziano a barare: Giacomo convince gli altri che, essendo mazziere, per regola pu\u00f2 darsi 6 carte anzich\u00e9 5 per poi scartare la pi\u00f9 brutta, Aldo tenta continuamente di rubare le fiches dal piatto e si giustifica mostrando un certificato di cleptomania (che, essendo cleptomane, ha rubato a uno sconosciuto), Giovanni decide gran parte delle regole del gioco e guarda di nascosto le carte ad Aldo usando uno specchietto fissato alla sedia e dicendogli di tenerle sollevate per non fargliele vedere. Dopo la confusione dei risultati di fine gioco, al quale sembra vincere Giacomo, i tre se ne vanno perch\u00e9 \u00e8 ora di andare a lavorare.\nTerremoto.\nSu un altro marciapiede c'\u00e8 una famiglia composta da Mario (Giovanni), sua moglie Graziella (Aldo) e suo suocero (Giacomo). Tra loro tre nessuno lavora, e si mantengono solo grazie alla pensione di Giacomo. La famiglia \u00e8 scampata ad un forte terremoto ed \u00e8 costretta a stare all'addiaccio in strada, perch\u00e9 la casa \u00e8 in piedi in maniera precaria.\nGraziella supplica pi\u00f9 volte Mario di tornare in casa, per rispondere al telefono che squilla (dimenticandosi che aveva inoltrato lei la chiamata!) e per prendere gli oggetti pi\u00f9 inutili: una coperta, il frigorifero per una bottiglia di Mapo Mapo (per Giacomo, che aveva sete) ed un pianoforte (quello dei vicini, finito nel loro appartamento a seguito del crollo di un muro). Ogni volta che Mario va c'\u00e8 una scossa, quindi lui rischia pi\u00f9 volte la vita. Alla fine Graziella, mentre Mario suona il pianoforte e canta, si accorge che, nonostante tutti gli oggetti inutili recuperati e il rischio corso, hanno dimenticato in casa la bambina.\nLa notte degli Oscar.\nAldo, Giovanni e Giacomo entrano in scena annunciati dalla presentatrice Silvana e scortati da un addetto alla sicurezza (Alessandro Betti). \u00c8 il fatidico momento della scoperta del vincitori: la presentatrice, non riuscendo ad aprire la busta a causa dei guanti, la strappa. Il Trio \u00e8 proclamato vincitore, ma vengono chiamati sul palco solo Aldo e Giacomo, quindi Giovanni, confuso, pensa che ci sia stato un errore. Arriva il premio, portato dal valletto (Arturo Brachetti): Aldo e Giacomo esultano, con il primo che alza il trofeo, ma viene richiamato da Giovanni in quanto non indossa la camicia.\n\u00c8 il turno dei ringraziamenti: il primo \u00e8 Giacomo, che inizia a dire che non sarebbe la stessa persona senza un grande amico, che gli ha insegnato anche alcune mosse iconiche, in particolare i Bulgari e Tafazzi. Giovanni \u00e8 convinto che stia parlando di lui, tanto che si alza per andare sul palco, ma invece viene nominato Marco Fischioni, uno spettatore presente tra il pubblico: questo fa innervosire Giovanni, che viene trattenuto dall'addetto alla sicurezza. Tocca ora ad Aldo, il quale ringrazia la persona che gli ha insegnato molti valori (tra cui la paranza e la militanza), ma soprattutto che quando ebbe un incidente in auto gli don\u00f2 un rene anche se non necessario, perch\u00e9 si era solo escoriato un sopracciglio. Questo, unito alla rivelazione che tale rene si trovi in una banca degli organi e che lui e Giacomo percepiscano gli interessi, potendosi permettere di farsi vacanze sessuali a Cuba, fa innervosire ulteriormente il collega (\"piscio un giorno s\u00ec e un giorno no per 'sta storia!\"). Anche in questo caso, non \u00e8 Giovanni la persona ringraziata, bens\u00ec Mario Ortensi (Paolo Guerra), scatenando ulteriormente le ire di Giovanni.\nLa presentatrice annuncia che \u00e8 necessario chiamare una terza persona: Giovanni, temendo di non essere lui neanche questa volta, approfitta di un momento di distrazione dell'addetto alla sicurezza e riesce a correre sul palco. A quel punto inizia a rinfacciare ai suoi colleghi quello che egli ha fatto per loro: la presentatrice prova a sdrammatizzare, Giovanni la insulta sostenendo che per essere l\u00ec deve essere andata a letto con qualcuno (Aldo, e poi Giacomo, alzano la mano). Giacomo e Aldo gli dicono quindi di calmarsi, prendono la busta e gli fanno leggere il contenuto: Giovanni scopre cos\u00ec che la terza persona \u00e8 proprio lui e i colleghi lo rimproverano perch\u00e9 la serata era dedicata interamente a lui e lui l'ha rovinata con la sua impulsivit\u00e0. Anche la presentatrice lo rimprovera, con Giovanni che non solo ribadisce quanto affermato prima, ma alza la mano assieme agli altri colleghi. Aldo, a questo punto, riconsegna il rene a Giovanni, che sviene.\nMy Way.\nA questo punto il software dell'Enterprise si ripara ed i quattro astronauti possono finalmente tornare a casa, senza aver concluso nulla di rilevante riguardo a quel pianeta sconosciuto. La convenzione interplanetaria di Ky\u014dto li obbliga per\u00f2 a lasciare su ogni pianeta in cui atterrano un segno tangibile del loro passaggio, e loro non sanno proprio cosa fare. Alla fine l'idea viene ad Aldo che, in un inglese maccheronico, si mette a cantare \"My Way\" di Frank Sinatra mischiandosi con il pubblico.\nVersione cinematografica.\nLo spettacolo \u00e8 stato ripreso in maniera cinematografica e trasformato in un film, distribuito come \"Anplagghed al cinema\" distribuito nelle sale italiane dal 24 novembre 2006. Da questa versione tuttavia sono stati tagliati alcuni sketch: mancano infatti Zia Caterina, il passaggio di mano, poker e Oscar (presenti come contenuti extra dell'edizione in DVD).\nTrasmissione televisiva.\nLa versione teatrale di \"Anplagghed\" \u00e8 stata trasmessa da Canale 5 nel gennaio 2008, in 2 puntate, comprensiva di alcune immagini di backstage non presenti nella versione cinematografica. Nella versione trasmessa su RSI LA1 mancano gli sketch di Zia Caterina e della partita a poker."}
{"id": "662554", "revid": "123535234", "url": "https://it.wikipedia.org/wiki?curid=662554", "title": "Blu (azienda)", "text": "Blu S.p.A. \u00e8 stata una societ\u00e0 di telecomunicazioni italiana, operante nel settore della telefonia mobile e attiva fra il 1999 e il 2002. All'operatore furono assegnati i prefissi: 380, 388, 389.\nStoria.\nLa societ\u00e0 venne fondata il 19 aprile 1999 grazie a una partnership fra Societ\u00e0 Autostrade (attraverso Sitec, 32%), British Telecom (20%), Benetton (attraverso la finanziaria Edizione Holding, 9%), Mediaset (9%), Distacom (9%), BNL (7%), Italgas (7%), Caltagirone (7%) e Palatinus.\nI servizi furono attivati il 15 maggio 2000, sfruttando la licenza numero 61 rilasciata poco dopo la nascita dal Ministero delle comunicazioni, valida per le comunicazioni attraverso il sistema GSM sulla banda di frequenza 1800 MHz: il segnale con rete propria fu inizialmente irradiato solamente a Milano mentre, nel resto dell'Italia, la trasmissione avvenne con rete GSM di altri operatori grazie a degli accordi di roaming nazionale.\nCon 430.000 utenze nel settembre 2000, l'azienda super\u00f2 l'iniziale obiettivo di raggiungere 350.000 clienti entro la fine dell'anno: ciononostante, il mancato accordo fra British Telecom e gli altri azionisti riguardo alla ripartizione delle azioni mise in forse la partecipazione dell'azienda all'asta per l'assegnazione delle licenze UMTS, inizialmente confermata, per poi essere ritirata il 23 ottobre. La vicenda comport\u00f2 degli strascichi giudiziari conclusisi nel gennaio 2001, quando il TAR del Lazio annull\u00f2 la confisca governativa della fideiussione di 4000 miliardi di lire.\nNel frattempo l'azienda continu\u00f2 il proprio sviluppo lanciando nel dicembre 2000 il servizio GPRS, superando il milione di utenze nel marzo 2001 . Malgrado la continua espansione (con 1.900.000 clienti a fine 2001 con una quota di mercato sulle nuove attivazioni del 13%), iniziarono le prime defezioni fra i soci dell'azienda, con Edizione che nel settembre 2001 rinunci\u00f2 alle proprie quote dopo l'entrata nel gruppo Telecom Italia e Mediaset che nel dicembre 2001 cedette le quote in suo possesso a British Telecom.\nL'operatore telefonico entr\u00f2 cos\u00ec in una fase di progressiva smobilitazione: il 6 agosto 2002 il consiglio d'amministrazione diede il via libera al \"break-up\" dell'azienda, optando per la cessione del parco clienti (4% del mercato italiano) e del marchio a Wind, degli impianti di telefonia mobile a TIM, Wind e Vodafone Omnitel, del capitale sociale a TIM e di altri rami aziendali a H3G. Blu spense il suo segnale l'8 ottobre 2002, sparendo definitivamente dal mondo delle comunicazioni."}
{"id": "662559", "revid": "322321", "url": "https://it.wikipedia.org/wiki?curid=662559", "title": "Antonio Ca\u00f1izares Llovera", "text": "Biografia.\nNasce a Utiel, in provincia ed arcidiocesi di Valencia, il 15 ottobre 1945.\nFormazione e ministero sacerdotale.\nFrequenta il seminario diocesano di Valencia, dal 1961 al 1964, e l'universit\u00e0 pontificia di Salamanca, dal 1964 al 1968, quando consegue la laurea in teologia.\nIl 21 giugno 1970 \u00e8 ordinato presbitero dall'arcivescovo Jos\u00e9 Mar\u00eda Garc\u00eda Lahiguera a Sinarcas.\nNel giugno del 1971, presso l'universit\u00e0 pontificia di Salamanca, ottiene il dottorato in teologia.\n\u00c8 nominato coadiutore della parrocchia di santa Maria ad Alcoy, cappellano del collegio universitario \"San Jorge\", delegato alla catechesi del vicariato sud-ovest dell'arcidiocesi, direttore e fondatore delle scuole di educatori della fede e consulente dell'Azione Cattolica femminile di Alcoy, dall'ottobre 1971 al giugno 1972.\nDall'ottobre 1972 \u00e8 ascritto presso la parrocchia di san Gerardo a Madrid, di cui diventa coadiutore fino al 1992. Collabora, inoltre, con il segretariato nazionale di catechesi e con quello di insegnamento della C.E.E.C., ricopre gli incarichi di segretario della commissione episcopale per la dottrina della fede, fondatore e presidente dell'associazione spagnola di catechesi.\nMinistero episcopale e cardinalato.\nVescovo di Avila.\nIl 6 marzo 1992 papa Giovanni Paolo II lo nomina vescovo di Avila; succede a Felipe Fern\u00e1ndez Garc\u00eda, precedentemente nominato vescovo di San Crist\u00f3bal de La Laguna. Il 25 aprile successivo riceve l'ordinazione episcopale, nella cattedrale di Avila, dall'arcivescovo Mario Tagliaferri, co-consacranti i cardinali \u00c1ngel Suqu\u00eda Goicoechea e Marcelo Gonz\u00e1lez Mart\u00edn. Durante la stessa celebrazione prende possesso della diocesi.\nAd Avila inaugura il sinodo diocesano nel 1995, riorganizza l'istituto teologico, potenzia il centro diocesano per la cura dei malati psichici ed organizza una mostra per il XXV anniversario di nomina a Dottore della Chiesa di santa Teresa d'Avila.\nDal 1995 \u00e8 membro della Congregazione per la dottrina della fede e prende parte alla stesura del Catechismo della Chiesa Cattolica, contribuendo anche alla stesura in lingua spagnola; \u00e8 inoltre fondatore dell'Universit\u00e0 Cattolica \u00abSanta Teresa de Jes\u00fas\u00bb di Avila.\nArcivescovo di Granada.\nIl 10 dicembre 1996 papa Giovanni Paolo II lo nomina arcivescovo metropolita di Granada; succede a Jos\u00e9 M\u00e9ndez Asensio, dimessosi per raggiunti limiti di et\u00e0. Il 1\u00ba febbraio 1997 prende possesso dell'arcidiocesi.\nPresso questa arcidiocesi potenzia il seminario, favorisce la costruzione di chiese ed il restauro di opere ed edifici; si interessa spesso delle problematiche dei disabili, dei tossicodipendenti e dei malati di AIDS, per i quali ha fatto realizzare strutture di sostegno.\nTra il febbraio e l'ottobre 1998 \u00e8 anche amministratore apostolico \"sede vacante\" di Cartagena.\nArcivescovo di Toledo.\nIl 24 ottobre 2002 papa Giovanni Paolo II lo nomina arcivescovo metropolita di Toledo e primate di Spagna; succede al cardinale Francisco \u00c1lvarez Mart\u00ednez, dimessosi per raggiunti limiti di et\u00e0. Il successivo 15 dicembre prende possesso dell'arcidiocesi.\nDurante il suo ministero erige nuove parrocchie e dota i seminari di nuove strutture.\nDall'8 marzo 2005 al 4 marzo 2008 ricopre il ruolo di vicepresidente della Conferenza episcopale spagnola.\nNel concistoro del 24 marzo 2006 papa Benedetto XVI crea cardinale presbitero di San Pancrazio; il successivo 21 maggio prende possesso del titolo.\nDal 1\u00ba dicembre 2006 \u00e8 accademico numerario (medaglia 16) della Real Academia de la Historia.\nPrefetto della Congregazione per il culto divino e la disciplina dei sacramenti.\nIl 9 dicembre 2008 papa Benedetto XVI lo nomina prefetto della Congregazione per il culto divino e la disciplina dei sacramenti; succede al cardinale Francis Arinze, dimessosi per raggiunti limiti di et\u00e0.\nRimane amministratore apostolico di Toledo fino all'ingresso del nuovo arcivescovo Braulio Rodr\u00edguez Plaza, avvenuto il 21 giugno 2009.\nIl 12 e il 13 marzo partecipa come cardinale elettore al conclave del 2013, che porta all'elezione di papa Francesco.\nArcivescovo di Valencia.\nIl 28 agosto 2014 papa Francesco lo nomina arcivescovo metropolita di Valencia; succede a Carlos Osoro Sierra, nominato arcivescovo metropolita di Madrid. Il 4 ottobre successivo prende possesso dell'arcidiocesi.\nIl 14 marzo 2017 viene nuovamente eletto vicepresidente della Conferenza episcopale spagnola.\nIl 15 gennaio 2022 viene ricevuto, in visita \"ad limina\", da papa Francesco, insieme ad altri vescovi spagnoli.\n\u00c8 membro della Congregazione per l'evangelizzazione dei popoli e consigliere della Pontificia commissione per l'America Latina. \u00c8 stato membro della Congregazione per la dottrina della fede, della Congregazione per le cause dei santi, della Congregazione per i vescovi e del Pontificio comitato per i congressi eucaristici internazionali.\n\u00c8 uno dei cardinali che celebra la messa tridentina dopo la riforma liturgica.\nPosizioni teologiche, morali, sociali e su temi politici.\nPosizioni sul matrimonio tra persone dello stesso sesso.\nNel 2004, in seguito alle polemiche nate dopo l'accelerazione che parlamento e governo spagnoli hanno impresso al procedimento di approvazione del matrimonio tra persone dello stesso sesso, il cardinale Llovera \u00e8 intervenuto con forza nel dibattito che ha coinvolto la societ\u00e0 civile spagnola, affermando tra l'altro: \nAl \"Corriere della Sera\" dichiara il 10 marzo 2008:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662560", "revid": "101175", "url": "https://it.wikipedia.org/wiki?curid=662560", "title": "Suzuki GSXR1000 K6", "text": ""}
{"id": "662561", "revid": "399", "url": "https://it.wikipedia.org/wiki?curid=662561", "title": "Patrizio Buanne", "text": "Biografia.\nNato a Vienna dove i genitori gestivano una pizzeria nella quale si potevano ascoltare classici della musica italiana e napoletana. Qui, conobbe uno dei suoi pi\u00f9 grandi ispiratori, il suo barbiere Beniamino D'Ippolito (in arte Roberto), conoscitore della musica italiana e musicista dilettante.\nSi fece notare partecipando alla trasmissione di Mike Bongiorno \"Momenti di gloria\", vincendo il programma grazie alla sua interpretazione di \"Diana\" di Paul Anka.\nNel 2005 ha pubblicato il suo primo album dal titolo \"The Italian\" (pubblicato in Italia con il titolo \"Il mondo\") dove interpreta classici della musica italiana, reinterpretando brani di Antonello Venditti, Toto Cutugno e molti altri.\nIl primo singolo estratto dall'album \u00e8 stato \"Il mondo\", brano gi\u00e0 portato al successo da Jimmy Fontana, incluso nell'album sia in versione italiana sia in italiano-inglese. Il disco \u00e8 stato registrato negli studi di Abbey Road a Londra con la Royal Philharmonic Orchestra, ed \u00e8 entrato nella \"top ten\" inglese vendendo pi\u00f9 di 100.000 copie e aggiudicandosi il \"disco d'oro\".\nNel 2006 pubblica \"Forever begins tonight\" anticipato dal brano \"Angelo\" cover italiana di \"Angels\" di Robbie Williams, e compone \"Stand Up\", brano che ricalca la melodia di \"Go West\" e che sar\u00e0 suonata all'interno del Mondiale di calcio tedesco, accompagnando tra l'altro la vittoria dell'Italia.\nA Morey ha ottenuto un nuovo contratto di registrazione con la Universal Music Group e ha iniziato la registrazione del suo terzo album, sotto la guida di produttori musicali veterani come Humberto Gatica e Brian Rawlings. Questo omonimo album \"Patrizio\", commercializzato nel 2009, ha raggiunto il proprio record di vendite ed \u00e8 stato seguito da un tour in Australia e in Asia nel maggio 2010. Un tour di successo negli Stati Uniti d'America promo ha raggiunto nel settembre 2011 la posizione N.4 negli Stati Uniti d'America. Da quando Buanne \u00e8 diventato uno degli artisti pi\u00f9 richiesti ha firmato con le due case discografiche Concord record-Universal e Warner Music Germany.\nHa inciso singoli musicali in diverse lingue tra cui: inglese, italiano, spagnolo, francese, tedesco, polacco, afrikaans, giapponese e cinese."}
{"id": "662563", "revid": "101175", "url": "https://it.wikipedia.org/wiki?curid=662563", "title": "Suzuki GSXR1000 K5", "text": ""}
{"id": "662564", "revid": "101175", "url": "https://it.wikipedia.org/wiki?curid=662564", "title": "Suzuki GSX-R 1000", "text": ""}
{"id": "662565", "revid": "124544448", "url": "https://it.wikipedia.org/wiki?curid=662565", "title": "Torre dei Baldovinetti", "text": "La torre dei Baldovinetti \u00e8 un antico edificio civile del centro di Firenze, situato in Borgo Santi Apostoli 4r all'angolo con via Por Santa Maria 21r.\nLa torre appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nLa torre, che veniva chiamata anche \"del Bigo\", \u00e8 annessa alla casa che determina la cantonata con borgo Santi Apostoli. Fu probabilmente costruita nel XII secolo e appartenne ai conti Guidi, che avevano numerosi edifici in questa zona. Almeno dal Seicento \u00e8 documentata come abitata dalla famiglia Baldovinetti (discesa proprio dai Guidi), pass\u00f2 poi ai Salvetti e quindi ai Piacenti, che la possedevano negli anni di Federico Fantozzi, e ancora ai Pandolfini (nel 1904). \nFu cos\u00ec descritta da Guido Carocci nel suo \"Illustratore fiorentino\": \"La torre appartenne per il corso dei secoli ai Baldovinetti insieme alla vicina casa e ad un grandioso palagio del quale restano tuttora le tracce nella casa al n. 2 in Borgo SS. Apostoli. In origine tutto questo ceppo di case, con questa ed altre torri delle quali sussistono presentemente appena pochi resti in via delle Terme, erano dei Guidi, potente famiglia di parte Ghibellina. Nel 1204 un ramo dei Guidi, si stacc\u00f2 dalla famiglia; da un Baldovinetto trasse il nuovo nome, si fece di popolo e poi di Parte Guelfa, acquistando in breve autorit\u00e0 e potenza. Per il corso non interrotto di sei secoli torre e palazzo non uscirono mai dal possesso di quella famiglia della quale ricordano la storia gloriosa ed i personaggi illustri e benemeriti\". \nDurante le distruzioni operate nella zona dalle truppe tedesche in ritirata nella notte del 3 agosto del 1944 la fabbrica resistette fortunosamente alle esplosioni, grazie alla sua posizione arretrata e alla massiccia muratura: \"le mine la spogliarono dalle costruzioni d'attorno, e la resero dritta e pulita, come uno stollo, sul quale fu pi\u00f9 agevole un accurato restauro\". Tale restauro, resosi necessario per le pericolose lesioni determinate dai violenti spostamenti d'aria provocati dalle esplosioni, fu condotto tra il 1945 e il 1946, su incarico della Soprintendenza ai Monumenti di Firenze, dall'architetto Nello Baroni, al quale si devono la maggior parte degli interventi di ripristino sulle torri trecentesche danneggiate di qua e di l\u00e0 d'Arno.\nDescrizione.\nCome la descrisse Carocci, \u00e8 una costruzione \"solidissima\", con grosse mura rivestite di filaretto, senza ornamentazioni, senza cornici di ricorso, con poche e strette finestrelle destinate a portare un modesto raggio di luce nei diversi ripiani. Al primitivo coronamento merlato che \u00e8 stato distrutto, \u00e8 oggi sostituita una semplice tettoia. \nIl paramento di pietra \u00e8 regolare fino a circa 5 metri di altezza, dopodich\u00e9 \u00e8 sbozzato in maniera pi\u00f9 grezza; una finestra di forma quadrata con inferriate si trova al di sopra della porta, mentre nella parte pi\u00f9 alta, quasi al termine della torre, un'altra finestra di forma quadrata risulta essere di pi\u00f9 recente costruzione. Il portale al piano terreno (oggi accesso a un esercizio commerciale) \u00e8 sormontato da un arco a doppia ghiera, cio\u00e8 formato da due archi sovrapposti, uno molto ribassato e uno pi\u00f9 alto. \nIl fronte prospettante in direzione di Por Santa Maria \u00e8 pressoch\u00e9 compatto ed \u00e8 caratterizzato soltanto dalla presenza di tre piccole finestrelle di forma quadrata, di cui la prima caratterizzata dalla presenza di un alto architrave in pietra e da un piccolo archivolto."}
{"id": "662567", "revid": "2225", "url": "https://it.wikipedia.org/wiki?curid=662567", "title": "I corti", "text": ""}
{"id": "662569", "revid": "559685", "url": "https://it.wikipedia.org/wiki?curid=662569", "title": "Offertorio", "text": "Offertorio (dal latino \"offertorium\") \u00e8 un momento della celebrazione eucaristica della Chiesa cattolica e dei \"servizi\" della Chiesa anglicana. Esso consiste nell'offerta dei doni all'altare, segue la preghiera dei fedeli e precede la Preghiera eucaristica.\nNella liturgia gallicana il rito dell'offertorio \u00e8 chiamato \"sonus\", mentre in quella mozarabica \"sacrificium\". \nMusica.\nNella liturgia cattolica, l'offertorio, spesso chiamato anche col suo nome latino offertorium, \u00e8 anche il nome del canto che accompagna la presentazione e la preparazione dei doni sull'altare per la celebrazione, cantato nel momento dell'offertorio.\nIl suo antico nome di \"antifona ad offerenda\" ne rivela la forma e la funzione di canto processionale che accompagnava i fedeli mentre portavano le offerte sull'altare.\nL'\"offertorio\" appartiene al proprio della messa: il suo testo quindi varia a seconda dell'occasione liturgica celebrata.\nDi tutti i canti del proprio, \u00e8 il pi\u00f9 misterioso quanto alle sue origini ed alla sua evoluzione, strettamente connesse alla storia complessa del rito delle offerte sull'altare. Inizialmente il canto era di tipo responsoriale, affidato alla \"schola\" nella sua esecuzione, secondo lo schema; antifona - versetto - antifona a latere - versetto - antifona. Pi\u00f9 tardi, dal IX secolo, la soppressione della processione offertoriale ed una serie di circostanze hanno dimensionato il rito dell'offertorio causando l'abbandono del canto dei versetti e riducendo la lunghezza del canto, mantenendo la sola antifona. In questa forma \u00e8 documentato nella maggior parte delle fonti manoscritte ed \u00e8 pubblicato nelle moderne edizioni del graduale. In epoche seguenti, il canto \u00e8 stato addirittura sostituito dall'organo e da una musica di circostanza.\nQuanto al procedimento compositivo \u00e8 un brano di concezione originale, in uno stile in genere assai ornato, che si avvicina al tratto: i versetti dell'offertorio sono sicuramente tra i pi\u00f9 ornati , con una frequente tendenza al melisma, specialmente verso la fine del pezzo.\nParticolarit\u00e0 unica nel repertorio gregoriano \u00e8 la ripetizione del testo, di frasi o di sue parti, o anche di parole singole, come in \"Vir erat\" dove la parola \"quoniam\" \u00e8 ripetuta tre volte ed il canto si conclude con l'espressione \"ut videat bona\" ripetuta pi\u00f9 volte.\nIl testo dell'offertorio non sempre manifesta, come nell'introito e nel communio, uno stretto legame con l'occasione liturgica: solitamente tratto dai salmi esprime abitualmente una delle innumerevoli sfaccettature della contemplazione cristiana."}
{"id": "662570", "revid": "1522738", "url": "https://it.wikipedia.org/wiki?curid=662570", "title": "Frank Grimes", "text": ""}
{"id": "662571", "revid": "36426", "url": "https://it.wikipedia.org/wiki?curid=662571", "title": "Santo Stefano al Ponte", "text": ""}
{"id": "662574", "revid": "486946", "url": "https://it.wikipedia.org/wiki?curid=662574", "title": "Diritto delle Comunit\u00e0 Europee", "text": ""}
{"id": "662576", "revid": "111031922", "url": "https://it.wikipedia.org/wiki?curid=662576", "title": "Regina Isabella (corvetta)", "text": "La Regina Isabella \u00e8 stata una fregata a vela della Real Marina del Regno delle Due Sicilie successivamente acquisita come corvetta a vela della Regia Marina.\nStoria.\nImpostata nel 1825 nei cantieri di Castellammare di Stabia per la Marina del Regno delle Due Sicilie e varata il 9 luglio 1827 alla presenza di Francesco I e dell'intera corte, la nave, entrata in servizio nel 1828, era originariamente una fregata a vela armata con 44 cannoni: 24 cannoni da 24 libbre + 4 obici Paixhans da \n30 libre in batteria, in coperta 18 carronate da 24 libbre Scafo in legno con carena ricoperta rame, la nave aveva gli alberi di trinchetto, maestra e quello di mezzana a vele quadre e bompresso (armamento velico a nave)\nIl 24 maggio 1828 la fregata, da poco completata, trasport\u00f2 a Palermo il luogotenente generale della Sicilia.\nNel 1828 la \"Regina Isabella\", da poco in servizio, partecip\u00f2 ad un'azione contro la pirateria barbaresca nel Mediterraneo: unitamente alla fregata \"Cristina\", infatti, la nave, al comando del capitano di fregata Raffaele De Cosa, fu inviata a Tripoli, il cui bey, invece dei 40.000 colonnati previsti per il rinnovo di un accordo con il Regno delle Due Sicilie, ne voleva 100.000: compito delle due fregate era verificare, assieme al console locale del Regno, se fosse possibile un negoziato e, in caso contrario, osservare le sistemazioni difensive del porto per un'eventuale azione di forza. Non essendo stata raggiunta un'intesa, (il bey pretese il pagamento entro due mesi), il 22 agosto 1828 la flotta borbonica (con la \"Regina Isabella\" in appoggio e successivamente a prendere parte all'azione di fuoco) si dispose su due file nelle acque antistanti Tripoli e l'indomani, di fronte ad un nuovo rifiuto del bey di raggiungere un accordo, apr\u00ec il fuoco contro le fortificazioni della citt\u00e0 e le cannoniere poste a difesa del porto: il bombardamento prosegu\u00ec con scarso successo per una settimana (interrompendosi solo il 24 ed il 25 per il maltempo), e fu a malapena respinta una sortita tripolina (28 agosto). Incapaci di raggiungere un qualunque risultato le navi napoletane si ritirarono.\nIl 27 settembre 1828, pertanto, la \"Regina Isabella\" ed il brigantino \"Principe Carlo\" catturarono la goletta tripolina \"Mabrouka\", con 56 uomini a bordo, e la costrinsero a fare rotta per Trapani, da dove poi la fregata la scort\u00f2 a Messina, giungendovi il 10 ottobre: dopo quest'episodio il bey, il 28 ottobre 1828, acconsent\u00ec alla firma di un trattato di pace.\nIl 3 marzo 1831 la nave trasport\u00f2 a Palermo il principe Leopoldo, conte di Siracusa, nominato luogotenente generale della Sicilia. Il 25 giugno 1831 la fregata fu visitata nel porto di Napoli dal principe di Joinville, da Re di Napoli, dal principe di Capua e dal conte di Lecce.\nIl 26 novembre 1832 la \"Regina Isabella\", insieme al brigantino \"Principe Carlo\", agli avvisi \"Leone\" ed \"Aquila\" e una formazione sarda (fregate \"Carlo Felice\" ed \"Euridice\", avviso \"Dione\"), lasci\u00f2 Genova per Napoli con a bordo i neo sposi Ferdinando II delle Due Sicilie e Maria Cristina di Savoia (che soffr\u00ec notevolmente di mal di mare durante la navigazione), giungendo a Napoli il 30 novembre.\nNel marzo 1833 la fregata fu aggregata ad una Divisione del Regno delle Due Sicilie che prese parte, insieme ad una Squadra sarda, ad un'azione dimostrativa contro il Bey di Tunisi: l'azione era stata decisa il 23 marzo, con un accordo congiunto sabaudo-borbonico, in seguito ad un'offesa del Bey contro il Regno di Sardegna, la cattura di una feluca sarda. Il 28 marzo 1833 la \"Regina Isabella\", insieme alla corvetta \"Cristina\" ed ai brigantini \"Zeffiro\" e \"Principe Carlo\", salp\u00f2 da Napoli (la formazione era comandata dal capitano di fregata Marino Caracciolo di Torchiarolo), fece tappa a Palermo ed il 10 maggio si congiunse al largo di Tunisi alla Squadra sarda del contrammiraglio Giorgio De Viry (formata da quattro fregate, una corvetta, un brigantino ed una goletta): il Bey infine cedette e rese omaggio alla bandiera sarda, firmando poi, il 17 novembre, un trattato d'amicizia con il Regno delle Due Sicilie. \nIl 17 maggio 1834, in seguito ad atti ostili da parte del Marocco, che stava approntando navi corsare, la \"Regina Isabella\", col brigantino \"Zeffiro\", la corvetta \"Cristina\" e la goletta \"Lampo\", lasci\u00f2 Napoli \u2013 la formazione era comandata dal retroammiraglio Giambattista Staiti \u2013, e fu inviata nelle acque dello stato nordafricano per proteggere i commerci del Regno delle Due Sicilie. In seguito alla dimostrazione di forza (un sostanziale deterrente) costituita dalla presenza delle quattro navi \u2013 ed in particolare dalla Regina Isabella, che si port\u00f2 al largo di Sel\u00e8 (costa marocchina) dove effettu\u00f2 manovre con brandeggio dei cannoni \u2013, il Sultano del Marocco acconsent\u00ec a firmare, il 25 giugno 1834, un trattato di libero commercio con la monarchia del Regno delle Due Sicilie.\nIl 10 maggio 1843, 242 membri dell'equipaggio della fregata contribuirono, insieme ad altri 2200 uomini, a tirare in secco il vecchio vascello \"Capri\". Il 1\u00ba luglio 1843 la nave, insieme ad altre tre unit\u00e0 borboniche (il vascello \"Vesuvio\" e le fregate \"Amalia\" e \"Partenope\"), lasci\u00f2 Napoli per Rio de Janeiro per scortare la principessa Maria Teresa Cristina di Borbone, sposa dell'imperatore Dom Pedro II del Brasile. Le navi giunsero nella citt\u00e0 brasiliana il 3 settembre, e tornarono a Napoli il 24 dicembre 1843.\nIl 28 luglio 1845 l'unit\u00e0 fece parte della formazione navale (fregate \"Amalia\" e \"Partenope\", corvetta a vela \"Cristina\", avviso \"Delfino\") che accompagn\u00f2 a Palermo il vascello \"Vesuvio\", che aveva a bordo i re di Napoli e parte del seguito. Il 22 agosto dello stesso anno la nave, al comando del capitano di vascello De Gregorio, arriv\u00f2 a Messina proveniente da Napoli, dove trasport\u00f2 poi un battaglione di bersaglieri che prima costituivano parte del presidio di Messina. L'8 ottobre dello stesso anno la \"Regina Isabella\" giunse a Palermo proveniente da Napoli con a bordo carrozze e mobilio destinati al Palazzo Reale, dove si sarebbero presto recati a soggiornare i re di Napoli. Il 7 luglio 1846 la nave, insieme ad altre dieci unit\u00e0 (pirofregate \"Ruggiero\", \"Roberto\", \"Ercole\", \"Archimede\", brigantini \"Intrepido\", \"Zeffiro\", \"Principe Carlo\", \"Valoroso\" e \"Generoso\", avviso \"Delfino\"), salp\u00f2 da Napoli in formazione con la corvetta \"Cristina\", che aveva a bordo i sovrani delle Due Sicilie, il duca di Calabria, il conte di Trapani, le principesse Carolina Ferdinanda ed Amalia con il marito di quest'ultima Sebastiano, e quattro giorni pi\u00f9 tardi, alle sette del mattino, giunse a Messina.\nSul finire dell'aprile 1848, scoppiata la prima guerra d'indipendenza, la fregata lasci\u00f2 Napoli e venne inviata in Adriatico. La squadra di cui la \"Regina Isabella\" faceva parte era composta, oltre che da essa, dalle pirofregate a ruote \"Carlo III\", \"Guiscardo\", \"Ruggiero\", \"Roberto\" e \"Sannita\", dalla fregata a vela \"Regina\", dalla pirocorvetta a ruote \"Stromboli\" e dal brigantino \"Principe Carlo\", sotto il comando del commodoro Raffaele De Cosa. Durante la navigazione verso nord le navi, il 5 maggio, fecero tappa ad Ancona, dove sbarcarono il generale Guglielmo Pepe e 5.000 uomini. Raggiunta poi Venezia il 16 maggio, la squadra incroci\u00f2 tra le foci del Tagliamento e del Piave in attesa dell'arrivo delle navi sarde, e, pur senza combattere (vi era il divieto di aprire il fuoco se non attaccati), obblig\u00f2 la flotta austroungarica a rinunciare al blocco navale della citt\u00e0.\nIl 22 maggio 1848 la squadra napoletana, unitasi ad una formazione sardo-piemontese al comando del contrammiraglio Giuseppe Albini, avvist\u00f2 al largo di Sacca di Piave una divisione austroungarica di minore forza. Essendo venuto meno il vento, Albini, disponendo solo di navi a vela, convinse De Cosa, per non perdere la superiorit\u00e0 numerica, a far prendere a rimorchio le unit\u00e0 piemontesi dalle pirofregate borboniche, ma il tutto venne eseguito in maniera talmente confusa che quattro piroscafi austroungarici fecero in tempo a raggiungere le navi della propria divisione ed a rimorchiarle sino a Muggia, le cui batterie costiere avevano a quel punto impedito ogni intervento della squadra sardo-napoletana: prima di sera solo la \"Regina\" e la fregata sarda \"San Michele\" erano giunte a tiro delle navi austroungariche, senza per\u00f2 essere passate all'attacco. Il 16 giugno 1848, dopo aver brevemente stazionato insieme alle navi venete e piemontesi nelle acque antistanti Trieste, la squadra del Regno delle Due Sicilie venne richiamata in patria.\nIl 30 agosto 1848 la \"Regina Isabella\", aggregata alla squadra navale (fregate a vela \"Amalia\" e \"Regina\", pirofregate a ruote \"Sannita\", \"Carlo III\", \"Ruggiero\", \"Roberto\", \"Archimede\" ed \"Ercole\", sette trasporti truppe, pirocorvetta \"Nettuno\" ed otto cannoniere) inviata a reprimere l'insurrezione della Sicilia, venne inviata in Sicilia per reprimere la ribellione ed il 2 settembre bombard\u00f2 Messina; ultimato il cannoneggiamento la flotta borbonica sbarc\u00f2 a Messina 250 ufficiali e 6500 uomini, che conquistarono la citt\u00e0 dopo tre giorni di scontri.\nNel 1849-1850 la nave venne sottoposta a radicali lavori di modifica dell'armamento, che si conclusero il 21 marzo 1850. In seguito a tali lavori i 44 cannoni da 80 libbre vennero sbarcati e sostituiti con due cannoni a canna liscia in ferro da 60 libbre, collocati in batteria, 26 cannoni corti, anch'essi lisci ed in ferro, da 30 libbre, parimenti disposti in batteria, e 14 cannoni-obici Paixhans a canna liscia ed in ferro, da 30 libbre, posizionati in coperta.\nIl 6 giugno 1850 la fregata presenzi\u00f2 al varo del vascello \"Monarca\", che alla sua discesa in acqua salut\u00f2 con delle salve di cannone.\nNel settembre 1859 l'ormai vecchia \"Regina Isabella\" venne convertita in prigione galleggiante ed ormeggiata con tali funzioni entro il cantiere di Castellammare di Stabia.\nPassata alla Marina del Regno di Sardegna il 7 settembre 1860, con la presa di Napoli, l'unit\u00e0 venne incorporata il 17 marzo 1861 nella neocostituita Regia Marina italiana, per la quale tuttavia non entr\u00f2 mai in servizio: riclassificata corvetta di I rango a vela ma trovata in cattive condizioni, la \"Regina Isabella\" venne radiata sul finire del 1863 ed il 4 febbraio 1864 fu venduta per demolizione."}
{"id": "662579", "revid": "712828", "url": "https://it.wikipedia.org/wiki?curid=662579", "title": "Mana Tatsumiya", "text": ""}
{"id": "662580", "revid": "1226", "url": "https://it.wikipedia.org/wiki?curid=662580", "title": "Sculaccione", "text": ""}
{"id": "662581", "revid": "121114965", "url": "https://it.wikipedia.org/wiki?curid=662581", "title": "Sant'Apollinare (Marsciano)", "text": "Sant'Apollinare \u00e8 una frazione del comune di Marsciano (PG).\nIl borgo si trova ad un'altitudine di 266 , a breve distanza dalla via Settevalli proveniente da Perugia, ed \u00e8 abitato da 57 residenti. Il paese gode di un'ottima vista sulla Valnestore.\nStoria.\nLe origini del castello, costruito a difesa di un monastero benedettino, risalgono al X secolo con il nome di \"curtis Sanctae Marie Apollinaris\"; nel 1010 si ha notizia dell'incendio ivi appiccato dall'Esercito Imperiale di passaggio. Nel 1030/1040 il monastero, poco distante dal castello, venne donato all'abbazia di Farfa e da questa, nel 1118, pass\u00f2 al monastero di San Pietro di Perugia per enfiteusi. Il diploma imperiale del 1163 di Federico I dette riconferma di questo possesso.\nAgli inizi del XIV secolo il monastero venne fortificato, in quanto costituiva un importante punto strategico di difesa verso Todi. Il castello venne assediato e saccheggiato da Braccio Fortebraccio nel 1416, sconfitto poi dai perugini.\nA partire dal 1227, fino al 1770, appartenne alla famiglia perugina dei Graziani-Pellini. \nOra \u00e8 quasi disabitato, se si eccettuano le famiglie che posseggono il castello vero e proprio. Quasi tutte le case del borgo sono abitate durante l'estate e, per la maggior parte, propriet\u00e0 di stranieri. Il monastero, detto anche \"La Rocca\", \u00e8 di propriet\u00e0 della Fondazione Agraria (dipendente dalla Facolt\u00e0 di Agraria dell'Universit\u00e0 degli studi di Perugia), un ente statale che gestisce l'ex-patrimonio dei Benedettini. La Rocca \u00e8 costituita dall'antico monastero, una chiesetta, un chiostro, una grande cantina e altri magazzini.\nIl sisma del 15 dicembre 2009 ha provocato gravi danni al patrimonio artistico del paese, danneggiando il castello, la chiesa, la rocca ed altri luoghi caratteristici.\nEconomia e manifestazioni.\nLa seconda domenica del mese di Maggio si festeggiano i Santi Patroni, i SS. Martiri, ben 12, dei quali vengono conservate le reliquie all'interno della piccola chiesa paesana.\nDa alcuni anni paesani si sono riuniti in un'Associazione denominata \"Gli Amici di Sant'Apollinare\"."}
{"id": "662583", "revid": "125127850", "url": "https://it.wikipedia.org/wiki?curid=662583", "title": "William Styron", "text": "Tra gli altri suoi pi\u00f9 conosciuti, e discussi, romanzi figurano \"Lie Down in Darkness\" (\"Un letto di tenebre\", nella versione in lingua italiana), scritto all'et\u00e0 di ventisei anni e pubblicato nel 1951, e \"The Confessions of Nat Turner\", del 1967, Premio Pulitzer per la narrativa, ricostruzione romanzata della vicenda umana di Nat Turner, capo della rivolta degli schiavi avvenuta nel 1831 in Virginia.\n\"Un letto di tenebre\", in particolare, sembra ricalcare da vicino il \"vissuto\" personale dello scrittore: la narrazione \u00e8 infatti ambientata nel suo paese natale, la Virginia, e - come egli stesso raccont\u00f2 poi - altro non era che quel che vide attorno a s\u00e9 nella prima parte della propria vita. Esso racconta di una giovane che giunge al suicidio dopo essere stata sopraffatta dal \"male di vivere\" dovuto alla forte pressione derivante dalla vita in una famiglia della \"classe media\" americana. Pari a quella in cui Styron crebbe: dopo aver avuto un'infanzia felice, rimase orfano a 13 anni, sviluppando un patologico senso di colpa che, oltrech\u00e9 un tormento esistenziale, fu il \"cartiglio\" di tutta la sua opera. Portandolo a descrivere il trauma, rivissuto, della cacciata dal Paradiso Terrestre.\nBiografia.\nStyron studi\u00f2 al Davidson College e poi alla Duke University di Durham, nel North Carolina, dove segu\u00ec in particolare le lezioni di William Blackburn, il quale ebbe un ruolo di primo piano nella formazione culturale del giovane scrittore. Qui si avvicin\u00f2 alla letteratura di William Faulkner, leggendo con passione altri grandi narratori statunitensi ed europei contemporanei. Tra i quali si ricordano Dos Passos, Fitzgerald, Hemingway, ma soprattutto Joyce e Flaubert. Nella sua formazione letteraria decisiva fu l'esperienza del trasferimento a New York: il distacco dalla provincia natale gli permise di guardarne con maggiore distacco le contraddizioni, specie se confrontate con l'universo sociale della grande metropoli. Dove si impieg\u00f2 come redattore di una casa editrice, frequentando contemporaneamente un corso di scrittura creativa tenuto da Hiram Haydn presso la New School for Social Research.\nFu un valente soldato e si arruol\u00f2 nel corpo dei marine quando non aveva ancora diciotto anni, pare per una bravata esistenziale. Reduce dal conflitto mondiale, nel 1950 venne chiamato alle armi nella successiva guerra di Corea, tuttavia non and\u00f2 al fronte. Fu congedato nel 1951, che \u00e8 l'anno di pubblicazione della sua prima opera, \"Lie Down in the Darkness\". Grazie al premio vinto per quest'opera prima, trascorse pi\u00f9 di anno in Europa, durante il quale Styron scrisse, nel suo soggiorno parigino, il suo secondo romanzo, \"The Long March\", frutto dell'esperienza militare ricordata in termini drasticamente negativi. Esso narra la storia di un audace capitano dell'esercito, al quale l'Autore affida il compito di denunciare i guasti prodotti dall'ottusit\u00e0 militare in un campo di addestramento durante la guerra di Corea. Un gruppo di uomini della riserva \u00e8 richiamato per una serie di esercitazioni nelle isole Caroline, dove maturano i contrasti tra gli scontenti, strappati alla vita familiare e alle loro occupazioni, e i militari di carriera pi\u00f9 fanatici. Le ostilit\u00e0 sfoceranno in violenze durante la marcia forzata di addestramento.\nDal 1952 collabora alla redazione della neonata rivista \"Paris Review\", sposando l'anno seguente la poetessa Rose Burgunder, da cui ebbe quattro figli, un maschio e tre femmine. Trascorse praticamente tutto il 1953 a Roma. Rientrato negli Stati Uniti, si stabil\u00ec a Roxbury, nel Connecticut, dividendosi negli anni successivi tra l'attivit\u00e0 letteraria, la pubblicistica e l'insegnamento al Sillman College della Yale University.\nDefinito dal collega scrittore Tom Wolfe un vero \"romanziere del Sud\", in linea colla tradizione di vigoroso realismo dettata da Faulkner, Styron - pur non rinnegando le proprie radici, ma piuttosto volendo emanciparsi dall'ombra dei padri, Faulkner e Thomas Wolfe- non si considerava uno scrittore sudista, pur scrivendo nel loro tipico stile esuberante, colorito, talvolta melodrammatico, talaltra elegiaco. Fu autore anche di opere per il teatro e di testi autobiografici. Come Faulkner, anche Styron si interess\u00f2 ai grandi problemi storico-sociali, e li affronta con chiare idee: schierandosi senza dubbio contro la gerarchia militare, la schiavit\u00f9, la Shoah. E, su un piano diverso, contro i suoi personali nemici mortali: l'alcool e la depressione. Sempre dalla parte dei vinti, degli infelici, degli umili.\nNon va sottaciuta la ferma volont\u00e0 di rimettere in discussione le forme narrative tradizionali, sperimentando la continua alterazione della successione cronologica degli eventi. Sul piano linguistico, Styron fa uso dello \"stream of consciousness\" di marca joyciana.\nNel 1960 Styron pubblic\u00f2 'Set this House on Fire' - citazione da una lettera di John Donne - raccontando una vicenda drammatica ambientata in un immaginario paese della costiera amalfitana. Il protagonista \u00e8 Cass Kinsolving, pittore originario del Sud degli Stati Uniti, stabilitosi in Italia nella speranza di ritrovare la creativit\u00e0 perduta. Ma conducendo una vita disordinata, quasi sempre ubriaco, trascura la propria famiglia, tormentato da problemi esistenziali. Fa da contrapposizione Mason Flagg, odioso commediografo di successo. Che per Styron rappresenta l'americano tipo, apparentemente rispettabile, ma nell'animo perverso e crudele.\nNel 1968 ottenne il Premio Pulitzer per il romanzo \"The Confessions of Nat Turner\", pubblicato l'anno precedente, dove l'energia polemica e la riuscita artistica si accompagnano all'abbandono della verit\u00e0 storica. Attingendo alla storia americana, Styron rievoca una disperata rivolta nera scoppiata in un piccolo centro della Virginia, nella contea di Southampton, avvenuta nel 1831 e repressa rapidamente. Il titolo allude al dossier in cui \u00e8 raccolta la confessione che il capo dei ribelli rese in carcere all'avvocato incaricato di interrogarlo. Questa meditazione immaginaria sulla storia prende le mosse a ritroso, muovendosi dal momento conclusivo. Infatti, gi\u00e0 giudicato colpevole e in attesa di essere mandato a morte, Nat ripercorre dal carcere la propria vita, attraverso le tappe della dolorosa maturazione personale. Rendendosi conto delle condizioni miserabili in cui la sua gente \u00e8 costretta a vivere, dopo una crisi mistica, Nat, trentenne autodidatta, organizza una rivolta assieme a un manipolo di altri schiavi. Fanaticamente risoluto a uccidere il maggior numero possibile di bianchi, nel finale del libro, Nat colpisce una ragazza bianca, eletta a simbolo di quel sottile inganno padronale che, se da una parte vellica la coscienza dello schiavo nero, dall'altra non ne consente quella piena realizzazione della dignit\u00e0 personale e quelle aspirazioni alla libert\u00e0.\nIl romanzo gli procur\u00f2 fama internazionale e molte polemiche, nel clima sociale ideologico degli anni Sessanta. Tra gli altri fu attaccato dall'intellettualit\u00e0 nera USA, la quale non sopportava che uno scrittore bianco e protestante potesse descrivere in prima persona la vita di uno schiavo nero; fu per\u00f2 difeso dallo scrittore nero James Baldwin, amico personale di Styron, e da George Steiner sul New York Times.\nLa sua opera pi\u00f9 popolare - ma anch'essa foriera di roventi polemiche sull'inopportunit\u00e0 di affrontare letterariamente un argomento scabroso - rimane \"La scelta di Sophie\" (\"Sophie's Choice\"). Che prende anch'esso spunto dalla storia contemporanea, la Seconda Guerra Mondiale. Pubblicato nove anni dopo la sua precedente opera narrativa, la storia \u00e8 ambientata nel 1947, quando il ricordo della guerra terminata e degli orrori nazisti \u00e8 ancora vivo nella mente degli ebrei come Nathan Landau. Uomo di grande cultura e vivace acume intellettuale, egli non sa reagire agli eventi accaduti, schiacciato dalla stessa sua coscienza critica: maniaco-depresso, trova nella droga un fugace sollievo dalle sue crisi. L'altro personaggio, la polacca Sophie Zawistowska, annienta se stessa in una sfrenata attivit\u00e0 sessuale. Deportata assieme ai suoi due bambini ad Auschwitz, ha un passato segnato da terribili tragedie che ne hanno minato l'equilibrio psichico. Il titolo del romanzo allude infatti alla terribile decisione che Sophie ha dovuto compiere: su ordine dei nazisti, dovette obbligatoriamente scegliere quale dei due figli salvare, condannando a morte l'altro. La serenit\u00e0 perduta per sempre le impedisce di vivere, pur avendo dato prova, nell'affrontare dolorose esperienze, di formidabili energia e spirito.\nIn questo contesto, appare la figura del giovane narratore-protagonista, Stingo. Il quale, trasferitosi a New York dalla natia Virginia con l'intenzione di fare fortuna letteraria, prende alloggio nella pensione dove incontra e fa amicizia con la strana coppia Nathan-Sophie.\nStyron sposta la sua riflessione sul male dal piano storico a quello universale, presentandolo ai lettori non come il prodotto di menti mostruose, bens\u00ec come eterna tentazione a cui pu\u00f2 cedere chiunque, anche il pi\u00f9 pacifico degli uomini comuni.\nUn grande successo, sia di critica che per il numero di lettori, ha avuto l\u2019opera autobiografica \"Un'oscurit\u00e0 trasparente\" (\"Darkness Visible\") del 1990, in cui l\u2019autore rivela la grave crisi depressiva in cui cadde al ritorno dal ritiro di un premio letterario in Europa alla fine degli anni ottanta. \u00c8 ritenuta da molti specialisti del trattamento delle malattie mentali un'opera pionieristica, per il contributo dato al contrasto nei confronti della stigmatizzazione dei disturbi psichiatrici, dimostrando che, se trattata tempestivamente ed accuratamente, anche una malattia che, per chi ne soffre, pu\u00f2 sembrare \"un inferno\", \u00e8 in realt\u00e0 curabile."}
{"id": "662586", "revid": "88740", "url": "https://it.wikipedia.org/wiki?curid=662586", "title": "Italica", "text": "Italica (in latino \"Ital\u012dca\") era un'antica citt\u00e0 della Spagna romana vicino all'attuale Siviglia, primo insediamento nella penisola iberica di italici, da cui il nome. Tra i coloni che la popolarono vi furono anche le famiglie italiche di Traiano e Adriano, entrambi originari di Italica. Oltre a Traiano e Adriano, vi nacque forse anche Teodosio I.\nStoria.\nItalica fu fondata nel 206 a.C. da Publio Cornelio Scipione Africano sulla destra del fiume Guadalquivir, in corrispondenza dell'odierna Santiponce, in provincia di Siviglia, per insediarvi i soldati romani e italici feriti nella battaglia di Ilipa (Seconda guerra punica). Da qui il nome \"Italica\".\nAveva un'ottima posizione strategica nel cuore della regione B\u00e9tica, la pi\u00f9 meridionale della Spagna: divenne \"municipium\" nel I secolo a.C., fino ad assumere, al tempo di Adriano, il titolo di \"Colonia Aelia Augusta\", ossia venerabile colonia di Elio (Adriano).\nVicino ad essa si svilupp\u00f2 la cittadina di \"Hispalis\", che dopo la distruzione di Italica nel sesto secolo d.C. la sostitu\u00ec nella regione e col tempo divenne l'attuale Siviglia.\nAnnoverava tra i suoi abitanti parecchi veterani e fu l'unica citt\u00e0 della provincia romana patria di ben due imperatori: Traiano e Adriano.\nItalica fu devastata dalle invasioni barbariche, ma continu\u00f2 ad essere parzialmente abitata fino all'anno Mille sotto gli Arabi. Dalle sue rovine furono presi molti materiali da costruzione per la vicina Siviglia. Nei secoli del Rinascimento le sue rovine venivano definite come \"Sevilla la vieja\".\nCaratteristiche.\nPresso gli scavi archeologici di Italica si possono oggi ammirare diverse case e strade, un grande anfiteatro, le terme romane, sculture e mosaici, sebbene sia i cristiani che gli Arabi abbiano riutilizzato diversi materiali da l\u00ec provenienti per alcune costruzioni di Siviglia. L'agglomerato primitivo, la \"vetus urbs\" corrisponde all'attuale abitato di Santiponce; possedeva un foro con un tempio dedicato a Diana, le terme e il teatro, costruito all'epoca di Augusto.\nL'imperatore Adriano decise un nuovo ampliamento della sua citt\u00e0 natale e fece costruire la \"nova urbs\", che coincide con il sito archeologico. Circondata da mura, la citt\u00e0 nuova aveva al centro il grande Foro con il tempio dedicato a Traiano e ampie terme. Il tessuto urbano era disegnato da larghe vie perpendicolari fra loro che disegnavano lotti perpendicolari (\"insulae\").\nTra le dimore aristocratiche, un posto di rilievo \u00e8 occupato dalla \"Casa dell'Esedra\", cos\u00ec chiamata per l'esedra semicircolare che si trova al termine di un lungo cortile; l'edificio occupa un'area di 4000 metri quadrati, coprendo l'intera superficie dell\"'insula\". Notevoli anche la \"Casa degli Uccelli\", dove uno splendido mosaico rappresenta Orfeo circondato da 32 uccelli diversi, e la \"Casa del Planetario\", con un mosaico rappresentante gli dei, da cui prendono il nome i giorni della settimana.\nL'edificio pi\u00f9 importante di Italica resta il \"Traianeum\", un immenso recinto adibito al culto degli imperatori Adriano e Traiano. In assenza di fonti epigrafiche, si ipotizza che questo sia stato fatto costruire da Adriano in omaggio al suo predecessore Traiano. Il complesso \u00e8 formato da un immenso portico (\u00e8 stata ripresa la biblioteca di Adriano ad Atene specialmente nel colonnato interno, nella cadenza ondulata delle esedre e nella ricerca cromatica, marmo di Carrara e cipollino), al quale si accedeva nel lato corto meridionale da una terrazza con scale laterali, posta proprio sul \"cardo maximus\".\nIl tempio (che riprende come modello il tempio di Mars Ultor nel foro di Augusto a Roma) \u00e8 un octastilo corinzio con colonne scanalate alte 9,20 metri. Il tempio ha un'unica cella. Inoltre tra il tempio e il portico si trovavano due file di cinque statue ciascuna. Di queste sono state rinvenute solo dei frammenti enormi che fanno supporre che la grandezza di queste statue fosse veramente considerevole (ad esempio un frammento di un dito lungo 30\u00a0cm). Le maestranze che realizzarono il complesso non erano tutte di elevata capacit\u00e0; lo confermano alcuni frammenti realizzati da mani diverse, diversit\u00e0 data per\u00f2 dalla fretta di realizzazione."}
{"id": "662587", "revid": "1935652", "url": "https://it.wikipedia.org/wiki?curid=662587", "title": "Edward Michael Egan", "text": "Biografia.\nConseguito il dottorato in Diritto canonico presso la Pontificia Universit\u00e0 Gregoriana, ha prestato servizio presso numerose diocesi statunitensi e presso alcuni tribunali pontifici ed ha fatto parte della commissione incaricata della revisione del Codice di Diritto Canonico.\nIl 1\u00ba aprile 1985 \u00e8 nominato vescovo ausiliare di New York. Ha ricevuto la consacrazione episcopale il successivo 22 maggio dal cardinale Bernardin Gantin.\nVescovo di Bridgeport dal 5 novembre 1988, l'11 maggio 2000 \u00e8 stato promosso alla sede metropolitana di New York. Ha mantenuto il governo pastorale dell'arcidiocesi di New York fino al 23 febbraio 2009, quando gli \u00e8 succeduto monsignor Timothy Dolan.\nPapa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 2001. Lo stesso pontefice lo nomina relatore generale della decima assemblea generale del Sinodo dei Vescovi del 2001. Incarico nel quale verr\u00e0 affiancato, successivamente, dall'arcivescovo di Buenos Aires Jorge Mario Bergoglio (poi Papa Francesco), in qualit\u00e0 di relatore aggiunto.\nIl 2 aprile 2012 ha compiuto 80 anni, perdendo la possibilit\u00e0 di partecipare ai futuri conclavi ed esce dal novero dei cardinali elettori.\n\u00c8 morto per un arresto cardiaco il 5 marzo 2015 a New York all'et\u00e0 di 82 anni.\nLe esequie si sono tenute il 10 marzo alle ore 14 nella cattedrale di San Patrizio a New York e sono state presiedute dal cardinale Timothy Dolan. La salma \u00e8 stata poi tumulta sotto l'altare maggiore della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662588", "revid": "1573940", "url": "https://it.wikipedia.org/wiki?curid=662588", "title": "Torre dei Buondelmonti", "text": "La Torre dei Buondelmonti \u00e8 un'antica torre di Firenze, a pianta quadrangolare, situata in via delle Terme.\nStoria e descrizione.\nLa famiglia dei Buondelmonti aveva numerose torri sia in questa strada che nella parallela Borgo Santi Apostoli (per esempio quella che oggi \u00e8 chiamata Torre degli Acciaiuoli). Edificata verso l'XIII secolo fu incorporata nel Quattrocento nel palazzo di famiglia, costruito accanto alla torre e confinante al palazzo dell'Arte dei Galigai.\nSebbene scapitozzata come la quasi totalit\u00e0 delle torri fiorentine nel Duecento, \u00e8 ancora facilmente distinguibile per la sua mole alta e stretta, che svetta tuttora sugli edifici circostanti. L'aspetto odierno \u00e8 molto fedele all'aspetto duecentesco originario. Al piano terra ha un'apertura sormontata da un doppio arco, mentre ai piani superiori ha cinque finestre alte e strette di dimensioni diverse.\nAl piano terreno presenta un lieve bugnato, tra i primi esempi a Firenze. Nella parte superiore presenta un filaretto in pietra, mentre all'ultimo piano \u00e8 caratterizzata da un pi\u00f9 semplice trattamento a laterizio. Anche sul lato sinistro, sul Chiasso delle Misure, presenta il profilo di due porte e di una finestrella, chiuse in occasione di rimaneggiamenti successivi.\nLa famiglia si trasfer\u00ec nel Quattrocento a Palazzo Buondelmonti."}
{"id": "662589", "revid": "84184", "url": "https://it.wikipedia.org/wiki?curid=662589", "title": "Kolbe", "text": ""}
{"id": "662590", "revid": "298229", "url": "https://it.wikipedia.org/wiki?curid=662590", "title": "Progressione del record mondiale dei 200 metri piani maschili", "text": "La voce seguente illustra la progressione del record mondiale dei 200 metri piani maschili di atletica leggera.\nIl primo record mondiale maschile venne riconosciuto dalla federazione internazionale di atletica leggera nel 1951, mentre il primo record mondiale indoor risale al 1987. Dal 1975 la federazione internazionale ha accettato anche il cronometraggio elettronico per i record nelle distanze fino ai 400 metri e dal 1977 ha richiesto, per l'omologazione dei record, unicamente il cronometraggio elettronico al centesimo di secondo. Lo statunitense Tommie Smith, vincitore dei Giochi olimpici di col tempo di 19\"83, \u00e8 stato riconosciuto come primo detentore del record mondiale con cronometraggio elettronico.\nDall'introduzione del cronometraggio elettronico si sono avuti solamente quattro primatisti: Tommie Smith, primo uomo a scendere sotto i 20 secondi; Pietro Mennea, che \u00e8 stato il detentore del record pi\u00f9 longevo avendo resistito per quasi 17 anni dal 1979 al 1996; Michael Johnson, autore del miglioramento pi\u00f9 consistente (complessivamente 34 centesimi rispetto al suo precedente record); Usain Bolt, il primatista nel ventunesimo secolo. Ad oggi, la World Athletics ha ratificato ufficialmente 24 record mondiali assoluti e 3 record mondiali indoor di specialit\u00e0."}
{"id": "662594", "revid": "767487", "url": "https://it.wikipedia.org/wiki?curid=662594", "title": "Communio (liturgia)", "text": "Il communio \u00e8 il canto processionale che accompagna i fedeli durante la distribuzione dell'eucaristia nella messa della Chiesa cattolica di rito romano. Chiamato anche Antiphona ad communionem, mantiene la stessa struttura antifonale dell'introito: antifona - versetto salmodico - antifona.\nAppartiene al proprio della messa ed \u00e8 seguito dal \"post-communio\".\nStoria.\nNei primi secoli del cristianesimo, le liturgie utilizzavano il salmo 33, specialmente il versetto 9: \"Gustate et videte quam suavis est Dominus\" (Gustate e vedete come \u00e8 buono il Signore) . Avendo un testo invariabile, quell'epoca apparteneva all'ordinario della messa.\nQuesto canto \u00e8 stato conservato nel \"communio\" della XIV domenica del tempo ordinario. Molti Padri della Chiesa citano il salmo 33 come specifico di comunione: \"Cotidie caelesti pane saturati dicimus: gustate et videte\" . Agostino d'Ippona vede un parallelismo tra la processione delle offerte e del communio: Ges\u00f9 prende all'offertorio la nostra umanit\u00e0 per donarci alla comunione la sua divinit\u00e0 \nGeneralmente il communio viene cantato in canto gregoriano, tuttavia alcuni compositori hanno scritto corali per la Messa di Requiem, il cui communio si inizia con le parole \"Lux Aeterna\". Celebre il communio \"Lux Aeterna\" del Requiem di Wolfgang Amadeus Mozart (parte tuttavia composta dall'allievo di quest'ultimo Franz Xaver S\u00fcssmayr)\nIl testo del communio \u00e8 generalmente tratto da un salmo."}
{"id": "662596", "revid": "228587", "url": "https://it.wikipedia.org/wiki?curid=662596", "title": "Jos\u00e9 Manuel Casta\u00f1\u00f3n", "text": " \nCombatt\u00e9 a fianco del Generale Francisco Franco nella Guerra civile spagnola ma fu presto deluso del regime franchista e nel 1957 and\u00f2 in esilio volontario nel Venezuela. \nIl suo romanzo pi\u00f9 conosciuto \u00e8 \"Molet\u00fa-Volev\u00e1\", pubblicato a Madrid nel 1956: una storia sulla \"Follia del denaro\".\nBiografia.\nJos\u00e9 \u039canuel Casta\u00f1\u00f3n era il terzo di sette figli dell'avvocato Guillermo Casta\u00f1\u00f3n e di Berta de la Pe\u00f1a. Il padre, un erudito, grande lettore e amante della letteratura, gli trasmette la passione per i libri e Castanon gi\u00e0 da ragazzo comincia a sentire la vocazione di scrittore.\nCon lo scoppio della Guerra civile spagnola, nel 1936, lasci\u00f2 in segreto la casa paterna per arruolarsi nell'esercito franchista. Combatte nella battaglia per la presa di Oviedo nel 1937, durante la quale rimane ferito gravemente e perde l'uso della mano destra. Dopo essersi ripreso dalle ferite, torna al fronte ed \u00e8 promosso al grado di tenente per meriti di guerra. Nel 1941 si arruola nella 250. Infanterie-Division.\nAl suo ritorno, nel 1942, riprende gli studi universitari che aveva abbandonato un anno prima, e nello stesso anno, si sposa con sua cugina Nieves Escalada, dalla quale avr\u00e0 cinque figli, un maschio e quattro femmine. Nel 1945, seguendo la volont\u00e0 del padre, si laurea in legge dall'Universit\u00e0 di Oviedo e inizia la carriera come avvocato privato, ma ben presto viene profondamente deluso dall'involuzione della rivoluzione franchista. Castanon non riesce ad accettare la realt\u00e0 in cui vive e comincia a protestare apertamente contro la dittatura del Generale Francisco Franco, esigendo un giusto trattamento per i repubblicani e procedure legali meno discriminatorie per le famiglie dei repubblicani caduti nella Guerra civile spagnola e per i repubblicani mutilati e invalidi di guerra, i quali erano soggetti ad una lunghissima serie di sanzioni e vessazioni. Nel 1953 \u00e8 accusato dal governo di sovversione ed imprigionato. In carcere scrisse il suo primo romanzo \"Moletu-Voleva\" o \"il romanzo della follia del denaro\", una storia ispirata dalla personalit\u00e0 squilibrata di uno dei prigionieri e alla sua speranza di vincere molti soldi facili col gioco d'azzardo. Nel 1957 Casta\u00f1\u00f3n pubblic\u00f2 anche il romanzo \"Bezana Roja\".\nA quell'epoca, Jos\u00e9 \u039canuel Casta\u00f1\u00f3n, aveva gi\u00e0 deciso di andare in esilio per considerare incompatibile la sua condizione di scrittore con la dittatura del Generale Francisco Franco. Opponendosi con grinta e determinazione alla dittatura franchista, rinunci\u00f2 al suo rango di capitano di fanteria e, con una lettera indirizzata al governo, chiese che la sua pensione di mutilato di guerra fosse invece pagata a un soldato mutilato di guerra repubblicano. Fugg\u00ec in Francia, e in Italia, per poi stabilirsi in Venezuela dove gli venne concesso l'asilo politico. Finalmente, nel 1960, lo raggiunsero la moglie ed i suoi cinque figli. In Venezuela mantenne la sua famiglia esercitando esclusivamente la professione di scrittore ed \u00e8 in questo paese che la maggioranza delle sue opere sono state pubblicate.\nNel 1987, gli \u00e8 stata conferita dal governo del Venezuela \"la Orden de Andres Bello\" per meriti di divulgazione della letteratura e della cultura ispanica.\nJos\u00e9 \u039canuel Casta\u00f1\u00f3n era un grande appassionato della poesia e sapeva a memoria delle centinaia di poesie che amava recitare, affascinando tutti coloro che lo ascoltavano. Sul suo molto ammirato poeta peruviano Cesar Vallejo, ha scritto \"Pasion por Vallejo\". Nel 1983, ricev\u00e9 il titolo di Figlio Adottivo di Santiago di Chuco, luogo di nascita di Vallejo.\nNella 250. Infanterie-Division scrisse un giornale che \u00e8 restato inedito per mezzo secolo. Il libro viene pubblicato nel 1991 con il titolo \"El Diario de una Aventura\u201d.\nCasta\u00f1\u00f3n ha scritto anche libri sulla sua ideologia, sulle sue convinzioni politici e sulla sua lotta interiore. Nel 1978, quando in Spagna, le vestigia della dittatura sono tutte scomparse, ritorn\u00f2 in Madrid, dove \u00e8 morto il 6 giugno 2001."}
{"id": "662597", "revid": "399", "url": "https://it.wikipedia.org/wiki?curid=662597", "title": "Frenuloplastica", "text": "La frenuloplastica \u00e8 un intervento chirurgico che consiste nell'incidere trasversalmente il frenulo prepuziale e nel suturarlo longitudinalmente.\nMotivi dell'intervento.\nLa frenuloplastica viene solitamente prescritta, dopo visita urologica o andrologica, a coloro che soffrono di \"frenulo corto\", una patologia che impedisce il corretto scorrimento del prepuzio sul glande; pu\u00f2 talora essere utilizzata anche per ottenere un effetto di allungamento del pene (vedi falloplastica).\nL'intervento.\nL'intervento non \u00e8 assolutamente doloroso, e non comporta nessuna complicazione, viene spalmata una crema anestetizzante, e dopo viene fatta un'anestesia locale con puntura. Tale intervento dura complessivamente dai 15 ai 30 minuti, a seconda della lunghezza del tratto operato e del numero di punti di sutura necessari.\nDecorso post-operatorio.\nDopo l'intervento la presenza dei punti di sutura difficilmente pu\u00f2 creare qualche problema di vita quotidiana all'operato, grazie a delle pomate prescritte dal chirurgo; tuttavia i punti tendono, di norma, a cadere spontaneamente - senza il bisogno di ulteriori cure mediche - in un periodo di tempo che va dai 15 ai 60 giorni. Di norma durante la prima fase del decorso vengono prescritte all'operato pomate analgesiche e/o anestetiche per superare i disagi, per quanto non di grave entit\u00e0, a cui va incontro."}
{"id": "662598", "revid": "701660", "url": "https://it.wikipedia.org/wiki?curid=662598", "title": "Torre della Castagna", "text": "La torre della Castagna, detta anche Bocca di ferro \u00e8 una delle antiche torri del centro storico di Firenze, tra le meglio conservate, situata in piazza San Martino all'angolo con via Dante Alighieri.\nStoria e descrizione.\nLa torre \u00e8 molto antica ed ha una storia molto varia. Gi\u00e0 edificata nel 1038 venne donata in quella data dall'imperatore Corrado II ai monaci dell'attigua Badia Fiorentina, a difesa del monastero stesso. Fu il primo luogo di riunione dei priori di Firenze dal 1282 fino alla realizzazione del palazzo dei Priori (oggi palazzo Vecchio) (la storica funzione \u00e8 testimoniata anche da una targa moderna su via Alighieri). Il nome deriverebbe infatti dalle castagne che essi usavano mettere in particolari sacchetti durante le votazioni. Vi \u00e8 una curiosa coincidenza tra il fatto che a Firenze si usassero castagne per le votazioni, il fatto che in fiorentino le castagne lesse siano chiamate \"ballotte,\" e il termine ballottaggio, che i dizionari etimologici fanno risalire alla parola francese ballottage, a sua volta der. dall\u2019ital. ballotta con il significato di pallottola; in partic., quella usata anticamente nelle assemblee, e nelle magistrature collegiali, per dare il voto, v. http://www.treccani.it/vocabolario/ballotta2/. La torre, grazie alla sua origine \"al di sopra delle parti\" venne risparmiata dalla scapitozzatura nella seconda met\u00e0 del XIII secolo.\nLa torre \u00e8 a base quadrangolare ed \u00e8 piuttosto alta e slanciata. Un restauro del 1921 l'ha riportata alle forme pi\u00f9 antiche. Oggi il pian terreno e il primo piano (con un mezzanino) sono di propriet\u00e0 dell'Associazione nazionale veterani e reduci G. Garibaldi, che vi ha allestito all'interno anche un piccolo museo di cimeli risorgimentali, visitabile il gioved\u00ec pomeriggio. I piani superiori appartengono all'attiguo Tribunale di Firenze e non sono visitabili.\nIl portale al pian terreno presenta il doppio arco, chiamato anche \"senese\". A destra \u00e8 presente una lapide menziona il quarto paragrafo del primo libro della \"Cronica\" di Dino Compagni che menziona la torre, mentre su via Alighieri una seconda, grande lapide ricorda il ruolo di sede delle riunioni del governo dei priori nella torre.\nLa torre si trova sul lato nord davanti al museo Casa di Dante. In realt\u00e0 il museo non si trova nelle case degli Alighieri, ma incorpora altri edifici medievali come la torre dei Giuochi. Le vere case degli Alighieri erano a destra della torre della Castagna, ma ormai non hanno pi\u00f9 tracce del loro aspetto medievale."}
{"id": "662600", "revid": "104458", "url": "https://it.wikipedia.org/wiki?curid=662600", "title": "Imperatore Corrado II", "text": ""}
{"id": "662601", "revid": "101175", "url": "https://it.wikipedia.org/wiki?curid=662601", "title": "Suzuki GSXR1000 K7", "text": ""}
{"id": "662602", "revid": "1428919", "url": "https://it.wikipedia.org/wiki?curid=662602", "title": "Antonio Carattoni", "text": "\u00c8 stato Capitano Reggente della Repubblica di San Marino dall'Ottobre 2006 all'Aprile 2007, insieme a Roberto Giorgetti. \u00c8 membro del Partito dei Socialisti e dei Democratici."}
{"id": "662604", "revid": "322321", "url": "https://it.wikipedia.org/wiki?curid=662604", "title": "Zenon Grocholewski", "text": "Biografia.\nNasce a Br\u00f3dki, localit\u00e0 che oggi fa parte del comune di Lw\u00f3wek, nell'arcidiocesi di Pozna\u0144, l'11 ottobre 1939, da Stanis\u0142aw e J\u00f3zefa Stawi\u0144ska; \u00e8 il terzo di quattro figli.\nFormazione e ministero sacerdotale.\nIntraprende gli studi presso il seminario di Pozna\u0144.\nIl 27 maggio 1962 \u00e8 ordinato diacono, nella cattedrale di Pozna\u0144, dall'arcivescovo Antoni Baraniak; il 27 maggio 1963, esattamente un anno dopo, \u00e8 ordinato presbitero nella stessa cattedrale dallo stesso arcivescovo.\nDopo l'ordinazione presta servizio pastorale presso numerose parrocchie dell'arcidiocesi di Pozna\u0144; in seguito approfondisce a Roma i suoi studi presso la Pontificia Universit\u00e0 Gregoriana, dove, nel 1972, consegue la licenza e il dottorato in diritto canonico; diviene quindi un avvocato del Tribunale della Rota Romana.\nIl 6 dicembre 1977 \u00e8 nominato cappellano di Sua Santit\u00e0.\nMinistero episcopale e cardinalato.\nIl 21 dicembre 1982 papa Giovanni Paolo II lo nomina segretario del Supremo tribunale della Segnatura apostolica e vescovo titolare di Agropoli; succede ad Aurelio Sabattani, nominato pro-prefetto dello stesso dicastero. Il 6 gennaio 1983 riceve l'ordinazione episcopale, nella basilica di San Pietro in Vaticano, per imposizioni delle mani dello stesso pontefice, coconsacranti gli arcivescovi Eduardo Mart\u00ednez Somalo e Duraisamy Simon Lourdusamy (poi entrambi cardinali).\nIl 16 dicembre 1991 riceve la dignit\u00e0 di arcivescovo, essendo la diocesi di Agropoli elevata \"pro illa vice\" a titolo arcivescovile.\nIl 5 ottobre 1998 \u00e8 nominato prefetto del Supremo tribunale della Segnatura apostolica da papa Giovanni Paolo II; succede al cardinale Gilberto Agustoni, dimessosi per raggiunti limiti di et\u00e0. Ricoprendo questo incarico, \u00e8 presidente della Commissione per gli Avvocati e della Corte di Cassazione dello Stato della Citt\u00e0 del Vaticano.\nIl 15 novembre 1999 papa Giovanni Paolo II lo nomina prefetto della Congregazione per l'educazione cattolica; succede al cardinale Pio Laghi, dimessosi per raggiunti limiti di et\u00e0. Ricoprendo questo incarico, \u00e8 inoltre gran cancelliere della Pontificia Universit\u00e0 Gregoriana, del Pontificio Istituto Biblico, del Pontificio istituto di musica sacra, del Pontificio Istituto di Studi Arabi e d'Islamistica e del Pontificio Istituto di Archeologia Cristiana; presidente della Commissione interdicasteriale per l'equa distribuzione dei sacerdoti, della Commissione interdicasteriale per la formazione dei candidati agli Ordini Sacri, della Pontificia Opera per le vocazioni sacerdotali e patrono del Pontificio Istituto Superiore di Latinit\u00e0.\nNel concistoro del 21 febbraio 2001 papa Giovanni Paolo II lo crea cardinale diacono di San Nicola in Carcere; prende possesso della diaconia il 21 maggio successivo.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI.\nIl 21 febbraio 2011 opta per l'ordine dei cardinali presbiteri, mantenendo invariata la diaconia elevata \"pro hac vice\" a titolo presbiterale.\nNel gennaio 2013 papa Benedetto XVI trasferisce la competenza sui seminari alla Congregazione per il clero, pertanto lascia l'incarico di presidente della Commissione interdicasteriale per la formazione dei candidati agli Ordini Sacri al cardinale Mauro Piacenza. Da tale data non \u00e8 pi\u00f9 presidente della Commissione interdicasteriale permanente per una distribuzione pi\u00f9 equa dei sacerdoti nel mondo n\u00e9 presidente della Pontificia Opera per le vocazioni sacerdotali.\nIl 12 e il 13 marzo 2013 partecipa come cardinale elettore al conclave che porta all'elezione di papa Francesco.\nIl 31 marzo 2015 papa Francesco accoglie la sua rinuncia, presentata per raggiunti limiti di et\u00e0; gli succede il cardinale Giuseppe Versaldi, fino a quel momento presidente della Prefettura degli affari economici della Santa Sede.\n\u00c8 stato membro, inoltre, del Consiglio Speciale per l'Oceania del Sinodo dei vescovi, della Congregazione per il culto divino e la disciplina dei sacramenti, della Congregazione per l'evangelizzazione dei popoli, della Congregazione per la dottrina della fede, della Congregazione per i vescovi, del Supremo tribunale della Segnatura apostolica e del Pontificio consiglio per i testi legislativi.\nL'11 ottobre 2019, al compimento del suo ottantesimo compleanno, \u00e8 uscito dal novero dei cardinali elettori.\nMuore improvvisamente nel suo appartamento nella Citt\u00e0 del Vaticano la mattina del 17 luglio 2020, all'et\u00e0 di 80 anni. Il giorno successivo alle ore 11 si tengono le esequie, all'altare della Cattedra nella basilica di San Pietro in Vaticano, celebrate dal cardinale Leonardo Sandri, vicedecano del Collegio cardinalizio; al termine della Messa papa Francesco presiede il rito dell\"'ultima commendatio\" e della \"valedictio\". Dopo un secondo funerale, celebrato il 25 luglio alle ore 12 presso la cattedrale di Pozna\u0144 dall'arcivescovo Stanis\u0142aw G\u0105decki, viene sepolto all'interno della cattedrale stessa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662606", "revid": "6923", "url": "https://it.wikipedia.org/wiki?curid=662606", "title": "Responsorio", "text": "Il responsorio \u00e8 il canto che segue la lettura nella liturgia delle ore della Chiesa cattolica.\nIl nome di responsorio dato tradizionalmente a questo pezzo, testimonia la sua forma originale della salmodia responsoriale dove la \"schola\" cantava un salmo o un cantico e l'assemblea rispondeva cantando un'antifona dopo ogni versetto.\nLa sua forma evoluta, in uso anche oggi, non rispecchia pienamente la sua autenticit\u00e0 dei ruoli tra il solista ed il popolo, il numero dei versetti \u00e8 stato notevolmente ridimensionato e si \u00e8 aggiunta una dossologia finale (\"Gloria Patri et Filio et Spiritui Sancto\").\nEsistono due tipi di responsorio:\nNella Messa alcuni canti del proprio (il graduale, l'alleluja e l'offertorio) risentono di questa influenza musicale e sono composti in stile salmodico responsoriale.\nI responsori sono trattati polifonicamente nel Rinascimento.\nFra gli autori di responsori, ricordiamo Marc'Antonio Ingegneri, Tom\u00e1s Luis de Victoria, Alessandro Scarlatti."}
{"id": "662607", "revid": "226458", "url": "https://it.wikipedia.org/wiki?curid=662607", "title": "Roberto Giorgetti", "text": "Roberto Giorgetti inizia l'attivit\u00e0 politica nel movimento giovanile del Partito Democratico Cristiano (PDCS) nel 1981. Nel 1983 viene eletto nell'esecutivo del movimento giovanile (MGDCS) e nel 1984 ne diventa Delegato Centrale (segretario politico), ruolo che conserva fino al 1990. Partecipa attivamente alle organizzazioni giovani dc europei e mondiali (EUYCD e IUYCD), nei quali rilancia la presenza del MGDCS. In questi anni fa parte, come membro di diritto, della Direzione e Gruppo Consiliare del PDCS. Nel 1992 lascia il PDCS dichiarando di non trovare pi\u00f9 rispondenza fra l'azione politica del partito ed il patrimonio di valori e ideali contenuti nello statuto del partito stesso.\nEntra a far parte di Alleanza Popolare nel 1996. Svolge vari ruoli nell'ambito del movimento (membro del coordinamento, responsabile relazioni pubbliche, responsabile amministrativo) e nel 2001 viene nominato Coordinatore, incarico che viene confermato nel 2003 e che svolge fino al 2006 quando viene eletto in Consiglio Grande e Generale. Nel settembre 2006 viene nominato Capitano Reggente per il semestre 1\u00ba ottobre 2006 - 1\u00ba aprile 2007. Alle elezioni politiche generali anticipate del 2008 viene confermato membro del Consiglio Grande e Generale e nominato presidente del gruppo consigliare di Alleanza Popolare."}
{"id": "662608", "revid": "1711941", "url": "https://it.wikipedia.org/wiki?curid=662608", "title": "Guelta", "text": "Guelta (pron. ['gelta]) \u00e8 un termine arabo usato in Nordafrica per indicare qualunque bacino d'acqua naturale, dalla pozza d'acqua a un vero e proprio lago. Il termine berbero corrispondente \u00e8 \"agelman\" (in Marocco)/ \"agelmam\" (in tuareg)/ \"agelmim\" (in Cabilia).\nIl termine designa specchi d'acqua che possono essere temporanei, stagionali o permanenti. Possono avere un emissario o essere costretti in una conca senza uscita superficiale.\nPu\u00f2 essere nel letto di uno uadi, o in cisterne naturali nelle rocce. In questo caso sono di solito protette da una forte esposizione al sole nei massicci montagnosi. Ad esempio in quello ciadiano dell'Ennedi, ove si trova la guelta d'Archei, o nell'Adrar degli Ifoghas, in Mali. Nel Medio Atlante, a sud di Azrou, esiste una regione, ricca di laghetti di origine vulcanica, detta \"Regione degli Agelman\"; il pi\u00f9 grande e conosciuto, lungo circa 3 km, \u00e8 l\"'Agelman n Sidi Ali u Mohand\".\nI termini \"guelta\" o \"aguelmane\" entrano spesso nei toponimi, per esempio nel nome della localit\u00e0 di Guelta Zemmur (\"stagno degli ulivi\"), nel Sahara Occidentale."}
{"id": "662618", "revid": "6923", "url": "https://it.wikipedia.org/wiki?curid=662618", "title": "Disciplinati di Bergamo", "text": "I Disciplinati di Bergamo, o Disciplini di Bergamo, nel Basso Medioevo erano dei laici riuniti in congregazioni e confraternite che, preoccupati per la salvezza della propria anima, si sottoponevano a una vita di preghiera e di penitenza tra le quali privilegiavano l'autoflagellazione. Con quest'ultima pratica cercavano, anche, di ripetere e provare sul proprio corpo le stesse sofferenze patite da Cristo nella sua passione.\nXIII e XIV secolo.\nFu un fenomeno socioreligioso che ebbe tra il XIII secolo e gli inizi del XV secolo una notevole diffusione, visto con sospetto e in molte occasioni avversato dalla Curia romana che condann\u00f2 alcuni suoi esponenti come eretici. Fu il vescovo Cipriano degli Alessandri il 15 ottobre 1336, a approvarne la regola concedendo l'indulgenza a chi ne avesse sostenuto economicamente la regola.\nLa congregazione aveva lo scopo di \u00abli homini li quali voleno dritam ente vivere et usire de li peccati a la penitentia \u00bb\nI disciplinati, chiamati anche battuti per le loro manifestazioni penitenziali, trovarono un terreno fertile tra il popolo minuto in un periodo storico particolarmente difficile, caratterizzato dalle lotte fratricide che opponevano guelfi e ghibellini. Dietro queste fazioni, o per meglio dire sigle, stavano poteri feudali che, prescindendo da qualsiasi ideologia che non fosse la conquista o il mantenimento del potere, cercavano di imporre la propria supremazia.\nA tutto ci\u00f2 si aggiungevano le ricorrenti pestilenze con il loro bagaglio di morte, intese dalla gente come manifestazioni della collera divina per le malefatte degli uomini, e lo stato endemico di miseria in cui si dibatteva la maggior parte del popolo soggetto.\nUna nuova religiosit\u00e0 nasceva spontaneamente e si diffondeva la dove maggiore era il disagio materiale e spirituale dando luogo a movimenti religiosi spesso ai limiti dell'eresia. \nPapato e Impero.\nEra l'epoca dello scontro tra papato e Impero che dalle ceneri dell'impero carolingio tentavano di imporre la propria primazia quale potere universale, e al tempo stesso iniziava il loro declino politico di fronte al comparire di nuove realt\u00e0 quali i nascenti comuni in Italia e i prodromi degli stati nazionali in Europa.\nI Disciplinati di Bergamo si inserirono in questo stato di cose sia cercando di alleviare con opere caritative alcuni bisogni elementari della popolazione sia tentando di imporre la pacificazione generale con processioni e prediche, frammezzate dalle pratiche penitenziali cruente a cui si sottoponevano.\nBergamo.\nA Bergamo questo movimento popolare-religioso ebbe nel XIV secolo un grande seguito spinto dalla veemenza oratoria di Venturino de Apibus, passato alla storia come beato Venturino da Bergamo che percorse l'Italia centro settentrionale predicando la pacificazione generale.\nLa confraternita aveva a capo un Ministro Generale che veniva eletto da tutti i rappresentanti delle diverse scuole, che avevano gi\u00e0 un loro ministro, un caneparo e consiglieri. I rappresentanti delle diverse scuole si riunivano nel capitolo la seconda festa di pentecoste \u00abin la citade de bergomo overo altrove ondo sera determinato\u00bb. Il Ministro generale nominato, occupava questa carica per un anno, aveva il dovere di visitare tutte le diverse scuole sparse sul territorio e decidere dove doveva svolgersi il capitolo successivo, e tutti dovevano a lui obbedienza \u00ab in te li soy comandamenti liciti e honesti \u00bb.\nLe diverse scuole eleggevano i propri rappresentanti nominando da otto a dodici persone tra quelle considerate le migliori perch\u00e9 fossero nominati consiglieri i quali dovevano eleggere il primo ministro \u00abda durare da Kalendo de zinaro persina a Kalendo de luyo primo sequente\u00bb, quindi per sei mesi, eleggevano anche un canepario che fosse un uomo di assoluta fiducia amministrativa. Il primo ministro sarebbe poi stato il rappresentante al capitolo generale per l'elezione del Ministro generale. Tutti dovevano adempiere alle regole disciplinari dettate dei ministri e doveva non creare astio tra i diversi personaggi:\nNessuno dei confratelli poteva elemosinare a nome dell'ente che doveva mantenersi con le sole offerte personali, potevano per\u00f2 accettarne di spontanee che venivano offerte loro ma che dovevano essere subito versate al caneparo. Se un confratello necessitava di assistenza o non vi erano abbastanza fondi per il suo funerale veniva imposta una \u00abtalia\u00bb ma anche questa autorizzata e definita dal ministro.\nIl movimento si caratterizz\u00f2 fin dall'inizio per un forte fanatismo religioso ed ebbe un certo seguito nelle valli bergamasche dove alle normali difficolt\u00e0 della sopravvivenza quotidiana si aggiungevano le uccisioni e le devastazioni conseguenti alle contrapposizioni tra guelfi e ghibellini, dietro cui agivano personaggi che trovavano copertura politica alle proprie ambizioni nello schierarsi a favore dell'uno o dell'altro potente del momento.\nNel territorio di Lemine, l'almennese, il punto d'incontro dei disciplinati era il portico della chiesa di San Giorgio in Lemine e non il suo interno in quanto interdetto dalle norme canoniche.\nDel loro fervore religioso \u00e8 rimasto, a Clusone in Val Seriana, l'oratorio dei Disciplini la cui costruzione fu iniziata dai cosiddetti Disciplini Bianchi nel corso del XIV secolo.\nL'oratorio nei secoli successivi fu ampliato e arricchito con quegli affreschi che l'hanno reso il capolavoro storico-artistico universalmente noto per la sua Danza Macabra e il Trionfo della Morte.\nLa disciplina.\nI membri della confraternita avevano per obbligo quello della \"pubblica disciplina\", a cui erano esentate le donne che avevano per\u00f2 l'obbligo di partecipare alle riunioni. Queste si tenevano \u00abin tuti li domenegy e feste de cescaduno anno com andati per la giesia, excepto la festa de la nativitate de yhesu xpo e dela ascensione e dela pentecoste - in tu ti li venerd\u00ec o sabati de la quadragesima e in la quinta e sexta feria e in lo sabato dela septimana sancta\u00bb. Le riunioni si tenevano quindi nei locali presso la chiesa, o nelle chiesa stessa se la scuola non aveva i locali adatti. Non potevano presenziare altri personaggi fuori dai disciplini e la pratica non andava mai esercitata in solitudine ma sempre davanti ai confratelli testimoni: \u00abperch\u00e8 la dita congregatione non possa incorrer in cativa fam a ni scandalo ni in alcuna heresia\u00bb. I confratelli indossavano la cappa e portavano il flagello, e il rito iniziava con la lettura introduttiva che doveva ricordare quanti doni aveva dato Dio padre agli uomini, in particolare il privilegio di far parte della compagnia dei disciplinati.\nLa cerimonia proseguiva con la recita di nove esortazioni e dall'autoflagellazione, intercalate con la preghiera del Padre nostro, e seguivano poi le lodi al Padre, al Figlio Ges\u00f9 e allo Spirito santo nella figura della Santa Trinit\u00e0, e alla Madonna chiamata \u00abmadre de misericordia e fontana de pietat advocata di peccatori\u00bb, nonch\u00e9 le litanie dei santi. Venivano recitate le preghiere per la chiesa romana, per il santo sepolcro, per la citt\u00e0 di Bergamo e i suoi benefattori, e poi per i responsabili della scuola e per ogni persona dedita al bene, nonch\u00e9 al figura del papa e del vescovo di Bergamo. La pratica portava i disciplini a esaltare la propria devozione portandola poi a testimonianza nelle proprie famiglie e nella vita pubblica, portandoli a eseguire pratiche a volta anche difficili.\nVenturino da Bergamo.\nVenturino da Bergamo nel 1335 si pose a capo di un enorme pellegrinaggio, pi\u00f9 di diecimila persone, per raggiungere Roma predicando il pentimento e la pacificazione generale.\nLa sua iniziativa, avversata dalla Curia pontificia, che ne temeva il carattere sedizioso, si dissolse una volta raggiunta Roma senza alcun esito e senza incidere minimamente sulla situazione storico-politica del momento.\nRimase solo il ricordo delle dolorose pratiche penitenziali a cui si sottoponevano i suoi seguaci."}
{"id": "662619", "revid": "339392", "url": "https://it.wikipedia.org/wiki?curid=662619", "title": "Original Animated Video", "text": ""}
{"id": "662621", "revid": "124123", "url": "https://it.wikipedia.org/wiki?curid=662621", "title": "Roberto Raschi", "text": "All'epoca era membro del Partito Socialista Sammarinese."}
{"id": "662629", "revid": "1543377", "url": "https://it.wikipedia.org/wiki?curid=662629", "title": "Mostra internazionale dei cartoonists", "text": "La Mostra internazionale dei cartoonists \u00e8 nata nel 1972 ed \u00e8 una delle pi\u00f9 antiche manifestazioni fumettistiche in Italia. Concepita per divulgare e valorizzare il lavoro dei fumettisti, fu la prima rassegna ad esporre le tavole originali degli autori. \u00c8 una delle poche iniziative dedicate ai comics a essere fondata, e in seguito sempre gestita, da autori professionisti del settore, a partire da Carlo Chendi fumettista e sceneggiatore italiano Disney, e dal suo \"entourage\", tra cui ricordiamo i fumettisti Luciano Bottaro e Giorgio Rebuffi insieme ai quali, fondatore dello studio Bierreci.\nLa mostra \u00e8 uno dei pi\u00f9 celebri eventi culturali a svolgersi annualmente in terra ligure, con sede nel pittoresco antico castello sul mare, a Rapallo, ed \u00e8 anche conosciuta con il nome di \u201cRapalloonia!\u201d, che \u00e8 l'associazione culturale che la organizza.\nRapalloonia!\n\u201cRapalloonia!\u201d \u00e8 un'associazione culturale, nata nel 2006, che persegue la promozione del fumetto, del cinema d'animazione e dei mondi a essi adiacenti, in ogni possibile declinazione, mediante canali d'informazione e cultura. La principale attivit\u00e0 dell'associazione \u00e8 proprio l'organizzazione dell'annuale Mostra Internazionale dei Cartoonsits di Rapallo.\nIl nome e lo stemma originario di Rapalloonia sono stati ideatidal Musicattore Luigi Maio.\n Dopo l'edizione del 2013, dedicata allo storico amico della manifestazione Enrico Macchiavello (illustratore, tra le altre cose, per i celebri spot della birra Ceres), Chendi passa il testimone, e si dimette dalla Presidenza dell'associazione (rimarr\u00e0 Presidente Onorario): a partire dal 2014, il nuovo Presidente \u00e8 il giovane Davide G.G. Caci (gi\u00e0 tra i soci fondatori dell'associazione), professionista del settore con esperienza come traduttore, editor e sceneggiatore. Oltre ad occuparsi della mostra, suo fiore all'occhiello, l'associazione lavora con importanti partner per promuovere il fumetto come forma espressiva e mezzo di comunicazione. Tra gli storici partner di Rapallonia!, vi sono: Comune di Rapallo, Regione Liguria, Provincia di Genova e UNICEF.\nAl di l\u00e0 delle istituzioni, Rapalloonia! porta avanti da sempre un rapporto molto stretto con il celebre ristorante U Giancu, che ogni anno offre la tradizionale \u201ccena dei Cartoonists\u201d, culmine della manifestazione.\nStoria della mostra.\nL'organizzazione della mostra era dedicata inizialmente solo a due principali categorie: ai fumettisti, ai quali venne affidato il termine inglese \"cartoonists\" e a quelli che consumavano i fumetti da lettori e non semplicemente da fan. Lo scopo dell'iniziativa era mostrare ai lettori come nasceva una pagina a fumetti, com'era il disegno tutto realizzato a mano, che poi, fotografato e rimpicciolito, veniva stampato sulle pagine dei giornalini. Cos\u00ec si inizi\u00f2 esponendo, le pagine originali di un nutrito numero di fumettisti di varie nazioni: otto, per la precisione. Era una mostra generalista, idem per la seconda edizione: pezzi rari ma senza un tema preciso.\nInvece per la terza, sempre esponendo disegni originali, venne scelto un argomento: era il momento della rivoluzione femminista, cos\u00ec venne dedicata alle donne nel fumetto, sia come eroine protagoniste di storie che come autrici. Un successo enorme, per numero di visitatori e per l'interesse mostrato dai mass media: servizi nei telegiornali Rai e articoli sulla stampa nazionale e internazionale; addirittura arrivarono, inviate speciali, Oriana Fallaci e Natalia Aspesi, che dedicarono corposi articoli sui loro quotidiani.\nNegli anni seguenti si \u00e8 continuato sulla stessa strada, con mostre a tema. Una dedicata al \"Corriere dei Piccoli\", due a case editrici (Edizioni Alpe e Edizioni Bianconi), due a Cristoforo Colombo nei fumetti; tre alle \"Scuole di fumetto\": La \"Scuola del Connecticut\" (Mort Walker, Dik Browne e molti altri), a quelle italiane e alle \"Strisce di Terra\" e \"Strisce di Mare\", praticamente gli autori liguri che pubblicano le loro storie in tutto il mondo. E ancora: una agli eroi a fumetti del West, una alla Satira; una all'argomento \"Natale a fumetti\", fatta a Milano e Rapallo, collegata a una raccolta fondi per la \"Fondazione \u00abFrancesca Rava N.P.H.\u00bb ONLUS\" che aiuta i bambini di Haiti e dei paesi poveri dei Caraibi. Poi ben cinque dedicate a personaggi famosi: Martin Myst\u00e8re, Ken Parker, Paperinik, Julia Kendall e Dylan Dog. Due al tema mare: \"Nuvole d'acqua salata\" e \"Mare a strisce\"; una a \"Magie e Incantesimi\" e alle W.I.T.C.H., una alla musica con \"Note a Fumetti\". E ben sei a singoli autori: Luciano Bottaro, Ivo Milazzo, Silver (Guido Silvestri), Ro Marcenaro, Carl Barks. E per la prima volta, a \"Idee e Creativit\u00e0\", praticamente a quattro sceneggiatori, per dimostrare che, senza un'idea, senza una storia, senza una sceneggiatura, non potrebbero esistere racconti a fumetti. I quattro: Tiziano Sclavi, Giancarlo Berardi, Carlo Chendi, italiani; e Fran\u00e7ois Corteggiani, francese.\nPer ogni mostra l'organizzazione ha editato libri (da 70 a 120 pagine) di grande formato, a colori e in bianco e nero, che sono insieme cataloghi e pubblicazioni monografiche sui temi trattati nelle varie esposizioni. Inoltre la Mostra dei cartoonists non \u00e8 rimasta solo a Rapallo o Santa Margherita Ligure: nel corso degli anni ha viaggiato, ha collaborato ad altre manifestazioni fumettistiche o \u00e8 stata ospitata in altre localit\u00e0. Per due volte ha traslocato al Salone internazionale dei comics di Lucca; a Torino ha addirittura organizzato una grande mostra, \"Strisce d'Africa\", dedicata alle storie a fumetti europee e americane ambientate in Africa e a quelle realizzate da autori autoctoni, e poi a Venezia ha collaborato a \"Venezia nel fumetto\".\nLe edizioni.\nTanti i temi di cui si \u00e8 occupata la mostra in questi 40 anni: dalle scuole di fumetto a singoli autori, dagli autori liguri pubblicati nel mondo ai personaggi famosi, e molti altri ancora. Di seguito sono menzionate alcune delle edizioni pi\u00f9 apprezzate e ricordate da giornali e siti web.\nLa trentatreesima edizione, del 2005 \u00e8 stata dedicata al genio di Carl Barks.\nCome sempre erano presenti vari ospiti di caratura internazionale, tra i quali il Carl Barks' Fan Club e Don Rosa, l'erede naturale del maestro.\nLa trentaquattresima edizione della Mostra si \u00e8 tenuta nel novembre 2006, e ha avuto come tema \"Scuole di Fumetto\", con la partecipazione delle principali scuole ed accademie italiane e straniere del fumetto.\nLa trentottesima edizione, dal 25 settembre al 10 ottobre del 2010 \u00e8 stata dedicata invece alle donne, attraverso la storia dell'eroina criminologa dell'autore Giancarlo Berardi, padre del celebre Ken Parker: si tratta di Julia Kendall, che tanto ricorda esteticamente Audrey Hepburn. In questa edizione si parla dell'avventura editoriale di una criminologa di nome Julia, giovane donna che lavora e vive a Garden City, un'immaginaria metropoli americana; la sua professione principale \u00e8 quella di docente di criminologia alla Hollyhock University, ma si trova spesso a collaborare con la polizia e la procura in caso di indagini che richiedono la sua consulenza. Quest'edizione della mostra ha portato avanti un tema molto importante, e per questo \u00e8 stato anche organizzato un dibattito sulle donne, preparando inoltre una lezione sullo stalker, una vera e propria kermesse al femminile, nella quale \u00e8 stato affidato anche per la prima volta il premio Rapalloonia ad una persona esterna al mondo dei fumetti: Alessandra Bucci, vice questore della Polizia di Stato e funzionario responsabile della squadra omicidi della Questura di Genova, proprio per il suo parallelo con il personaggio dei fumetti, Julia.\nLa trentanovesima edizione, dal 1\u00ba ottobre al 16 ottobre del 2011, fu segnata invece da un evento negativo, la scomparsa di Sergio Bonelli poco tempo prima della mostra, editore nel 1986 di Dylan Dog e Tex Willer, creato invece da suo padre Gian Luigi Bonelli; quest'edizione inoltre non fu solo un omaggio a Bonelli, bens\u00ec venne ricordato anche il contributo alla letteratura di Sergio Cofferati, ex segretario della Cgil ed oggi europarlamentare. La mostra dedicata ai 25 anni dell\u2019\"Indagatore dell'incubo\", Dylan Dog, venne conclusa con una rassegna stampa in onore di Bonelli ed anche con un suo riconoscimento nella famosa cena nel ristorante U Giancu: per questo l'edizione venne intitolata \"Buon compleanno Dylan Dog\". Personaggio protagonista dell'omonimo fumetto horror, costruito da Tiziano Sclavi, sceneggiatore ufficiale, \u00e8 ispirato all'attore Rupert Everett e le sue storie si ambientano a Londra, dove vive al numero 7 di Craven Road. Bonelli nei suoi anni di carriera, eredit\u00f2 Tex dal padre, lanci\u00f2 Dylan Dog e cre\u00f2 i due personaggi Zagor e Mister No: nel primo ci mette un po' di Tarzan con elementi come il West, la foresta misteriosa, gli indiani, la corsa all'oro e la natura selvaggia, mentre il secondo \u00e8 un personaggio pi\u00f9 vicino al suo carattere, un viaggiatore appassionato e sognatore, uno Yankee che ha detto no alla guerra e al progresso, che si schiera dalla parte dei pi\u00f9 deboli, riuscendo sempre a cavarsela ma non sempre a vincere.\nLa quarantesima edizione, dal 10 al 25 novembre del 2012, \u00e8 stata una delle pi\u00f9 significative; nonostante l'allerta meteo del periodo, la giornata inaugurale della mostra venne svolta sempre nel Teatro Auditorium delle Clarisse, con conduzione speciale sul palco di Rudy Zerbi e Luigi Maio, con la proiezione di un documentario, preparato da Giancarlo Sordi, in memoria di Sergio Bonelli scomparso un anno fa, \"Come Tex nessuno mai\". Ma il bello di quest'edizione non si limita qui, in quell'anno vengono celebrati i 40 anni della mostra con l'esposizione delle tavoli originali e dei pi\u00f9 grandi classici mondiali del fumetto che furono esposte nella primissima edizione della mostra; i 20 anni del connubio perfetto tra i fumetti e la cucina del ristoratore Fausto Oneto; i i 30 anni del detective dell'impossibile, Martin Myst\u00e8re, creato da Alfredo Castelli, per risolvere fatti misteriosi e inesplicabili in luoghi misteriosi, contro societ\u00e0 segrete, ufo, personaggi enigmatici e creature d'incubo; ed infine i 60 anni di carriera dello sceneggiatore, fondatore della mostra, Carlo Chendi, con le sue storie di Topolino, Paperino e Pepito.. Non a caso, nella mostra viene reso pubblico un annuncio importante: \"la citt\u00e0 decide di onorare la memoria di Chendi con una via o piazza a Walt Disney\", i fumetti dunque entrano nella toponomastica di Rapallo ed il castello di Rapallo diventa \"Paperopoli\". Per questo, la mostra festeggia questi anni con l'edizione \"Cartoonist's Celebration\". \nIl 30 novembre inoltre, fu un giorno particolare: Chendi prese il ruolo di professore per un giorno, la M.I.C. ed i maestri della scuola chiavarese del fumetto, si accordano per un progetto impegnativo ed interessante: nelle scuole medie del posto, vengono riuniti ragazzi e bambini con alcuni dei disegnatori pi\u00f9 conosciuti del tempo, per poter spiegare come nasce una storia a fumetti, dalla sua idea iniziale alla pubblicazione; partecipa ad esempio Egle Bartolini, disegnatrice di \" Titti e Silvestro\": tutto questo per portare avanti una tradizione a Rapallo, dato che \u00e8 considerata \"capitale\" del fumetto..\nLa quarantaduesima edizione, dal 27 settembre al 19 ottobre del 2014, \u00e8 stata intitolata \"Sportoonia\", mostra dedicata questa volta allo sport: il tema portante \u00e8 stato infatti il rapporto tra la nona arte e lo sport, una scelta non casuale, proprio nell'anno in cui Rapallo \u00e8 citt\u00e0 europea dello sport. D'altra parte le attivit\u00e0 sportive sono presenti nella finzione a fumetti come dovrebbe esserlo nella vita di ciascun individuo; inoltre per la prima volta della manifestazione, sono state esposte tavole ed illustrazioni Manga, in quanto il fumetto giapponese \u00e8 quello in cui il tema dello sport \u00e8 pi\u00f9 presente, ad esempio a partire da Holly e Benji e Mila e Shiro.\nIl Premio U Giancu.\nCaratteristici della manifestazione sono i Premi U Giancu che dal 1993 vengono assegnati ogni anno agli autori, sceneggiatori e disegnatori, all\u2019interno del ristorante U Giancu.."}
{"id": "662630", "revid": "1573940", "url": "https://it.wikipedia.org/wiki?curid=662630", "title": "Torre dei Cerchi", "text": "La torre dei Cerchi si trova nell'isolato tra il corso e via de' Cerchi e via dei Cimatori a Firenze.\nNata dall'unione di pi\u00f9 case-torri, appartenne alla celebre famiglia dei Cerchi, che per via di problemi di vicinato con i Donati, fu alla base degli scontri tra le due consorterie familiari, cio\u00e8 gruppi di famiglie alleate, che diedero origine alla divisione e le lotte tra guelfi bianchi e neri nel primo Trecento fiorentino. La torre originaria apparteneva alla famiglia dei Conti Guidi e fu costruita tra il XII e il XIII secolo. Fu acquistata dai Cerchi sul finire del Duecento, allungata in altezza, oltre che ampliata con altri edifici attigui durante il XIV secolo. Oggi appare piuttosto ben conservata, non avendo subito grosse modifiche nel tempo, per via del declino della famiglia Cerchi dopo la cacciata del 1302, sebbene alcuni membri potessero tornare alla loro residenza fiorentina sin dall'anno successivo.\nI resti delle primitive torri sono visibili soprattutto all'angolo con il Canto alla Quarconia e lungo via de' Cerchi. All'angolo con Via dei Cimatori si possono vedere i segni della Loggia dei Cerchi, poi tamponata, dove si trovano due stemmi della famiglia Cerchi.\nAl pian terreno si aprono alcuni portali di dimensioni diverse, in parte oggi occupati da esercizi commerciali."}
{"id": "662631", "revid": "599013", "url": "https://it.wikipedia.org/wiki?curid=662631", "title": "Jose Manuel Castanon", "text": ""}
{"id": "662632", "revid": "1818647", "url": "https://it.wikipedia.org/wiki?curid=662632", "title": "Paul Joseph Jean Poupard", "text": "Biografia.\nHa studiato teologia e filosofia presso i seminari di Beaupr\u00e9au e Angers ed ha conseguito il dottorato in storia e teologia presso la Sorbona di Parigi.\n\u00c8 stato ordinato prete il 18 dicembre 1954.\nIl 2 febbraio 1979 fu nominato vescovo ausiliare di Parigi e ordinato vescovo il 6 aprile dello stesso anno dal cardinale Fran\u00e7ois Marty.\nNel 1980 fu nominato pro-presidente del segretariato per i non credenti e nel 1985 ne divenne presidente.\nNel 1988 aggiunse al precedente incarico quello di presidente del Pontificio consiglio della cultura.\nNel 1993 i due pontifici consigli si sono uniti sotto il nome di Pontificio consiglio della cultura.\nPapa Giovanni Paolo II lo ha innalzato alla dignit\u00e0 cardinalizia nel concistoro del 25 maggio 1985, conferendogli la diaconia di Sant'Eugenio.\nIl 29 gennaio 1996 ha optato per l'ordine dei presbiteri e ricevette il titolo di Santa Prassede.\nL'11 maggio 2006 \u00e8 stato nominato presidente del Pontificio consiglio per il dialogo interreligioso.\nNel settembre 2006 l'Accademia Bonifaciana di Anagni, su proposta del Fondatore, Rettore Sante De Angelis, gli conferisce il Premio Internazionale Bonifacio VIII ed accoglie la \"Bulla Indulgentiarum\" originale del 1300 dello stesso papa Caetani, pervenuta nella citt\u00e0 papale per l'occasione.\nNel maggio 2007 ha partecipato alla V conferenza episcopale latinoamericana ad Aparecida come membro designato dal papa.\nNel settembre 2007 per motivi d'et\u00e0 ha rassegnato le dimissioni come presidente dei due pontifici consigli che presiedeva.\nDal 30 agosto 2010, giorno in cui ha compiuto 80 anni, non \u00e8 pi\u00f9 cardinale elettore.\nNel giorno della Pasqua di Resurrezione 2015, scrive la prefazione al libro \"Gustave Thibone e il Cristianesimo radicale\" di Sante De Angelis, edito con le edizioni dell'Accademia Bonifaciana.\nIl 16 giugno 2015 papa Francesco lo ha nominato suo inviato speciale alla celebrazione in occasione del millenario della cattedrale di Strasburgo, in programma il 15 agosto successivo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662634", "revid": "30610", "url": "https://it.wikipedia.org/wiki?curid=662634", "title": "Paul Poupard", "text": ""}
{"id": "662637", "revid": "919135", "url": "https://it.wikipedia.org/wiki?curid=662637", "title": "Presentazione di un gruppo", "text": "In matematica, e in particolare in algebra astratta, una presentazione di un gruppo \u00e8 una particolare definizione ottenuta mediante l'elencazione dei seguenti insiemi:\nDefinizione.\nLa definizione formale di una presentazione necessita di alcune definizioni preliminari, che vengono date nel seguito.\nParole.\nConsideriamo un insieme formula_1; per ogni formula_2 definiamo un ulteriore elemento formula_3; una \"parola\" \u00e8 qualunque prodotto formale finito\ndove formula_5 oppure formula_6, con formula_2. Definiamo anche la \"parola vuota\" come il prodotto formato da nessun fattore.\nUna parola \u00e8 detta \"ridotta\" se non esistono due elementi formula_8 e formula_3 contigui. \u00c8 sempre possibile ottenere una parola ridotta eliminando tali elementi contigui (ovvero sostituendoli con la parola vuota); due parole sono considerate equivalenti se generano la stessa parola ridotta. Possiamo inoltre utilizzare le seguenti scritture abbreviate:\nformula_10\nGruppo libero.\nDefiniamo come prodotto tra due parole ridotte la parola che si ottiene concatenando le due parole di partenza, e riducendo se necessario il risultato finale. L'insieme delle parole ridotte dotato di questa operazione \u00e8 un gruppo chiamato \"gruppo libero\" sull'insieme formula_1 e indicato con formula_12. L'elemento neutro \u00e8 la parola vuota, mentre l'inverso di una parola \u00e8 ottenuto scrivendo i fattori in ordine inverso e scambiando il fattore formula_8 con il fattore formula_3 e viceversa.\nPresentazione di un gruppo.\nConsideriamo un insieme formula_15, il gruppo libero formula_16 e un sottoinsieme formula_17 formato da parole di formula_15. Il gruppo di presentazione formula_19 \u00e8 definito come il pi\u00f9 grande gruppo quoziente di formula_16 tale che ogni elemento di formula_21 \u00e8 identificato con l'identit\u00e0.\nDetto formula_22 il pi\u00f9 piccolo sottogruppo normale contenente formula_21 (\"chiusura normale\" di formula_21), si dimostra che:\nGli elementi di formula_15 sono detti \"generatori\" di formula_27, gli elementi di formula_21 sono detti \"relatori\"; questi elementi esprimono in effetti delle relazioni di uguaglianza tra gli elementi di formula_15, che nella loro forma pi\u00f9 semplice possono essere espressi come formula_30, dove formula_31 e formula_32 \u00e8 l'identit\u00e0 di formula_19.\nPresentazioni finite.\nUna presentazione formula_19 \u00e8 detta \"finitamente generata\" se l'insieme formula_15 dei generatori \u00e8 finito, \"finitamente relazionata\" se \u00e8 finito l'insieme formula_21 delle relazioni, \"finita\" se sono finiti sia formula_15 che formula_21.\nOgni gruppo finito possiede una presentazione finita, che si ricava direttamente dalla sua tavola di composizione: \u00e8 sufficiente prendere formula_39 e formula_21 come l'insieme formato da tutti gli elementi del tipo formula_41, dove formula_42 \u00e8 una entrata della tavola di composizione.\nPresentazione ricorsiva.\nSe formula_15 \u00e8 indicizzato da un insieme formula_44, esiste una funzione biiettiva formula_45 e un algoritmo che, dato formula_46 permette di trovare formula_47 e viceversa (numerazione di G\u00f6del). Dato un insieme formula_48, diciamo che formula_49 \u00e8 \"ricorsivo\" o \"ricorsivamente numerabile\" se lo \u00e8 formula_50.\nSe l'insieme delle relazioni \u00e8 ricorsivamente numerabile, la presentazione \u00e8 detta ricorsiva; in questo caso \u00e8 sempre possibile trovare una presentazione del gruppo per cui l'insieme delle relazioni \u00e8 ricorsivo (giustificando la sovrapposizione delle due notazioni).\nOgni gruppo finito ha una presentazione ricorsiva, mentre non \u00e8 vero l'inverso. Un teorema dovuto a Graham Higman stabilisce che un gruppo finitamente generato ha una presentazione ricorsiva se e solo se \u00e8 immerso in un gruppo a presentazione ricorsiva. Segue che, a meno di isomorfismi, esiste solo una quantit\u00e0 numerabile di gruppi a presentazione ricorsiva. Bernhard Neumann ha mostrato che esiste una quantit\u00e0 pi\u00f9 che numerabile di gruppi a due generatori; pertanto esistono gruppi finitamente generati che non possono essere presentati ricorsivamente.\nPropriet\u00e0.\nPer le presentazioni di un gruppo valgono le seguenti propriet\u00e0:\nEsempi di presentazioni di gruppi.\nNella tabella seguente sono riportate alcune presentazioni di gruppi di uso comune; molti di questi gruppi possiedono numerose altre possibili presentazioni che qui non sono riportate."}
{"id": "662639", "revid": "301156", "url": "https://it.wikipedia.org/wiki?curid=662639", "title": "Eugen Ehrlich", "text": "Pensiero.\nNella sua opera principale, \"I fondamenti della sociologia del diritto\" (\"Grundlegung der Soziologie des Rechts\", 1913), Ehrlich cerca di porre le basi di una vera scienza sociologico-giuridica, non formale ma empirica, guidata non da interessi pratici ma da interessi conoscitivi. \nIn tale opera Ehrlich affronta, principalmente, le seguenti problematiche:\n\u00c8 doveroso richiamare le critiche mosse a Ehrlich nel 1915 da Hans Kelsen il quale, sulla scorta di una visione normativistica del diritto, muove pesanti accuse alle linee di pensiero espresse da Ehrlich, dando origine a una controversia i cui contenuti possono ancor oggi costituire il fondamento di importanti spunti di riflessione per chi si approccia all'analisi della sociologia del diritto.\nLa produzione di Ehrlich si sviluppa lungo due direttrici, da un lato la critica della giurisprudenza dei concetti, con un atteggiamento soprattutto distruttivo, un oggetto incentrato sulla figura del giudice e un carattere pi\u00f9 propriamente metodologico-giuridico; dall'altro lato la delimitazione dell'area e dei metodi di un nuovo tipo di scienza giuridica, con un intento, quindi, costruttivo, un oggetto incentrato sui fatti del diritto e un carattere pi\u00f9 propriamente sociologico-giuridico. Nel suo pensiero vi \u00e8 anche una certa influenza da parte della Scuola storica del diritto, ed in particolare della variante \"istituzionalistica\" di Georg Beseler.\nGli scritti di Ehrlich sono stati per anni sottovalutati sia in Germania sia in Italia (mentre hanno riscosso grandi consensi sia negli Stati Uniti d'America sia in Giappone). Ad Alberto Febbrajo, ordinario di sociologia del diritto presso l'universit\u00e0 di Macerata e di sociologia generale presso l'Universit\u00e0 degli Studi \"Suor Orsola Benincasa\", si deve il merito di aver introdotto il pensiero della sociologia giuridica di Ehlrich in Italia."}
{"id": "662641", "revid": "1568601", "url": "https://it.wikipedia.org/wiki?curid=662641", "title": "Chignolo (torrente)", "text": "Il Chignolo \u00e8 un torrente della Lombardia.\nIl torrente nasce dal Corno Zuccone ad un'altezza di circa 1.600 m s.l.m., per poi scorrere verso sud attraversando il comune di Vedeseta. Nel suo tragitto forma numerose piccole cascate che durante l'inverno, gelandosi, offrono alla vista vere e proprie sculture di ghiaccio. Termina la sua corsa confluendo da sinistra nel torrente Enna, principale corso d'acqua della Val Taleggio.\nIl torrente d\u00e0 il suo nome alla piccola e stretta valle che percorre, appunto chiamata \"Valle del Chignolo\"."}
{"id": "662645", "revid": "287204", "url": "https://it.wikipedia.org/wiki?curid=662645", "title": "Mayta Capac", "text": "Si tratta del quarto sovrano della dinastia inca, il successore di Lloque Yupanqui. Appartiene alla casata degli \"Hurin-Cuzco\".\nProfilo.\nLa vita di questo monarca \u00e8 costellata di numerose leggende che sono state raccolte, con dovizia di particolari, dai vari cronisti.\nSembra che l'immagine di questo Inca sia stata particolarmente gradita alle genti del Cusco che ne hanno tramandato la storia con affetto e simpatia e con la devozione che, di solito, si riserva ad un eroe primordiale.\nA riprova di ci\u00f2 sta il suo nome, \"Mayta\", che \u00e8 stato adottato da numerosi personaggi, anche influenti, in tutta la storia dell'impero ed era ancora in uso al tempo della conquista.\nIl \"corpus\" delle leggende che lo riguardano attraversa tutta la sua vita e pu\u00f2 essere agevolmente suddiviso in periodi distinti.\nLeggende sulla nascita.\nScorrendo la vita di Lloque Yupanqui si apprende che Mayta Capac sarebbe stato concepito da questo sovrano in tarda et\u00e0, quando gi\u00e0 l'anziano genitore era rassegnato a morire senza prole.\nLa sua nascita sarebbe stata determinata dall'intervento divino, ossia dall'intercessione di Inti, il nume di riferimento della dinastia, considerato il padre tutelare dei sovrani Inca.\nSecondo alcune versioni, Lloque Yupanqui sarebbe stato, all'epoca, ancora celibe e avrebbe ottenuto in moglie una nobile della regione che, in capo a tre mesi, avrebbe partorito Mayta Capac.\nTanto \u00e8 bastato ad alcuni moderni commentatori per ironizzare su una presunta, antecedente condizione della madre di Mayta Capac che si sarebbe congiunta, gi\u00e0 pregna, al signore del Cusco.\nL'evidente riferimento alla soprannaturale nascita del futuro sovrano Inca \u00e8 per\u00f2 suffragata da innumerevoli altre considerazioni.\nJuan Santa Cruz Pachacuti, ad esempio, narra che aveva pianto pi\u00f9 volte quando era ancora nel ventre della madre e assicura che, pochi mesi dopo la nascita, parlava gi\u00e0 correttamente. Per Sarmiento de Gamboa, sarebbe nato gi\u00e0 provvisto di denti e, ad un anno ne avrebbe dimostrato otto, giungendo, a due anni, a lottare, da vincitore, con giovani di et\u00e0 ben superiore alla sua, osservazioni che spingono questo autore a paragonare Mayta Capac a una sorta di Ercole andino.\nIl sapore magico di queste leggende dovrebbe, da solo, essere sufficiente a dimostrare che l'assunto di una gravidanza brevissima era da rapportarsi alla natura soprannaturale dell'eroe incaico piuttosto che a considerazioni profane di ordine genetico.\nRacconti sull'adolescenza.\nMayta Capac, ancora fanciullo, durante dei giochi, terminati in un alterco, aveva ferito il figlio del capo degli Alcabizas \"(Alcayvizcas)\" una trib\u00f9 stanziata nei pressi del Cuzco e alleata degli Inca.\nIl giovane contuso si era ritirato, pare con una gamba spezzata, presso le abitazioni dei suoi genitori e aveva chiesto, a gran voce, l'aiuto dei suoi.\nTre guerrieri della sua trib\u00f9 si erano allora recati al Cusco per pretendere soddisfazione.\nProbabilmente, i tre avevano soltanto l'intenzione di chiedere il castigo del giovane inca bellicoso, ma quest'ultimo, da parte sua, non era minimamente intenzionato ad accettare le loro reprimende.\nNe era conseguito uno scontro, al termine del quale, due dei militi degli \"Alcabizas\" avevano trovato la morte, mentre il terzo, solo fuggendo, era riuscito a salvare la vita.\nL'affronto doveva essere vendicato e gli Alcabizas minacciarono di marciare sul Cuzco.\nL'anziano Lloque Yupanqui, da sempre alieno alle guerre, avrebbe voluto comporre pacificamente la questione, ma i suoi dignitari, schierati intorno al suo erede, riuscirono ad imporgli un atteggiamento pi\u00f9 bellicoso.\nMayta Capac, assumendo il comando, affront\u00f2 allora il nemico e riusc\u00ec, per ben due volte, ad infliggergli una sonora sconfitta.\nGli \"Alcabizas\", a questo punto, si avvidero che la vicenda, iniziata come una semplice azione punitiva, si era ormai trasformata in una contesa che vedeva minacciata la loro stessa sopravvivenza e chiesero aiuto a tutti i loro alleati per collegarsi in una potente confederazione.\nLa battaglia che ne deriv\u00f2 vide gli Inca vacillare sotto l'impeto degli avversari, ben pi\u00f9 numerosi, ma quando tutto sembrava perduto, una provvidenziale, intensa e perdurante grandinata, che sembr\u00f2 di natura soprannaturale, valse a fiaccare l'attacco degli assalitori.\nPur ringraziando la loro divinit\u00e0 per il provvidenziale intervento, gli Inca si rivolsero al loro principe, inneggiando alla vittoria che ritenevano dovuta al suo eroismo.\nLa guerra fin\u00ec, cos\u00ec, con un'apoteosi per Mayta Capac.\nQuesto racconto, apparentemente leggendario, \u00e8 stato oggetto di una riprova storica.\nInterrogati, in occasione della stesura delle famose \"Informaciones\" di Francisco de Toledo, i discendenti degli \"Alcabizas\", ebbero, infatti, a lamentare di essere stati tiranneggiati dagli Inca che li avrebbero estromessi dalla regione, malgrado avessero, con loro, un avo in comune, il leggendario Ayar Uchu, fratello di Manco C\u00e1pac. In quell'occasione, gli \"indios\" interrogati fornirono un vivace resoconto delle prodezze di Mayta Capac e la loro narrazione si rivela assai interessante, perch\u00e9 ci permettere di accedere ad una interpretazione dei fatti resa dai soccombenti.\nLa successione al regno.\nAlla morte di Lloque Yupanqui, Mayta Capac, superate le prove di iniziazione, venne riconosciuto come il nuovo sovrano del Cuzco.\nQuesta affermazione sembra il logico coronamento delle vicende dell'eroico principe, ma una versione differente introduce delle ipotesi meno edificanti.\nDobbiamo al frate mercedario Mart\u00edn de Mur\u00faa la raccolta di una leggenda difforme dalla tradizione universalmente accreditata.\nQuesto autore sembra aver attinto alle stesse fonti di Guaman Poma de Ayala, ma il suo temperamento lo ha portato a ricercare aneddoti ed episodi di un sapore rinascimentale, ovvero intrisi di un'aura di complotti e di congiure pi\u00f9 o meno sotterranee.\nParlando dell'avvento al regno di Mayta Capac egli assicura che il defunto sovrano, morto avvelenato, aveva lasciato altri figli meritevoli del regno.\nMayta Capac, secondo questa versione, avrebbe ingaggiato una vera e propria guerra con i suoi fratelli, al termine della quale, questi ultimi, sconfitti, si sarebbero rifugiati sulle montagne circostanti, guidati da uno zio che li aveva appoggiati.\nQuale credito possiamo dare a questo racconto?\nNella storia incaica sono frequenti i resoconti eliminati dalla storiografia imperiale in quanto ritenuti poco edificanti. Il padre \"Murua\" potrebbe avere avuto accesso a una versione non ufficiale conservata, in segreto, da una parte soccombente, ma niente ci assicura che questa visione degli eventi sia veritiera. Anche ammesso che Mayta Capac avesse dovuto lottare per giungere al potere, non potremo mai sapere se il nostro sovrano sia stato un usurpatore o se invece abbia dovuto difendere il suo buon diritto da una congiura.\nNatura di Mayta Capac.\nTutti i cronisti sono concordi nell'attribuire a Mayta Capac un'illuminata sapienza.\nEgli \u00e8 riconosciuto come il massimo esperto, del suo tempo, nelle arti mediche e divinatorie.\n\"Sarmiento\" ci fornisce una spiegazione della saggezza che questo sovrano avrebbe ottenuto grazie al suo indiscusso coraggio.\nIl suo avo Manco C\u00e1pac sarebbe stato in possesso di un oracolo, \"l'uccello Indi\", che, racchiuso in una gabbia, gli avrebbe fornito ogni sorta di insegnamenti. Il potere di questo animale profetico era per\u00f2 oscuro e spaventoso e nessuno dei suoi successori aveva avuto il coraggio di interrogarlo o anche solo di avvicinarlo.\nMayta Capac aveva invece affrontato l'oracolo e lo aveva interrogato personalmente, ottenendo profezie e insegnamenti che gli avevano consentito di divenire l'uomo pi\u00f9 saggio della sua era.\nIl sovrano Inca non era per\u00f2 destinato a godere di queste sue accentuate capacit\u00e0.\nL'acquisizione di tante conoscenze aveva fatto di lui un personaggio triste e sfiduciato, dedito a speculazioni interiori che lo avevano convinto della infelice sorte del genere umano, procurandogli una visione esistenziale prevalentemente pessimistica.\nLe concezioni religiose di Mayta Capac sono state esaminate con particolare attenzione dai vari cronisti.\n\"Santacruz Pachacuti\" ne avrebbe fatto addirittura un precursore della religione monoteistica. Secondo lui, questo sovrano avrebbe avuto la percezione di un essere supremo, a cui avrebbe dedicato un altare e un'immagine nel tempio di \"Indicancha\", avendo osservato che tutti gli astri, Sole compreso, dovevano essere mossi da un motore superiore.\nViene riportata una sua azione contro le huaca, seppur senza esito in quanto queste entit\u00e0, avvertite del suo proposito, sarebbero fuggite urlando dal Cuzco.\nMiguel Cabello Balboa, per contro, ci riferisce che avrebbe lasciato prosperare i cultori di magia e delle arti divinatorie.\nPolitica di Mayta Capac.\nLa sua natura bellicosa non poteva limitarsi a delle azioni di conservazione dei territori acquisiti al momento della sua incoronazione.\nSecondo Garcilaso Inca de la Vega egli avrebbe conquistato la regione dei \"Collas\" e altre localit\u00e0 limitrofe, segnatamente quelle di \"Cuchuna, Llaricassa, Sancuan, Huaychu\" e \"Callamarca\".\nSi tratta, probabilmente di esagerazioni, ma \u00e8 evidente che sotto la sua guida, gli Inca hanno iniziato a considerare i rapporti con i loro vicini in termini di opposizione e di possibile conquista, fissando i criteri della loro successiva, esaltante espansione.\nPer quanto attiene alla politica interna di Mayta Capac, si segnalano alcune azioni originali.\nA lui si dovrebbe infatti la stesura del primo corpo di leggi di carattere penale con l'individuazione di specifici reati e delle pene destinate ai malfattori.\nMayta Capac \u00e8 infine indicato come l'artefice del primo ponte di vimini della storia Inca.\nFamiglia di Mayta Capac.\nIl nome della moglie di questo sovrano \u00e8, come al solito, indicato diversamente dai vari cronisti.\nPer \"Cobo\" e per \"Santacruz Pachacuti\" \u00e8 Mama Tancaray Yacchi; per \"Sarmiento\" Mama Tacucaray; per \"Murua\" sua sorella Chimpo Urma; per \"Poma de Ayala\" Chimbo Urma Mama Yaci; per Garcilaso Mama Cuca; per \"Cieza de L\u00e9on\" Mama Cahua Pata figlia del capo del villaggio di Oma, a due leghe dal Cuzco e infine per \"Balboa\" Mama Cauca di Taucaraz.\nIl figlio primogenito e suo erede fu, per tutti, Capac Yupanqui, ma il sovrano ha avuto anche altri figli e i loro nomi sono riportati in maniera difforme: Tarco Huaman per \"Cobo\"; Faico Huaman e una figlia, Chimpo Ocllo per \"Murua\" che per\u00f2 avvisa che i figli furono otto e le figlie tre; Apo Maytac Inga, Uilcac Inga, Uiza Topa Inga i maschi e Chinbo Ucllo Mama Caua, Curi Ucllo le femmine per \"Poma de Ayala\"; Inti Conti Mayta e Orco Guarannca per \"Santacruz Pachacuti\"; Tarco Guaman, Apo Conde Mayta, Queco Aucaylli e Roca Yupangui per \"Sarmiento\"; Tarcoguaman per \"Balboa\" e Apo Tarco Guaman per le \"Informaciones\" dette \"Declaraci\u00f3n de los quipocamayos a Vaca de Castro\".\nLa panaca di Mayta Capac \u00e8 universalmente riconosciuta come quella di Usca Mayta panaca Ayllo."}
{"id": "662651", "revid": "767487", "url": "https://it.wikipedia.org/wiki?curid=662651", "title": "Grim Reaper", "text": "I Grim Reaper sono una band Heavy metal britannica appartenente al filone NWOBHM. Il gruppo si form\u00f2 nel 1979 a Droitwich, in Inghilterra dal genio di Nick Bowcott.\nStoria.\nEssi firmarono un contratto discografico con Darryl Jonston della Ebony Records e il loro singolo di esordio fu \"See You in Hell\". L'album, il cui disegno di copertina fu realizzato da Garry Sharpe-Young, fu pubblicato nel 1984 e venne distribuito in tutto il mondo dalla RCA Records. I Grim Reaper presto divennero presto riconoscibili dai virtuosismi con la chitarra di Bowcott e dalla voce urlata (quasi in falsetto) di Steve Grimmett. Il loro tour mondiale di successo incluse alcune date in cui suonarono insieme ai Texxas Jam davanti ad un pubblico di 20.000 persone circa. \"Fear No Evil\", l'album successivo, riscosse moderato successo sia in Europa che negli Stati Uniti.\nLe battaglie legali con la Ebony ritardarono l'uscita del terzo album della band, \"Rock You to Hell di due anni circa. L'album venne pubblicato direttamente dalla RCA nel 1987, ancora una volta con le copertine realizzate da Garry Sharpe-Young. In questo album \u00e8 sicuramente pi\u00f9 riconoscibile che nei precedenti il sound power metal melodico di transito verso i nuovi thrash metal e speed metal. Neanche la maggior etichetta discografica sul mercato pot\u00e9 salvare i Grim Reaper dalla seconda azione legale della Ebony che segn\u00f2 l'effettiva morte della band. Il gruppo stava lavorando al quarto album che avrebbe dovuto chiamarsi Nothing Whatsoever to do with Hell\"'.\nGrimmett inizi\u00f2 a suonare con gli Onslaught ed i Lionsheart e con loro produsse numerosi album tributo. Bowcott divent\u00f2 uno scrittore di musica indipendente e successivamente contribu\u00ec alla realizzazione di lavori come Circus e Guitar World. Bowcott lavor\u00f2 anche insieme alla Marshall U.S.A., nota azienda produttrice di amplificatori.\nIl loro video datato 1985, \"Fear No Evil\", nel quale il gruppo libera degli schiavi da un uomo lupo venne riutilizzato dai Weezer nel 2005 nel video \"We Are All On Drugs\". Molti appartenenti alla Generazione X si ricorderanno di loro perch\u00e9 tra le band preferite dei protagonisti di Beavis and Butt-head, cartone animato americano demenziale prodotto da MTV nel quale spesso i protagonisti guardano video alla televisione.\nNel 2006 Eddie Trunk annunci\u00f2 su Metal Mania che la band si era riformata. La formazione originaria dei \"Grim Reaper\" (con Nick Bowcott) suon\u00f2 al festival \"Keep It True VI edition\" a Lauda-K\u00f6nigshoffen l'8 aprile 2006. Il 17 gennaio 2017, il cantante Steve Grimmett fu ricoverato in un ospedale dopo un concerto del gruppo in Ecuador per un'infezione alla gamba: in seguito all'operazione, gli fu amputata una porzione della sua gamba destra, e tutte le date seguenti del tour furono cancellate."}
{"id": "662652", "revid": "89918", "url": "https://it.wikipedia.org/wiki?curid=662652", "title": "Mayta C\u00e1pac", "text": ""}
{"id": "662653", "revid": "599013", "url": "https://it.wikipedia.org/wiki?curid=662653", "title": "Epistola", "text": "Un'epistola (in greco \u03b5\u03c0\u03b9\u03c3\u03c4\u03bf\u03bb\u03b7, \"epistol\u0113\", \"lettera\") \u00e8 uno scritto diretto ad una persona o ad un gruppo di persone, normalmente una lettera formale ed elegante. \nIl termine viene utilizzato anche in contesto religioso: ad esempio nel cristianesimo le lettere nel Nuovo Testamento scritte dagli apostoli ai cristiani sono normalmente dette epistole. Quelle di Paolo di Tarso sono dette \u00abLettere di Paolo\u00bb e le altre semplicemente \"epistole\".\nStoria.\nLe pi\u00f9 antiche epistole sopravvissute nel tempo, sono quelle immortalate su cocci di creta o su lastre di piombo, papiri e tavolette, quasi tutte di carattere privato o ufficiale, legate agli affari delle monarchie orientali, scritte in lingua assiro-babilonese o in aramaico. Le prime che assunsero una certa importanza letteraria furono quelle di Alceo nel VII secolo a.C., e quelle di Erodoto e Tucidide (V secolo a.C.).\nLe prime riunite e pubblicate come un'opera a s\u00e9, si rivelarono per\u00f2 quelle in otto libri di Aristotele (IV secolo a.C.), che assursero a modello delle epistole delle scuole filosofiche successive. Uno dei principali autori dell'antichit\u00e0 fu Epicuro (III secolo a.C.), ma non trascurabili furono anche le epistole in versi, morali o amorose, redatte in latino da Cicerone, Seneca e Plinio il Giovane.\nL'arte delle epistole venne insegnata durante il Medioevo, dai \"dettatori\" a Montecassino, a Bologna e in Francia. Famose furono le epistole di Dante, Petrarca, Voltaire e Leopardi.\nStruttura.\nLe epistole erano scritte in stretta somiglianza con la tradizione letteraria ellenistica, specialmente le epistole Paoline. Questo riflette l'influenza ellenistica sugli scrittori delle epistole. Ogni devianza da questo formalismo non \u00e8 il risultato di un errore ma indica l'intenzione specifica dello scrittore.\nApertura.\nIn contrasto con le lettere moderne, le epistole indicavano il nome dell'autore all'inizio delle stesse, seguito dall'indicazione dei destinatari (per esempio \"ai Filippesi\"). Gli scribi, o pi\u00f9 correttamente gli amanuensi, che scrivevano l'epistola erano citati alla fine (esempio Lettera ai Romani). In mancanza del servizio postale, i corrieri potevano anche essere citati (per esempio Efesini).\nDopo il nome dell'autore e dei destinatari, le epistole Paoline aprono con i saluti \"Pace e bene\". \"Pace\" era un comune saluto ebraico e \"bene\" era un saluto ellenistico; questo riflette la doppia identit\u00e0 di Paolo, ebreo nella \"fede\" ed ellenistico nella \"cultura\".\nVi poteva anche essere una parola di ringraziamento ai destinatari, una preghiera o un augurio di buona salute.\nCorpo.\nIl corpo della lettera iniziava con una breve introduzione del tema principale.\nChiusura.\nLa chiusura della lettera reiterava la relazione fra lo scrittore ed i destinatari. Poteva anche contenere espressioni di ringraziamento, per esempio ai corrieri e agli amanuensi.\nStile.\nLe epistole possono apparire pi\u00f9 formali che nel testo originale a causa delle molte traduzioni. Lo scrittore cercava di stabilire una forma di sentimento con i destinatari della epistola, come in un faccia a faccia. Lo scrittore si augurava di rivivere l'amicizia facendo della lettera un sostituto della sua presenza. Le lettere scritte ad un gruppo di persone, comprese le epistole del Nuovo Testamento, venivano lette all'intero uditorio riunito in congregazione.\nIl contenuto era conciso come nelle attuali lettere. Infatti la scrittura richiedeva una considerevole spesa in carta, inchiostro e tempo nello scriverla.\nLe lettere spesso intendevano puntualizzare questioni teologiche (per esempio \"Prima lettera di Pietro\", o confortare i cristiani per le persecuzioni subite \"Epistola di Giacomo\").\nNella liturgia cristiana.\nNel contesto della liturgia, l'epistola pu\u00f2 riferirsi pi\u00f9 specificamente ad un passaggio del Nuovo Testamento - alcune volte anche agli \"Atti degli Apostoli\" ed altre ancora alle \"Rivelazioni di Giovanni\", ma mai ai quattro Vangeli - che sono assegnate per essere lette in determinati giorni dell'anno liturgico o in determinate festivit\u00e0.\nNella liturgia della messa nella Chiesa cattolica, le epistole sono lette fra il \"Gloria in excelsis Deo\" e la lettura del Vangelo. Il corrispondente canto Gregoriano ha uno speciale tono (\"tonus epistolae\")."}
{"id": "662666", "revid": "287204", "url": "https://it.wikipedia.org/wiki?curid=662666", "title": "Formalit\u00e0", "text": ""}
{"id": "662668", "revid": "7", "url": "https://it.wikipedia.org/wiki?curid=662668", "title": "Country-rock", "text": ""}
{"id": "662674", "revid": "77358", "url": "https://it.wikipedia.org/wiki?curid=662674", "title": "Folk-rock", "text": ""}
{"id": "662684", "revid": "6923", "url": "https://it.wikipedia.org/wiki?curid=662684", "title": "Repsol Honda", "text": ""}
{"id": "662689", "revid": "4106", "url": "https://it.wikipedia.org/wiki?curid=662689", "title": "Pierre Savorgnan de Brazza", "text": ""}
{"id": "662691", "revid": "1543377", "url": "https://it.wikipedia.org/wiki?curid=662691", "title": "Dolisie", "text": "Dolisie, dal 1975 al 2000 nota come Loubomo, \u00e8 una citt\u00e0 della Repubblica del Congo, situata nel Dipartimento di Niari, di cui \u00e8 capoluogo. \u00c8 la terza citt\u00e0 del paese ed \u00e8 un importante centro commerciale. La citt\u00e0 \u00e8 situata al margine orientale della foresta equatoriale costiera.\nAmministrativamente si tratta di uno dei 4 comuni del paese non facenti parte di alcun distretto. \u00c8 composto da due \"arrondissement\" senza denominazione propria.\nEconomia.\nDolisie \u00e8 un grande nodo ferroviario. Per la sua posizione \u00e8 all'incrocio della Ferrovia Congo-Oceano e della ferrovia che porta al confine con il Gabon a Mbinda. Dolisie \u00e8 anche sede di molte piccole industrie (legno).\nInfrastrutture e trasporti.\nDolisie ha un aeroporto e una delle pi\u00f9 grandi stazioni ferroviarie del paese.\nStoria.\nLa citt\u00e0 fu fondata come stazione della ferrovia Congo-Oceano. Il nome deriva dall'assistente di Pietro Savorgnan di Brazz\u00e0, Albert Dolisie.\nDivenne una citt\u00e0 prospera grazie alla ricchezza portata dalla ferrovia, e aveva 20.000 abitanti nel 1972. La citt\u00e0 prese il nome di Loubomo nel 1975, e ben presto divenne la terza citt\u00e0 nel Congo-Brazzaville.\nLe guerre civili del 1997 e del 1999 causarono l'esodo della popolazione rurale verso le citt\u00e0. La popolazione di Dolisie \u00e8 cresciuta in modo significativo da allora."}
{"id": "662692", "revid": "4106", "url": "https://it.wikipedia.org/wiki?curid=662692", "title": "Loubomo", "text": ""}
{"id": "662704", "revid": "120373041", "url": "https://it.wikipedia.org/wiki?curid=662704", "title": "Sinclair Lewis", "text": "Fu il primo statunitense a vincere il Premio Nobel per la letteratura nel 1930, \"per la sua arte descrittiva vigorosa e grafica e per la sua abilit\u00e0 nel creare, con arguzia e spirito, nuove tipologie di personaggi\". Le sue opere sono conosciute per le loro visioni sagaci e critiche della societ\u00e0 statunitense e dei valori capitalistici. Il suo stile \u00e8, allo stesso tempo, comico, satirico e tuttavia comprensivo.\nBiografia.\nHarry Sinclair Lewis, nato a Sauk Centre in Minnesota da Edwin J. Lewis e da Emma Kermott, in giovane et\u00e0 cominci\u00f2 a leggere libri e inizi\u00f2 a tenere un diario. Sognatore, all'et\u00e0 di 13 anni and\u00f2 via di casa, senza successo, per diventare un tamburino nella Guerra ispano-americana. Nel 1908 si laure\u00f2 all'Universit\u00e0 di Yale. Cominci\u00f2 la sua carriera di scrittore producendo poesia romantica, seguita poi da racconti romanzati, aventi per protagonisti cavalieri e belle donzelle. Il primo libro di Lewis ad essere pubblicato fu \"Hike and the Aeroplane\", nel 1912, firmato con lo pseudonimo Tom Graham. Prima del 1921 aveva pubblicato sei romanzi.\nLewis era conosciuto per dare forte caratterizzazione alle donne lavoratrici moderne e per l'interesse per la razza. Alcuni dei suoi libri pi\u00f9 famosi sono \"La via principale\" (\"Main Street\", 1920) e \"Babbitt\" (1922). Vinse il Premio Pulitzer nel 1926 \u2014 che rifiut\u00f2 \u2014 per \"Arrowsmith\", un romanzo avente per protagonista uno scienziato idealista. \"Elmer Gantry\" (1927) \u00e8 il racconto di un evangelista opportunista, se non di un ciarlatano; questo libro fu censurato a Boston e in altre citt\u00e0 statunitensi. Anche \"La via principale\", \"Babbitt\", \"Sangue reale\" (\"Kingblood Royal\"), e \"Cass Timberlane\" furono presto o tardi messi al bando. Nel suo discorso alla cerimonia della consegna del Nobel, lament\u00f2 che \"in America la maggior parte di noi \u2014 non solo i lettori, ma anche gli scrittori \u2014 ha ancora paura della letteratura che non \u00e8 glorificazione di tutto ci\u00f2 che \u00e8 Statunitense, un'esaltazione dei nostri difetti cos\u00ec come delle nostre virt\u00f9\", e che gli Stati Uniti sono \"il pi\u00f9 contraddittorio, deprimente, emozionante Paese al mondo oggigiorno\".\nNel 1928 spos\u00f2 la giornalista Dorothy Thompson, dalla quale, nel 1930, ebbe un figlio, Michael Lewis, che in seguito divenne attore.\nInquieto, Lewis viaggi\u00f2 molto e negli anni venti trascorse del tempo con altri grandi artisti nel quartiere di Montparnasse a Parigi, dove venne fotografato da Man Ray. La sua ultima grande opera fu \"Qui non \u00e8 possibile\" (\"It Can't Happen Here\"), un romanzo distopico di fantapolitica che narra dell'elezione di un fascista come presidente degli Stati Uniti.\n a Roma nel 1951.\nLa sua salma fu rimpatriata negli USA e tumulata nel cimitero di Greenwood, Minnesota."}
{"id": "662707", "revid": "62004", "url": "https://it.wikipedia.org/wiki?curid=662707", "title": "Raffaele Di Paco", "text": "Professionista dal 1928 al 1944, vinse sedici tappe al Giro d'Italia e undici al Tour de France.\nCarriera.\nPassato professionista nel 1928, si fece notare dal pubblico principalmente in occasione dei grandi giri, dove fu in grado di battere allo sprint atleti quali gli italiani Learco Guerra e Aldo Bini, i francesi Charles Pellissier, Andr\u00e9 Leducq e Gaston Rebry e il belga Gerard Loncke. Le migliori performance le fece registrare al Tour de France 1931 (dove vest\u00ec per quattro giorni la maglia gialla) e al Giro d'Italia 1936: in entrambe le occasioni si aggiudic\u00f2 cinque tappe.\nNel computo totale conquist\u00f2 sedici vittorie di tappa al Giro e undici vittorie al Tour. Negli ultimi anni della carriera, nel periodo della Seconda guerra mondiale, si trasfer\u00ec in Argentina dove riusc\u00ec ancora ad ottenere qualche vittoria e dare spettacolo sia su strada che in kermesse su pista. In 17 anni da professionista ha vinto 53 corse.\nUna sua celebre frase, spesso citata da Adriano De Zan, recitava cos\u00ec: \"Chi vuole arrivare secondo si metta alla mia ruota.\""}
{"id": "662708", "revid": "125716866", "url": "https://it.wikipedia.org/wiki?curid=662708", "title": "Colonizzazione greca", "text": "La colonizzazione greca \u00e8 il termine con cui si definiscono due ondate colonizzatrici da parte dei popoli greci prima nel XII secolo a.C. e poi tra l'VIII e il V secolo a.C..\nLa prima colonizzazione.\nCause.\nSecondo la tradizione, la prima colonizzazione greca Si tratta di un evento di cui non si hanno testimonianze dirette, a causa della scomparsa delle fonti scritte nella cosiddetta et\u00e0 pre-arcaica o medioevo ellenico.\nDopo la caduta della civilt\u00e0 micenea ci fu un primo spostamento verso le coste dell'Asia Minore da parte di alcune popolazioni; durante l'XI secolo a.C. gruppi di coloni arrivarono nell'Attica stabilendosi poi nella parte centrale della costa anatolica e sulle isole prospicienti di Samo e Chio: quest'area prese il nome di Ionia. A Nord si stabilirono coloni di stirpe eolica (provenienti dalla Tessaglia e Beozia) dai quali la regione prese il nome di Eolide. Infine i Dori si stanziarono nella parte meridionale delle coste e nelle isole di Coo e Rodi, nella regione che prese il nome di Doride d'Asia, da distinguere dalla tradizionale Doride situata in Grecia.\nConseguenze politiche.\nIn seguito alla prima colonizzazione (terminata a met\u00e0 del IX secolo a.C.), le zone antistanti il Mar Egeo (coste della Penisola ellenica e della Penisola Anatolica), si poterono distinguere tre distinte fasce di colonizzazione:\nLa seconda colonizzazione.\nLa seconda colonizzazione avvenne per motivi diversi, dall'VIII al V secolo a.C..\nI cittadini liberi (il demos) reclamavano maggiore autonomia e, con l'arricchimento che portarono loro i commerci e gli altri beni mobili, decisero di avventurarsi a colonizzare nuove terre. Inoltre, la Grecia era un paese povero di risorse come fiumi, campi coltivabili, dato il territorio scosceso e tutto ci\u00f2 contribu\u00ec alla scarsit\u00e0 di materie prime, che port\u00f2 alle migrazioni.\nFurono colonizzate vaste aree della Sicilia e dell'Italia meridionale, detta perci\u00f2 Magna Grecia. Furono importanti le colonie di \"K\u00fdm\u0113\" (odierna Cuma), Naxos (Giardini Naxos), Tauromenion (Taormina),\"Zancle\" (Messina), \"Kroton\" (Crotone), \"Taras\" (Taranto), \"Katane\" (Catania), \"Syrakousai\" (Siracusa), Ghelas, \"Akragas\" (Agrigento), \"Parth\u00e8nope\" (poi rifondata come Neapolis, Napoli), \"Pithekoussai\" (nell'Isola d'Ischia), \"Dikaiarcheia\" (Pozzuoli), \"Posidonia\" (Paestum), Reghion (Reggio Calabria), Lokroi Epizephyrioi (Locri Epizefiri), Metapontion (Metaponto).\nIn Francia sorse Massalia (Marsiglia), ad opera di cittadini focesi.\nFurono fondate molte colonie anche sul Mar Nero, tra cui Bisanzio e Trapezunte.\nFondazioni da parte di citt\u00e0 della seconda colonizzazione.\nAlcune polis della seconda colonizzazione fondarono a loro volta altre colonie. Notevole il caso di Siracusa, fondazione corinzia, che fond\u00f2 tra VII e VI secolo a.C. nella Sicilia sud-orientale Eloro, Acre, Casmene e Kamarina.\nSempre Siracusa, ma nel IV secolo a.C. fond\u00f2 in Adriatico una serie di nuove colonie: in Italia \"Ank\u00f3n\" (attuale Ancona, colonia popolata con esuli politici), ed \"Adr\u00eca\" (attuale Adria); in Dalmazia \"Issa\" (attuale Lissa) e in Albania \"Lissos\" (attuale Alessio). Siracusa, inoltre, collabor\u00f2 con Paro nella fondazione di \"Pharos\" (attuale Cittavecchia), nell'isola di Lesina. La colonia siracusana di Issa a sua volta fond\u00f2 \"Tragyrion\" (attuale Tra\u00f9), \"Korkyra Melaina\" (attuale Curzola) ed \"Epetion\" (attuale Stobre\u010d, sobborgo di Spalato) ed utilizzava l'emporio greco di Salona.\nAltre colonie greche, anche se in misura minore rispetto a Siracusa, furono attive nella fondazione di sub-colonie: Rhegion (l'attuale Reggio di Calabria) fond\u00f2 \"Pyxus\" (Policastro Bussentino) in Campania; Locri Epizefiri (l'attuale Locri) fond\u00f2 \"Medma\" (Rosarno) e \"Hipponion\" (Vibo Valentia) in Calabria; Sibari fond\u00f2 \"Poseidonia\" (Paestum), in Campania; Kroton (l'attuale Crotone fond\u00f2 \"Terina\" e \"Skylletion\" (Squillace); Zancle (attuale Messina) fond\u00f2 infine \"Metauros\" (Gioia Tauro) in Calabria.\nLa colonia focese di Massalia (Marsiglia), fond\u00f2 una serie di colonie nel Mediterraneo occidentale. In Iberia hanno questa origine le citt\u00e0 di \"Emporion\" (Ampurias) ed \"H\u0113meroskopeion\" (D\u00e9nia). Nella Francia mediterranea le colonie fondate da Massalia furono \"Agathe\" (Agde), \"Antipolis\" (Antibes), \"Nikaia\" (Nizza), \"Olbia\" (Hy\u00e8res), \"Taurois\" (Le Brusc)\nLe caratteristiche delle colonie.\nLe nuove colonie greche si caratterizzavano per il forte legame con la madrepatria: erano a tutti gli effetti delle citt\u00e0 greche, nei costumi, nell'organizzazione, nell'urbanistica e nella lingua.\nOgni colonia greca conservava una notevole autonomia culturale e, quando possibile, la imponeva nei territori colonizzati. Anche quando le colonie greche venivano assoggettate da altre popolazioni, tendevano a mantenere una propria autonomia culturale e politica nei confronti dei dominatori.\nUn'altra caratteristica che funge da tratto identitario delle diverse colonie greche \u00e8 la lingua. Seppure differenziata in molti dialetti, la lingua greca ha una grammatica di base comune per tutti i greci. Col passare dei secoli il dialetto greco \"attico\", quello maggiormente utilizzato dagli scrittori, diventa la lingua ufficiale dei popoli greci."}
{"id": "662709", "revid": "2074539", "url": "https://it.wikipedia.org/wiki?curid=662709", "title": "Ian Brown", "text": "Figura emblematica della scena Madchester, \u00e8 stato il cantante della band Stone Roses dal 1983 al 1996 e dal 2011 lo \u00e8 nuovamente. Dal 1998 ha partecipato ben tre volte al Festival di Glastonbury.\nBiografia.\nInfanzia e adolescenza.\nNativo di Warrington, figlio di un falegname e di un'impiegata in un'industria della carta, a cinque anni si trasfer\u00ec con la famiglia (che comprendeva anche un fratello e una sorella) a Timperley, nell'Altrincham. Frequent\u00f2 la Park Road County Primary Infant and Junior School e poi la Altrincham Grammar School for Boys.\nSi interess\u00f2 ben presto al movimento punk 77, in special modo ai Sex Pistols, ai Clash e agli Slaughter &amp; The Dogs. Insieme a Pete Garner, colui che sarebbe diventato il primo bassista degli Stone Roses, fu presente durante le registrazioni del singolo \"Bankrobber\" dei Clash, che si tennero a Manchester.\nStone Roses.\nNel 1980 inizi\u00f2 a suonare il basso in una band che comprendeva anche John Squire e Simon Wolstencroft. Divennero i Patrol, con la voce di Andy Couzens. Ben presto la band si sciolse e Brown vendette il proprio basso per acquistare uno scooter. Brown si trasfer\u00ec a Hulme, dove frequent\u00f2 i nightclub della scena northern soul nei primi anni '80. In questo periodo fece conoscenza con la leggenda del soul Geno Washington, che gli disse: \"Dovresti essere una star\". Nel 1983 si un\u00ec ai Waterfront, la band antesignana degli Stone Roses, come co-cantante.\nCon gli Stone Roses ottenne la fama mondiale tra la fine degli anni '80 e i primi anni '90. L'album \"The Stone Roses\", del 1989, fu nominato migliore album britannico di tutti i tempi nel 2004. Icona della band e della musica inglese, con gli Stone Roses il cantante pubblic\u00f2 anche \"Second Coming\", che vide la luce solo nel 1994, a cinque anni dal disco di debutto ed ebbe un riscontro tiepido. Nell'ottobre 1996 la band si sciolse.\nIl 17 ottobre 2011 Brown fece riferimento ad una reunion degli Stone Roses affermando: \"Conquisteremo di nuovo il mondo. Sta per accadere\". L'indomani fu annunciata ufficialmente la ricomposizione della band e furono annunciati due concerti per il giugno 2012 a Heaton Park, a Manchester. In una successiva conferenza stampa la band annunci\u00f2 la pubblicazione di un nuovo album.\nIl 2 dicembre 2011 Ian Brown e John Squire si sono esibiti insieme per la prima volta dal 1995, unendosi a Mick Jones dei Clash, ai The Farm e a Pete Wylie al Ritz di Manchester in un concerto benefico dell'associazione Justice for Hillsborough.\nIl nuovo tour degli Stone Roses \u00e8 partito nel 2012.\nCarriera solista.\nTrasferitosi per un periodo di tempo in Marocco dopo lo scioglimento della band, il 12 gennaio 1998 Brown pubblic\u00f2 il primo singolo solista, \"My Star\". Il disco d'esordio come solista, \"Unfinished Monkey Business\", fu pubblicato il 2 febbraio. Vedeva la partecipazione degli ex compagni di band Mani, Nigel Ipinson, Aziz Ibrahim e Robbie Maddix e vendette oltre 300.000 copie.\nFormata una nuova band composta da Ibrahim, Inder Mathura (percussioni), Simon Moore (batteria) e Sylvan Richardson (basso), nell'estate del 1998 Brown inizi\u00f2 un tour che lo port\u00f2 a esibirsi al Festival di Glastonbury e al V Festival. Di ritorno da un'esibizione live a Parigi, Brown fu arrestato e in seguito condannato a quattro mesi di carcere per l'aggressione di un'hostess e del capitano del volo su cui viaggiava. Sebbene Brown abbia sempre negato ogni accusa, il tour che aveva pianificato dovette subire alcuni cambi di programma. Aziz non fu mai d'accordo con questa sentenza affermando che Brown fosse stato solamente sfacciato. Mentre era rinchiuso nella Strangeways Prison, Brown scrisse i testi di \"Free My Way\", \"So Many Soldiers\", e \"Set My Baby Free\". Fu rilasciato per buona condotta dopo soli due mesi.\nIl suo secondo album, \"Golden Greats\", fu pubblicato dalla Polydor Records nel 1999 e si distinse dai precedenti per l'utilizzo di sonorit\u00e0 pi\u00f9 elettroniche. Ben presto guadagn\u00f2 anche i favori della critica.\nPer il suo terzo album, \"Music of the Spheres\", pubblicato il 1\u00ba ottobre 2001, Brown ebbe bisogno per la prima volta di cercare il sostegno di una casa di produzione esterna, assumendo come scrittore e produttore Dave McCracken, che in seguito divent\u00f2 suo fedele collaboratore. Per pubblicizzare l'album organizz\u00f2 per la prima volta un tour negli Stati Uniti. La canzone \"F.E.A.R.\", contenuta nel disco, sarebbe stata scelta, nella versione mixata da James Lavelle, come traccia di apertura del gioco F1 2010.\nIl quarto album da solista, \"Solarized\", fu pubblicato in Inghilterra il 13 settembre 2004 e fu il primo ad essere distribuito sotto la rinata Polydor imprint Fiction Records. Quando a Jim Chancellor, addetto alla ricerca e sviluppo della HitQuarters, fu chiesto quale fosse il suo contributo alle produzioni di Brown, la sua risposta fu: \"Non c'\u00e8 molto da fare, Ian \u00e8 l'unico responsabile delle sue canzoni\".\nDalla separazione dagli Stone Roses nel 1996, Brown ha prodotto 7 album come solista e 14 singoli entrati nella top 40 della UK Singles Chart. Ha fatto registrare il tutto esaurito in 7 tour in Inghilterra ed \u00e8 apparso 3 volte al Festival di Glastonbury, inclusa la partecipazione all'Other Stage del 2005. Dal 1998 \u00e8 apparso 5 volte al V Festival e ha partecipato regolarmente ai festival T in the Park e Oxegen. Nel 2002 si \u00e8 esibito al MOVE festival al Lancashire Cricket Ground di Manchester. e nel 2006 e 2008 ha tenuto due tour australiani.\nNel 2004 fece un cameo nel film \"Harry Potter e il prigioniero di Azkaban\".\nDa sempre tifoso del Manchester United, ha l'abbonamento annuale all'Old Trafford.\nNella stagione sportiva 2005-2006 Brown divenne lo sponsor delle maglie della squadra di calcio Chiswick Homefields; i giocatori indossavano il logo \"IB \u2013 The Greatest\" sul petto.\nAgli NME Awards del 2006 fu premiato con il riconoscimento di \"Godlike Genius\", mentre nel 2007 gli fu assegnato quello di \"Q Legend\" dall'omonima rivista.\nNel settembre del 2007 Brown pubblic\u00f2 il priorio quinto album, \"The World Is Yours\", un album pi\u00f9 \"politico\". Un esempio di questo diverso approccio alla musica, in cui compaiono anche tematiche sociali, si pu\u00f2 riscontrare nel brano \"Illegal Attacks\", che \u00e8 una chiara presa di posizione contro la guerra. A questo pezzo ha partecipato anche Sin\u00e9ad O'Connor, mentre l'intero album si avvale della collaborazione di Andy Rourke, bassista degli Smith, Paul Ryder degli Happy Mondays. e Steve Jones e Paul Cook dei Sex Pistols.\n\"My Way\", sesto album solista, fu pubblicato nel settembre 2009. Registrato ai Battery Studios di Londra e prodotto da Dave McCracken, fu lanciato dal singolo \"Stellify\", trasmesso per la prima volta il 21 settembre 2009. Brown suon\u00f2 per la terza volta allo stadio di Manchester nel dicembre del 2009, mentre nel 2010 fece la sua terza apparizione a Mosca e suon\u00f2 per la seconda volta a Pechino.\nDa quando ha intrapreso la carriera solista Brown ha suonato in oltre 45 paesi differenti.\nBrown ha collaborato diverse volte con gli UNKLE, comparendo negli album \"Be There\" nel 1999 e in \"Reign\" nell'album \"Never, Never, Land\" del 2003, che fu poi distribuito anche come singolo.\nIl 25 ottobre 2018 ha pubblicato il primo singolo come solista dopo nove anni, \"First World Problems\", che ha anticipato l'album \"Ripples\", uscito il 3 febbraio 2019.\nPremi e riconoscimenti.\nHa vinto numerosi premi, in modo particolare da solista e con gli Stone Roses. Di seguito, i principali riconoscimenti:"}
{"id": "662714", "revid": "1305772", "url": "https://it.wikipedia.org/wiki?curid=662714", "title": "Out of the Cellar", "text": "Out of the Cellar \u00e8 il primo album in studio del gruppo musicale statunitense Ratt, pubblicato il 27 marzo 1984 dalla Atlantic Records.\nTrainato dal successo del singolo \"Round and Round\", l'album diventa triplo disco di platino per le vendite negli Stati Uniti (un risultato che il gruppo non riuscir\u00e0 mai pi\u00f9 ad eguagliare).\nLa modella presente in copertina \u00e8 Tawny Kitaen, ai tempi fidanzata con il chitarrista Robbin Crosby, e successivamente nota come moglie di David Coverdale e attrice in diversi video dei Whitesnake."}
{"id": "662715", "revid": "1305772", "url": "https://it.wikipedia.org/wiki?curid=662715", "title": "Invasion of Your Privacy", "text": "Invasion of Your Privacy \u00e8 il secondo album in studio del gruppo musicale statunitense Ratt, pubblicato il 13 giugno 1985 dalla Atlantic Records.\nLa donna presente in copertina \u00e8 la modella di \"Playboy\" Marianne Gravatte, che appare anche nel video musicale di \"Lay It Down\"."}
{"id": "662716", "revid": "767487", "url": "https://it.wikipedia.org/wiki?curid=662716", "title": "Dancing Undercover", "text": "Dancing Undercover \u00e8 il terzo album in studio del gruppo musicale statunitense Ratt, pubblicato il 9 agosto 1986 dalla Atlantic Records."}
{"id": "662717", "revid": "767487", "url": "https://it.wikipedia.org/wiki?curid=662717", "title": "Reach for the Sky (Ratt)", "text": "Reach for the Sky \u00e8 il quarto album in studio del gruppo musicale statunitense Ratt, pubblicato il 3 novembre 1988 dalla Atlantic Records."}
{"id": "662718", "revid": "767487", "url": "https://it.wikipedia.org/wiki?curid=662718", "title": "Detonator", "text": "Detonator \u00e8 il quinto album in studio del gruppo musicale statunitense Ratt, pubblicato il 21 agosto 1990 dalla Atlantic Records."}
{"id": "662720", "revid": "1776051", "url": "https://it.wikipedia.org/wiki?curid=662720", "title": "Ratt (album)", "text": "Ratt \u00e8 il sesto album in studio del gruppo musicale statunitense Ratt, pubblicato il 6 luglio 1999 dalla Portrait Records. "}
{"id": "662724", "revid": "1649409", "url": "https://it.wikipedia.org/wiki?curid=662724", "title": "Franc Rod\u00e9", "text": "Biografia.\nNato in Slovenia, la sua famiglia emigra nel 1945 prima in Austria e quindi in Argentina: a Buenos Aires entra nella \"Congregazione della Missione\", l'ordine fondato da San Vincenzo de' Paoli, e si trasferisce in Europa per approfondire gli studi (prima presso la Pontificia Universit\u00e0 Gregoriana di Roma e poi a Parigi, all\"'Institute Catholique\", dove nel 1968 si addottora in Teologia).\nDiventa professore presso la \"Facolt\u00e0 Teologica\" di Lubiana, consultore del Pontificio consiglio per il dialogo con i non credenti, e poi consultore del Pontificio consiglio della cultura.\nNel 1997 viene eletto arcivescovo di Lubiana e primate di Slovenia: l'11 febbraio 2004 viene chiamato presso la Curia Romana, dove assume la carica di pro-prefetto della Congregazione per gli Istituti di Vita Consacrata. Papa Benedetto XVI lo solleva dall'incarico per raggiunti limiti d'et\u00e0 il 4 gennaio 2011. Gli succede l'arcivescovo Jo\u00e3o Braz de Aviz.\nPapa Benedetto XVI lo innalza alla dignit\u00e0 cardinalizia nel concistoro del 24 marzo 2006, facendogli cos\u00ec assumere il rango di prefetto della sua congregazione.\nNel maggio 2007 partecipa alla V conferenza episcopale latinoamericana ad Aparecida come membro designato dal papa.\nFa inoltre parte della Congregazione per il culto divino e la disciplina dei sacramenti, della Congregazione per i vescovi e del Pontificio consiglio della cultura.\n\u00c8 uno dei cardinali che celebra la messa tridentina dopo la riforma liturgica.\nIl 23 settembre 2014 compie 80 anni ed esce dal novero dei cardinali elettori.\nIl 20 giugno 2016 opta per l'ordine presbiterale, mantenendo invariata la diaconia elevata \"pro hac vice\" a titolo presbiterale.\nRapporti con i Legionari di Cristo.\nFranc Rod\u00e9 \u00e8 stato amico di Marcial Maciel, fondatore dei Legionari di Cristo, ed \u00e8 vicino ai legionari e al successore di Maciel, \u00c1lvaro Corcuera. Per questo la visita apostolica ai Legionari di Cristo, decisa dalla Santa Sede nel 2009, \u00e8 stata inviata dalla Segreteria di Stato e non (come avrebbe dovuto essere) dalla congregazione che egli presiedeva.\nNell'aprile del 2010 il giornalista statunitense Jason Berry ha scritto due articoli sul National Catholic Reporter, descrivendo un uso diffuso da parte dei Legionari di Cristo di regali in beni e denaro ad alcuni prelati della Curia romana. Berry, le cui fonti sono ex legionari, ha chiamato in causa anche Franc Rod\u00e9.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "662729", "revid": "767487", "url": "https://it.wikipedia.org/wiki?curid=662729", "title": "Dummy (album)", "text": "Dummy \u00e8 l'album d'esordio della band trip hop inglese Portishead, uscito nell'ottobre del 1994. L'album \u00e8 stato indicato come uno dei 500 migliori album della storia secondo la rivista \"Rolling Stone\", dove compare al 419\u00ba posto.\nAlbum.\nL'album, considerato da numerosi critici uno dei dischi pi\u00f9 influenti degli anni novanta, ha contribuito a definire lo stile musicale sviluppatosi a Bristol che prende il nome di trip hop: utilizzo di campionatori, scratch, organo Hammond, giri di chitarra tratti da colonne sonore cinematografiche degli anni sessanta, sintetizzatori moog e Rhodes. Sopra questi cupi e rallentati suoni \"vintage\" elaborati dal produttore Geoff Barrow e dal chitarrista Adrian Utley si impone la voce spettrale di Beth Gibbons.\nAlcuni brani dell'album sono stati ideati come colonna sonora del cortometraggio \"To Kill a Dead Man\", realizzato dalla band come omaggio ai film di genere spionistico degli anni sessanta.\nCrediti.\nTutte le tracce vocali sono di Beth Gibbons. Tutti i brani sono stati prodotti dai Portishead con Adrian Utley; ingegnere del suono: Dave McDonald."}
{"id": "662734", "revid": "36426", "url": "https://it.wikipedia.org/wiki?curid=662734", "title": "Torre dei Ciacchi", "text": "I resti della torre dei Ciacchi e l'annessa casa Ciacchi sono degli edifici civili del centro storico di Firenze, situati tra via Vacchereccia dal 10 al 18 rosso, il vicolo de' Malespini 1 e piazza di Santa Cecilia.\nStoria e descrizione.\nL'edificio, nonostante le trasformazioni subite nel tempo che lo hanno reso sostanzialmente moderno, conserva l'antica fondazione che un tempo lo vedeva collegato per mezzo di una volta alle case demolite verso piazza della Signoria, dove oggi si trova il palazzo delle Assicurazioni Generali. In particolare si vedano, al piano terra dal lato di via Vacchereccia, le tracce dell'antico paramento di pietra, con arcate nascoste dalle botteghe. Addossato alla casa (18 rosso) \u00e8 un avanzo di torre, anticamente dei Ponci, ai primi del XV secolo dei Ciacchi, vasai fino all'estinzione della famiglia nel XVI secolo. Nella bottega, sotto la torre, stavano nel 1480 due celebri orafi, Francesco di Giovanni Tinghi e Antonio di Salvi Salucci, che pagavano di pigione ad Ilarione Ciacchi 25 fiorini di suggello e un'oca ogni anno. Sulla torre \u00e8 presente lo stemma dei frati Servi di Maria, ai quali lo stabile pervenne successivamente in propriet\u00e0."}
{"id": "662742", "revid": "36426", "url": "https://it.wikipedia.org/wiki?curid=662742", "title": "Torre dei Compiobbesi", "text": ""}
{"id": "662744", "revid": "287204", "url": "https://it.wikipedia.org/wiki?curid=662744", "title": "Nyanga", "text": ""}
{"id": "662750", "revid": "767487", "url": "https://it.wikipedia.org/wiki?curid=662750", "title": "Rosario Rampanti", "text": "Carriera.\nGiocatore.\nCresciuto nelle giovanili del Torino, allenate da Oberdan Ussello, viene ceduto al in Serie B in prestito per un anno, quindi torn\u00f2 subito alla base pronto per il debutto nella serie maggiore. Per quattro stagioni divenne il titolare della fascia destra, quindi la societ\u00e0 granata lo cedette nel 1974-1975 al . Sotto il Vesuvio disput\u00f2 una stagione con il secondo posto ottenuto alle spalle della , sotto la guida di Lu\u00eds Vin\u00edcio.\nNel 1975-1976 passa al Bologna, in cui milita per quattro stagioni, intervallate da una parentesi nel Brescia in Serie B, categoria dove concluse la carriera militando nelle file della , dopo una brevissima parentesi in Australia. In carriera ha totalizzato complessivamente 172 presenze e 11 reti in Serie A e 148 presenze e 9 reti in Serie B.\nAllenatore.\n\u00c8 stato commissario tecnico della Nazionale Under-18 di calcio dell'Italia durante gli Europei del 1999, manifestazione in cui l'Italia fu sconfitta in finale dai pari et\u00e0 del Portogallo.\nDopo il ritiro.\nDal 28 aprile 2010 \u00e8 assessore allo \"sport e servizi demografici\" del comune di Moncalieri, in provincia di Torino."}
{"id": "662756", "revid": "941725", "url": "https://it.wikipedia.org/wiki?curid=662756", "title": "Giovanni Battista Pittoni", "text": "A partire da Sebastiano Ricci e assieme a Giovanni Antonio Pellegrini, Rosalba Carriera, Jacopo Amigoni e non ultimo Giambattista Tiepolo \u00e8 considerato tra i pi\u00f9 rilevanti esponenti del Rococ\u00f2 veneziano.\nBiografia.\nProveniente da una famiglia di pittori, impar\u00f2 l'arte dallo zio Francesco Pittoni, con il quale esegu\u00ec nel 1716 il dipinto \"Sansone e Dalila\" (Pordenone, Collezione Querini).\nUna pi\u00f9 chiara indicazione sugli orientamenti del pittore all'inizio della sua attivit\u00e0, ancora legata ai modi del Barocco, \u00e8 suggerita da ben individuati riferimenti stilistici con la pittura di Antonio Balestra, operante a Venezia nel primo ventennio del Settecento. Attraverso alcune opere compiute dall'artista subito dopo quest'epoca, come il \"Martirio di san Tommaso\" (Venezia, chiesa di San Stae) e \"Diana e Atteone\" (Vicenza, Museo civico Palazzo Chiericati) si precisarono gi\u00e0 i caratteri essenziali della sua pittura: ricchezza del colore, in particolare il prezioso blu, sciolto dispiegarsi delle forme, un estremo nonch\u00e9 manierato rigore nel definire i particolari e un soffuso senso di languore che aggiunge alle composizioni una nota di raffinata e leziosa preziosit\u00e0, propria del rococ\u00f2 europeo.\nAl gusto di Sebastiano Ricci e del Tiepolo, per plasticit\u00e0 formale e freschezza del colore, appartengono la pala con i \"Santi Pietro e Paolo e Pio V che adorano la Vergine\" (Vicenza, chiesa di Santa Corona) e il \"Giuramento di Annibale\" (Milano, Pinacoteca di Brera)\nIntorno agli anni venti del \u2018700 la sua personalit\u00e0 si deline\u00f2 con pi\u00f9 precisione, rivelando un carattere vigoroso e monumentale negli affreschi. Nel 1720 dipinse \"Il martirio di san Tommaso\" per la chiesa di San Stae e tra il 1722 e il 1730 lavor\u00f2 a quattro tele di un ciclo molto pi\u00f9 ampio (in tutto erano ventiquattro) dei \"Tombeaux des Princes\" ideato da Owen McSwiney, in cui erano rappresentati alcuni dei pi\u00f9 celebri uomini della storia britannica. Alla stessa realizzazione furono chiamati anche Canaletto, Marco Ricci e Sebastiano Ricci, Giovanni Battista Cimaroli ed altri artisti veneziani e bolognesi. \nNegli stessi anni la composizione delle figure divent\u00f2 pi\u00f9 matura, il lavoro sulla resa del chiaroscuro si pu\u00f2 dire ultimato, lo studio sui colori rivela la capacit\u00e0 di usarli in modo contrapposto e vivace, la resa dei particolari divenne molto pi\u00f9 precisa; di questo sono testimonianza opere come \"Santi Pietro e Paolo e Pio V che adorano la Vergine\" (Vicenza, chiesa di Santa Corona). Per tutta la vita alterna il filone devozionale a quello storico e mitologico. \nSeguirono, nel decennio 1730-1740, alcuni capolavori come \"La Nativit\u00e0\" (Rovigo, Accademia dei Concordi), la \"Continenza di Scipione\" (Parigi, Museo del Louvre) e le allegorie del soffitto di Ca' Pesaro a Venezia.\nA Brescia sono presenti nella chiesa di San Gaetano la splendida \"Estasi di sant'Andrea Avellino\" del 1742 e un'altra tela nella chiesa di Sant'Orsola. \nIn provincia sue opere nella Parrocchiale di Manerbio con una bellissima \"Deposizione\" e nella cappella di Palazzo Lechi a Montirone la \"Contemplazione della Vergine\".\nUn certo ripiegamento sui valori sicuri del passato denunciano le opere pi\u00f9 mature, quali il \"Martirio di santa Esteria\" (Bergamo, Duomo), l\"Allegoria delle Scienze e delle Arti\" (Valdagno, Collezione Marzotto), \"La famiglia\" (collezione privata), e l\"Annunciazione\" del 1757 delle Gallerie veneziane; in esse troviamo anche un ritorno ai colori pi\u00f9 bui e caldi, spesso con la presenza del prezioso blu.\nTra i suoi discepoli va ricordato il valtellinese Cesare Ligari il cui capolavoro \u00e8 conservato a Palazzo Malacrida a Morbegno, antico borgo porta della Valtellina.\nInsieme a Giambattista Tiepolo e a Giovanni Maria Morlaiter fond\u00f2 l'Accademia di belle arti di Venezia di cui fu presidente per numerosi anni insegnando come professore fino alla sua morte.\nPittoni mor\u00ec a Venezia il 6 novembre del 1767. La sua tomba si trova nella chiesa di San Giacomo dall'Orio.\nOpere.\nLe opere dell'artista non sono quasi mai firmate o datate. Molte delle opere sono andate disperse e distrutte durante le due guerre mondiali. Opere di Pittoni sono esposte in tutto il mondo in alcuni dei maggiori musei, tra cui il Louvre di Parigi, l'Ermitage di San Pietroburgo, la National Gallery di Londra, il Metropolitan Museum of Art a New York, la Pinacoteca di Brera. \nLe opere pi\u00f9 preziose di Pittoni sono quelle di piccole dimensioni, che curava con maggior passione, che raffigurano Madonne con bambino o recanti il tipico colore \"blu Pittoni\", quale per esempio la \"Testa della Vergine\"."}
{"id": "662765", "revid": "1872303", "url": "https://it.wikipedia.org/wiki?curid=662765", "title": "Era dell'informazione", "text": "Era dell'informazione \u00e8 un nome dato ad un periodo successivo all'era industriale e precedente a quello dell'economia della conoscenza, caratterizzato dall'avvento della societ\u00e0 dell'informazione. Il termine \u00e8 applicato al periodo successivo agli anni 1970-80 quando la velocit\u00e0 di trasferimento dell'informazione divenne maggiore di quella del normale trasferimento fisico nel mondo reale.\nSecondo la convenzionale teoria economica, l\"'Era dell'Informazione\" \u00e8 pure considerata l'epoca in cui l'informazione era una risorsa scarsa e la sua cattura e distribuzione generava un vantaggio competitivo. La Microsoft divenne una delle pi\u00f9 grandi aziende del mondo a basare la sua influenza sulla creazione e sulla meccanica nascosta di facilitare la distribuzione di informazione. \u00c8 stato stimato che l'Era dell'informazione sia durata approssimativamente dal 1971 al 1991. Un'altra tesi \u00e8 che questa inizi\u00f2 alla fine della seconda met\u00e0 del XIX secolo con l'invenzione del telefono e del telegrafo. Il termine \u00e8 spesso usato congiuntamente al termine societ\u00e0 post-industriale.\nQuando l'informazione cess\u00f2 di essere scarsa, inizi\u00f2 l'Economia della Conoscenza. L'Economia dell'Informazione cominci\u00f2 attorno al 1991 per continuare approssimativamente fino al 2002. La corrente economica \u00e8 definita Economia Intangibile. Nell'Economia Intangibile, quattro fattori di produzione - bene di conoscenza (cosa la gente conosce ed utilizza), bene di collaborazione (la gente con la quale si interagisce per creare valore), bene di fidelizzazione (il livello di energia e di impegno delle persone), la qualit\u00e0 del tempo (quanto velocemente il valore \u00e8 creato) sono le quattro risorse chiave da cui l'attivit\u00e0 economica ed il vantaggio competitivo sono in primo luogo derivati e distribuiti oggi. \u00c8 utile capire che Google \u00e8 adesso un serio concorrente della Microsoft e si basa sui principi dell'Economia Intangibile per eseguire le sue operazioni.\nStadi iniziali.\nNel 1837 Samuel Morse cre\u00f2 un dispositivo che convertiva il movimento fisico in impulsi elettrici che potevano viaggiare attraverso larghe distanze. Nel 1844, il telegrafo era utilizzato per trasmettere dati attraverso la linea telegrafica sperimentale tra Washington DC e Baltimora (Maryland). Circa 20 anni pi\u00f9 tardi, nel 1858, i primi cavi telegrafici furono posati sul fondo dell'Oceano Atlantico, ma non riuscirono a rimanere attivi, in ogni caso un servizio ininterrotto inizi\u00f2 nel 1866.\nQuesta invenzione catalizz\u00f2 la creazione di una serie di dispositivi utilizzati per l'elaborazione dell'informazione, la macchina per scrivere, il calcolatore meccanico, ed infine, il telefono nel 1876.\nL'abilit\u00e0 di distribuire grandi quantitativi di materiale stampato cre\u00f2 le basi per la trasmissione di informazione per cambiare il comportamento sociale ed economico.\nI telefoni e le telescriventi furono parte dell'infrastruttura della crescita dei Mercati azionari, cos\u00ec come pure l'abilit\u00e0 di commerciare metalli preziosi, come l'oro. Fu il telegrafo che permise alla notizia dell'esplosione del Krakatoa di diffondersi rapidamente nel mondo.\nLa registrazione aggiunse altre modalit\u00e0 di distribuzione: in particolare dell'informazione sonora. In ogni caso, la distribuzione avveniva soprattutto tra persona e persona, come nel telegrafo, o tramite la distribuzione di un oggetto fisico. Dato che gli oggetti fisici non potevano essere trasportati cos\u00ec velocemente come i segnali elettrici, lo stadio successivo della tecnologia dell'informazione fu quella di essere capaci di trasmettere informazione pure, come faceva il telegrafo, come con una ricezione di massa.\nTrasmissione dell'informazione.\nLe tecnologie dell'informazione del XIX secolo permisero una pi\u00f9 rapida e ampia disseminazione dell'informazione, rispetto a quanto possibile in precedenza. Comunque, alla fine questa informazione doveva essere ridotta alla stessa forma che aveva avuto per secoli: la carta, i cui analoghi risalgono alle tavolette di argilla o alla pietra. Con lo sviluppo di quella che venne chiamata trasmissione senza fili, combinata alla capacit\u00e0 di trasmettere voce e suoni del telefono, e alle tecnologie di registrazione, inizi\u00f2 la nascita di un nuovo media, che pose nelle mani degli individui un diverso risultato finale. Queste tecnologie avrebbero in ultimo prodotto la radio.\nSegu\u00ec la televisione, che permetteva di mostrare immagini assieme ai suoni. Mentre la radio port\u00f2 gli eventi mondiali nelle nostre case, fu la televisione che port\u00f2 a molti le prime immagini del mondo. Le televisioni vennero usate inizialmente come modo per ottenere informazioni e notizie da altri luoghi, ma divennero rapidamente un importante mezzo di intrattenimento, oltre che un utile strumento per l'apprendimento. Contrariamente alla radio, la televisione port\u00f2 con s\u00e9 un'intera nuova industria di fornitori di contenuti. Non solo esistevano stazioni che producevano i propri spettacoli, ma l'industria delle trasmissioni permise alle famiglie di ricevere sempre pi\u00f9 canali. Con i successivi progressi tecnologici, servizi diretti come la televisione via cavo e quella satellitare, fornirono contenuti sempre pi\u00f9 ampi e variegati.\nTecnologia dell'informazione.\nCon le tecnologie di registrazione e di trasmissione, e con i primi computer, non ci volle molto perch\u00e9 il progresso scientifico fondesse insieme questi aspetti nel nuovo campo della tecnologia dell'informazione. Essa consiste dell'uso della tecnologia per aumentare la velocit\u00e0 e l'efficienza del trasferimento di informazione.\nL'era dell'informazione continua ancora oggi, e avanzamenti tecnologici quali telefono cellulare, connessioni ad alta velocit\u00e0 e Voice over IP hanno cambiato lo stile di vita delle persone in tutto il mondo e fatto sorgere nuove industrie che operano nel controllo e nella fornitura di informazioni.\nIl personal computer.\nInizialmente i computer erano grossi, costosi, e disponibili solo a universit\u00e0 e grandi industrie. Prima degli anni 1990, molte scoperte nella tecnologia dell'informazione vennero portate avanti da ricercatori a tempo pieno che avevano accesso a equipaggiamenti costosi.\nNegli anni 1980, comunque, iniziarono ad essere disponibili piccoli computer. Un personal computer (o PC) \u00e8 in genere un microcomputer inteso per essere utilizzato da una sola persona alla volta, adatto a compiti generici come ad esempio l'elaborazione di testi, la programmazione, o i videogiochi, e viene solitamente impiegato per eseguire software acquistato o comunque non scritto dall'utente. Contrariamente ai minicomputer, un personal computer \u00e8 spesso di propriet\u00e0 della persona che lo utilizza, il che indica un basso prezzo di acquisto e semplicit\u00e0 di utilizzo. L'utente di un moderno personal computer pu\u00f2 avere una conoscenza significativa dell'ambiente operativo e dei programmi applicativi, ma non \u00e8 necessariamente interessato nella programmazione o non \u00e8 in grado di scrivere programmi per computer.\nIl termine PC venne reso popolare dalla Apple Computer e ben presto molte altre aziende iniziarono a offrire personal computer. La IBM svilupp\u00f2 il primo personal computer a standard aperto (l'IBM PC lanciato sul mercato statunitense nel 1981, e sui mercati europei nel 1982/1983), che standardizz\u00f2 lo sviluppo del software. Per la prima volta nella storia si disponeva di PC che usavano sistemi operativi simili, che permettevano agli utenti di comunicare usando la stessa piattaforma.\nPoco dopo si ebbe la nascita di quella che conosciamo come l'odierna tecnologia dell'informazione; personal computer presenti nelle nostre case, che utilizzano apparati di comunicazione noti col nome di modem per accedere a informazioni presenti su server remoti. Le prime incarnazioni di questi furono i server dei BBS, messi in funzione da strutture educative o anche da singoli individui, per immagazzinare informazioni e permettere discussioni tramite chat e messaggi.\nInternet.\nInternet fu originalmente concepito come una rete distribuita, a prova di errore, che potesse connettere computer tra di loro ed essere resistente ad un ipotetico attacco nucleare operato verso gli Stati Uniti. Fu creato principalmente dalla DARPA; le sue funzioni iniziali furono la posta elettronica ed il trasferimento di file.\nCon l'invenzione del World Wide Web nel 1989 da parte dei Tim Berners Lee, ricercatore del Cern di Ginevra, Internet divent\u00f2 una rete globale. Adesso, Internet \u00e8 il principale luogo per l'accelerazione del flusso di informazione di una certa rilevanza.\nLa Rivoluzione digitale.\nRivoluzione digitale \u00e8 un neologismo che descrive gli effetti della rapida caduta dei costi della rapida espansione della potenza dei dispositivi digitali come computer, personal video recorder e nelle telecomunicazioni (ad esempio telefonini e GPS). Ci\u00f2 comporta cambiamenti nella tecnologia e nella societ\u00e0 ed \u00e8 frequentemente utilizzato per riferirsi alle problematiche che sorgono quando queste tecnologie sono largamente utilizzate.\nAlcune ditte come la Forrester Research hanno come specifico scopo lo studio degli effetti che la tecnologia ha sulla societ\u00e0."}
{"id": "662774", "revid": "110157", "url": "https://it.wikipedia.org/wiki?curid=662774", "title": "Isabella Stewart-Gardner Museum", "text": "L'Isabella Stewart Gardner Museum \u00e8 un museo che si trova a Boston, nel Massachusetts.\nNel 1896, Isabella Stewart Gardner incaric\u00f2 l'architetto Willard T. Sears di progettare una casa-museo per ospitare le sue notevoli raccolte di arte europea ed asiatica. Attorno a un cortile in stile veneziano cre\u00f2 un ambiente ispirato al Rinascimento italiano, con la consulenza anche dei suoi principali fornitori, come il fiorentino Stefano Bardini.\nPossiede una collezione di pi\u00f9 di 2.500 opere di arte europea, asiatica e americana, compresi dipinti, sculture, arazzi e arti decorative.\nIl furto del 1990.\nIl 18 marzo del 1990 due uomini vestiti da poliziotti accedettero al museo, riuscendo poi a immobilizzare il personale di sicurezza e a trafugare 13 opere, tra cui alcuni schizzi di Manet e Degas, tre dipinti di Rembrandt (uno poi attribuito ad altro artista) e il \"Concerto a tre\" di Vermeer, oltre ad alcuni oggetti minori. In quello che fu poi definito come il \"pi\u00f9 grave reato contro la propriet\u00e0 negli Stati Uniti\", vennero complessivamente sottratti beni per un valore record di 500 milioni di dollari, con l'opera di Vermeer da sola stimata 200, il valore pi\u00f9 alto per un dipinto trafugato. \nL'FBI \u00e8 riuscita a risalire ad alcuni movimenti della refurtiva, fino ad un'asta tenutasi a Boston nei primi anni duemila in cui sarebbero passati alcuni pezzi, ma i tentativi di recuperare le opere si sono finora rivelati infruttuosi, sebbene esista una taglia di 10 milioni di dollari."}
{"id": "662775", "revid": "33751", "url": "https://it.wikipedia.org/wiki?curid=662775", "title": "Diego Luis L\u00f3pez", "text": "\u00c8 stato inserito nella hall of fame del Cagliari, squadra alla quale ha legato la maggior parte della sua carriera da calciatore.\nCaratteristiche tecniche.\nDifensore centrale, all'occorrenza poteva giocare anche da terzino destro. Fu soprannominato \"El Jefe\" (\"il colonnello\" o \"il leader\"), per la sua capacit\u00e0 di guidare la difesa, ma anche \"El Memo\", per la sua sbadataggine.\nCarriera.\nGiocatore.\nClub.\nLa sua carriera professionistica inizia nella stagione 1992-1993 nel River Plate di Montevideo (Uruguay), dove in 4 stagioni colleziona 70 presenze e 5 gol. Nella stagione 1996-1997 si trasferisce in Spagna, al , dove gioca 2 stagioni totalizzando 62 presenze e 3 gol.\nNel 1998 si trasferisce al .\nDopo un inizio di carriera tra panchina e tribuna sotto la direzione di Gian Piero Ventura, col passare delle stagioni L\u00f3pez si \u00e8 ritagliato un posto sempre pi\u00f9 determinante al centro della difesa, reparto che ha guidato fino al termine della sua esperienza con la maglia del Cagliari. Dopo il passaggio di David Suazo all'Inter nel 2007 eredita la fascia di capitano, che manterr\u00e0 fino al suo addio alla squadra sarda al termine della stagione 2009-2010.\n\u00c8 il quinto giocatore nella storia della squadra rossobl\u00f9 per presenze in campionato, con 314 partite disputate, condite da 7 reti. Il 5 ottobre 2008 in occasione della partita col Milan, raggiunge le 300 presenze (contando campionato e altre competizioni) con la maglia rossobl\u00f9, e viene premiato prima del calcio d'inizio.\nNonostante varie richieste da club uruguaiani come il Pe\u00f1arol ed il River Montevideo, decide di abbandonare il calcio giocato per intraprendere la carriera da allenatore.\nNazionale.\nHa pi\u00f9 volte vestito la maglia della Nazionale uruguaiana, debuttando il 19 ottobre 1994 in un'amichevole con il Per\u00f9. Ha fatto parte della rosa che ha vinto la Copa Am\u00e9rica nel 1995. In 9 anni ha collezionato 39 presenze senza mai andare in goal.\nAllenatore.\nInizi e Cagliari.\nPer un breve periodo, da luglio ad ottobre 2012, ha allenato la squadra Primavera del debuttando ufficialmente nel campionato di categoria il 25 agosto dello stesso anno, battendo il Livorno in trasferta col risultato di 3-2. Da notare anche la vittoria per 5-0 in casa della Juventus.\nIl 2 ottobre 2012 diventa vice allenatore del Cagliari, coadiuvato da Pierluigi Corellas e con Ivo Pulga allenatore. In coppia con l'allenatore modenese \u00e8 protagonista di un ottimo girone di ritorno, riuscendo a conquistare la salvezza con 6 turni di anticipo sulla fine del campionato, ottenendo una media a partita di 1,4 punti.\nNella stagione 2013-2014 \u00e8 promosso come allenatore del Cagliari, con vice Ivo Pulga. Il 7 aprile, dopo la sconfitta per 3-1 contro la Roma, viene esonerato malgrado avesse 7 punti di vantaggio sulla terz'ultima e sostituito dallo stesso tecnico modenese. Ha ottenuto 32 punti con i sardi frutto di 7 vittorie, 11 pareggi e 14 sconfitte.\nIl 1\u00ba luglio 2014 rescinde il contratto che lo legava alla squadra cagliaritana.\nBologna.\nSuccessivamente, dopo la rescissione coi sardi, decide di accasarsi al Bologna, retrocesso in Serie B. In seguito alla sconfitta contro il Frosinone del 2 maggio 2015, il 4 maggio dello stesso anno viene esonerato con la squadra precipitata al 4\u00ba posto; in tutto ha collezionato 16 vittorie, 15 pareggi e 8 sconfitte con 63 punti conquistati.\nPalermo.\nIl 26 gennaio 2017 firma un contratto fino al 30 giugno 2018 col , divenendo il quarto allenatore della stagione rosanero e sostituendo il dimissionario Eugenio Corini. Esordisce nel posticipo della ventiduesima giornata, il 29 gennaio, in Napoli-Palermo 1-1. Il 5 febbraio successivo vince la sua prima partita alla guida del Palermo, vincendo lo scontro salvezza contro il Crotone e ottenendo la prima vittoria della stagione dei rosanero al Barbera. L'11 aprile, a seguito della sconfitta per 4-0 sub\u00ecta in casa del , viene esonerato e il 17 ottobre risolve in maniera consensuale il contratto con i siciliani che valeva ancora 8 mesi.\nRitorno al Cagliari.\nIl 18 ottobre, all'indomani della risoluzione del contratto col club rosanero, torna ad allenare il sottoscrivendo un contratto sino al 30 giugno 2019 in sostituzione di Massimo Rastelli, esonerato dopo l'ottava giornata. Dopo un inizio con 3 vittorie nelle prime 4 partite contro Benevento, Verona e Udinese, a partire da dicembre la squadra subisce una nuova flessione, rimediando la terzultima posizione a due giornate dal termine del campionato. Il Cagliari riesce per\u00f2 a mantenere la categoria grazie alle vittorie contro Fiorentina e Atalanta, ma Lopez non viene confermato e il 30 maggio 2018 rescinde per la seconda volta coi sardi.\nPe\u00f1arol.\nIl 7 giugno 2018 viene ingaggiato dal Pe\u00f1arol, ritornando cos\u00ec in Uruguay, per la prima volta da allenatore. Alla fine della stagione vince il campionato uruguaiano e nella stagione 2019 si piazza al secondo posto. Al termine del contratto, viene sostituito nel ruolo da Diego Forl\u00e1n.\nBrescia.\nIl 5 febbraio 2020 viene ingaggiato dal , firmando un contratto di due anni e mezzo con la societ\u00e0 di Massimo Cellino (gi\u00e0 suo presidente ai tempi del Cagliari, dal 1998 al 2010, quando era giocatore) e sostituendo di nuovo Eugenio Corini, come successo al Palermo. Quattro giorni dopo, al debutto, pareggia in casa (1-1) contro l'. Non riesce nell'impresa di rimanere in massima serie: la retrocessione in Serie B viene sancita con tre turni d'anticipo, in seguito alla sconfitta in casa del (3-1). Il 20 agosto risolve consensualmente il contratto con la societ\u00e0 lombarda.\nIl 6 ottobre 2020 viene richiamato sulla panchina del Brescia, in Serie B, in seguito all'esonero di Luigi Delneri, allontanato dopo sole due partite di campionato. Viene esonerato il 7 dicembre seguente, dopo aver raccolto solo 8 punti in 9 partite.\nStatistiche.\nStatistiche da allenatore.\n\"Statistiche aggiornate al 7 dicembre 2020.\""}
{"id": "662782", "revid": "6066", "url": "https://it.wikipedia.org/wiki?curid=662782", "title": "Grim reaper", "text": ""}
{"id": "662786", "revid": "6789", "url": "https://it.wikipedia.org/wiki?curid=662786", "title": "Luis F. Leloir", "text": ""}
{"id": "662787", "revid": "3831", "url": "https://it.wikipedia.org/wiki?curid=662787", "title": "Tuscolana", "text": ""}
{"id": "662791", "revid": "125643967", "url": "https://it.wikipedia.org/wiki?curid=662791", "title": "Battaglia navale", "text": "Una battaglia navale indica una battaglia o combattimento su uno specchio d'acqua, comunemente il mare, tra flotte nemiche.\nStoria.\nLa pi\u00f9 antica battaglia navale di cui si abbiano riferimenti risale a circa il 1210 a.C., al largo di Cipro, tra gli Ittiti e gli abitanti dell'isola.\nNella Battaglia del Delta, gli antichi egizi sconfissero i popoli del mare in una battaglia navale intorno al 1175 a.C. Come registrato sulle pareti del tempio funerario del faraone Ramses III a Medinet Habu.\nLe antiche descrizioni delle Guerre Persiane furono le prime a presentare operazioni navali su larga scala, non solo sofisticati scontri di flotte con dozzine di triremi su ciascun lato, ma operazioni combinate tra terra e mare.\nDopo alcune battaglie iniziali durante le guerre di sottomissione dei Greci della costa ionica, i Persiani decisero di invadere la Grecia. \nLa Seconda Guerra Persiana, nel 480 a.C., Serse I di Persia , fece marciare l'esercito attraverso l'Ellesponto mentre la flotta li affiancava al largo, mentre la sconfitta alle Termopili costrinse un ritiro greco e Atene evacu\u00f2 la sua popolazione nella vicina isola di Salamina.\nGli ateniesi indussero i persiani a scontrarsi nella leggendaria Battaglia di Salamina. \nNei successivi anni, i Greci imposero una talassocrazia sull'Egeo.\nLa Repubblica Romana non era mai stata una nazione molto marinara. Nelle Guerre Puniche, i romani svilupparono la tecnica di aggrapparsi e salire a bordo delle navi nemiche con i soldati.\nDurante il medioevo la Repubblica di Venezia ha imposto il suo potere su tutto il Mediterraneo ed ha contrastato l'Impero Ottomano. \nOttenere il controllo del mare \u00e8 dipeso in gran parte dalla capacit\u00e0 di una flotta di condurre battaglie navali. Durante la maggior parte della storia navale, la guerra navale ruotava attorno a due preoccupazioni generali, vale a dire l'abbordaggio e l'anti-abbordaggio. Fu solo alla fine del XVI secolo, quando la tecnologia della polvere da sparo si era sviluppata in misura considerevole, che l'attenzione tattica in mare si spost\u00f2 sugli ordigni pesanti. \nMolte battaglie navali nel corso della storia forniscono anche una fonte affidabile di naufragi per l' archeologia subacquea. Un esempio importante \u00e8 l' esplorazione dei relitti di varie navi da guerra nell'Oceano Pacifico ."}
{"id": "662793", "revid": "287204", "url": "https://it.wikipedia.org/wiki?curid=662793", "title": "Contea di Union (New Jersey)", "text": "La contea di Union, in inglese Union County, \u00e8 una contea del nord-est del New Jersey negli Stati Uniti. Fa parte dell'area metropolitana di New York.\nGeografia fisica.\nLa contea confina a nord con la contea di Essex, ad est si affaccia sulla baia di Newark ed ha un confine marittimo con la contea di Hudson, a sud-est si affaccia sullo stretto di Arthur Kill che la separa dalla contea di Richmond dello Stato di New York, a sud confina con la contea di Middlesex ed a ovest confina con le contee di Somerset e di Morris.\nIl territorio \u00e8 pianeggiante fatta eccezione per l'area occidentale interessata dai rilievi collinari delle \"Watchung Mountains\" che raggiungono la massima elevazione nella contea con i 171 metri delle \"Berkeley Heights\". Il fiume \"Rahway\" scorre da nord a sud nell'area centrale prima di piegare verso est per sfociare nell'Arthur Kill, segnando nella parte finale del suo corso il confine meridionale con la contea di Middlesex. La contea \u00e8 densamente popolata, specie nell'area orientale. Qui \u00e8 situata la citt\u00e0 portuale di Elizabeth, la quarta in ordine di grandezza dello Stato, e capoluogo della contea. A sud di Elizabeth \u00e8 situata la citt\u00e0 di Linden che \u00e8 separata dall'Arthur Kill da Staten Island. Nell'angolo sud-occidentale della contea \u00e8 situata la citt\u00e0 di Plainfield. Altre citt\u00e0 sono Rahway, situata sul fiume omonimo, e Summit."}
{"id": "662800", "revid": "438678", "url": "https://it.wikipedia.org/wiki?curid=662800", "title": "Gli onorevoli", "text": "Gli onorevoli \u00e8 un film comico italiano del 1963, diretto da Sergio Corbucci e interpretato da Tot\u00f2, Gino Cervi, Walter Chiari, Franca Valeri, Stelvio Rosi, Peppino De Filippo e Aroldo Tieri.\nTrama.\n\u00c8 la storia di cinque candidati alle elezioni, in cui la comicit\u00e0 si sposa con la critica al \"teatrino\" della politica.\nLa democristiana Bianca Sereni, femminista ante litteram, si fa affiggere i manifesti da alcune prostitute e finisce per innamorarsi di un uomo pagato dagli stessi democristiani per fotografarla in atteggiamenti compromettenti. Pur scoprendo l'inganno decide di ritirarsi e mettersi insieme allo stesso uomo.\nIl senatore del PLI Rossani-Breschi si fa propaganda invitando i ricconi nel suo lussuoso salotto, ma un suo comizio di piazza finisce involontariamente sabotato da una banda di ragazzini, rivale della banda di cui fa parte suo figlio, che avevano provato a emulare i grandi giocando a fare i politici.\nLo scrittore comunista Saverio Fallopponi, che vanta tra l'altro alcuni suoi testi pubblicati dalla casa editrice dello stesso Rossani-Breschi, si scaglia contro gli Stati Uniti, ma non disdegna i dollari. Viene costretto a ritirarsi quando la cosa verr\u00e0 fuori.\nIl prof. Giuseppe Mollica, candidato del MSI, viene grottescamente truccato dal regista di \"Tribuna elettorale\", col risultato che il suo comizio televisivo viene sospeso dopo pochi secondi, ed egli tenter\u00e0 comunque di tenere il suo discorso in un variet\u00e0 fra le ballerine.\nAntonio La Trippa, monarchico, dal carattere estroverso ma in fondo onesto, tormenta i condomini suonando la carica e urlando i suoi slogan dalla finestra del bagno usando un imbuto a mo' di megafono: candidato in un paesino di provincia, quando si avvede dei loschi fini dei suoi dirigenti, vuota il sacco al suo stesso comizio denunciando tutte le loro trame, fino a mandare a monte la sua stessa elezione.\nCuriosit\u00e0.\nIl paese natale di Antonio La Trippa nella finzione si chiama \"Roccasecca\", ma \u00e8 in realt\u00e0 Fiano Romano. Il nome del paese \u00e8 lo stesso della localit\u00e0 di cui era sindaco Tot\u00f2 nel film \"Il medico dei pazzi\". In \"Tot\u00f2 lascia o raddoppia?\", interpretando il duca Della Forcoletta, afferma che la sua casata sia originaria proprio di Roccasecca. Tra l'altro nel Lazio esistono realmente due comuni con questo nome: Roccasecca e Roccasecca dei Volsci.\nAiuto regista del film \u00e8 Ruggero Deodato."}
{"id": "662806", "revid": "196390", "url": "https://it.wikipedia.org/wiki?curid=662806", "title": "Il Giornale di Sardegna", "text": ""}
{"id": "662809", "revid": "15756", "url": "https://it.wikipedia.org/wiki?curid=662809", "title": "Storia del Gambia", "text": "Il territorio dell'attuale Gambia apparteneva un tempo ai due importanti imperi: quello del Gambia e l'Impero Songhai.\nLe prime testimonianze scritte sulla regione ove oggi si trova il Gambia risalgono ai commercianti arabi del IX-X secolo. Nel 1066, gli abitanti del regno di Tekrur, che sorgeva sulle rive del fiume Senegal, furono la prima popolazione dell'Africa nera a convertirsi in massa all'Islam. I commercianti musulmani aprirono poi una rotta trans-sahariana per il commercio di schiavi, oro e avorio. Agli inizi del XIV secolo, il Gambia divenne tributario dell'Impero del Mali; la zona fu poi dominata, sul finire del secolo, dai wolof. I portoghesi giunsero nell'area verso la met\u00e0 del XV secolo e ottennero il controllo dei ricchi traffici commerciali e causarono la decadenza di questa via commerciale con le loro rotte marittime.\nNel 1588, il pretendente al trono portoghese Antonio, Priore di Crato vendette i diritti esclusivi per il traffico lungo il fiume Gambia ad alcuni mercanti inglesi. Le garanzie per tali diritti vennero sancite da una lettera scritta di suo pugno dalla regina Elisabetta I d'Inghilterra.\nNel 1618 re Giacomo I d'Inghilterra garant\u00ec i diritti di commercio con il Gambia e con l'allora Costa d'Avorio ad una compagnia britannica.\nTra il 1651 ed il 1661 il Gambia divenne (per lo meno ufficialmente) parte delle colonie del Granducato di Polonia-Lituania, essendo stata acquistata dal duca di Curlandia Giacomo Kettler (al tempo, infatti, il Ducato di Curlandia era legato allo stato lituano-polacco).\nI coloni curlandesi si insediarono sull'Isola James, e la chiamarono \"Isola di Sant'Andrea\", che venne usata come base commerciale dal 1651 al 1661, data della sua cattura da parte degli inglesi.\nAlla fine del XVII secolo e per tutto il XVIII, Inghilterra e Francia lottarono costantemente per il predominio commerciale sulle regioni del Senegal e del fiume Gambia. Il trattato di Parigi del 1783 diede alla Gran Bretagna i diritti sul Gambia, ma i francesi mantennero un avamposto ad Albreda sulla riva settentrionale del fiume, che venne ceduto agli inglesi solo nel 1857.\nDurante i tre secoli di permanenza della rotta trans-sahariana, vennero catturati circa 3 milioni di schiavi presi dalle popolazioni che abitavano nei territori circostanti. A questi occorre aggiungere gli schiavi che vennero catturati e venduti dai commercianti arabi prima e in concomitanza con il periodo della pista trans-sahariana, e di cui non abbiano alcuna stima.\nGli schiavi vennero inizialmente inviati in Europa come servit\u00f9, fino all'espansione del mercato del lavoro nelle Indie Occidentali e in Nord America nel XVIII secolo.\nNel 1807 il traffico degli schiavi venne bandito in tutto l'Impero britannico e l'Inghilterra cerc\u00f2 di impedire la sua pratica anche nella Gambia, seppur con scarsi risultati. A tal proposito venne edificato un avamposto militare a Bathurst (l'attuale Banjul) nel 1816. Durante gli anni a seguire il territorio venne amministrato dalla giurisdizione del Governatore Generale Britannico della Sierra Leone, solo nel 1888 esso divenne una entit\u00e0 coloniale separata.\nNel 1889 un accordo con la Francia permise di delineare gli attuali confini della Gambia che fin\u00ec con l'appartenere alle Colonie Britanniche della Corona, e venne suddivisa in due giurisdizioni, quella della capitale Banjul (la colonia vera e propria) e il resto del territorio, considerato un protettorato, ottenendo nel 1901 i propri consigli legislativi ed esecutivi guadagnando progressivamente uno stato di autonomia grazie al quale nel 1906 abol\u00ec nel proprio territorio la pratica della tratta degli schiavi.\nDurante la Seconda guerra mondiale la capitale Banjul serv\u00ec come base per l'Aeronautica militare americana e come porto per i convigli navali britannici, mentre le truppe della Gambia combatterono a fianco degli alleati in Birmania.\nNel 1943 il presidente statunitense Franklin Delano Roosevelt fece tappa a Banjul prima di partecipare alla conferenza di Casablanca, compiendo cos\u00ec la prima visita ufficiale di un presidente statunitense in terra d'Africa.\nCon la fine della seconda guerra mondiale, il Gambia cominci\u00f2 a chiedere alcune concessioni autonomistiche al Regno Unito e il processo di riforme acceler\u00f2 il passo e nel 1962 segu\u00ec un suffragio elettorale che port\u00f2 alla piena autonomia politica e amministrativa nel 1963. La Gambia ottenne ufficialmente l'indipendenza il 18 febbraio 1965, diventando una monarchia costituzionale all'interno del Commonwealth britannico. Subito dopo lo stesso governo fece una proposta di riforma costituzionale per trasformare il capo di Stato, allora il monarca britannico, un presidente della repubblica. Per questo venne indetto un referendum che per\u00f2 non raggiunse i 2/3 richiesti, manifestando per\u00f2 al mondo l'ampio rispetto dei diritti civili e politici presenti nella Gambia.\nA seguito di un secondo referendum, la Gambia divenne una repubblica presidenziale il 24 aprile 1970 e come primo presidente venne eletto Dawda Kairaba Jawara.\nNel 1981, mentre Dawda Kairaba Jawara presiedeva a Londra ad una cerimonia ufficiale, venne rovesciato da un sanguinoso colpo di Stato guidato da Kukoi Samba Sanyang, che in precedenza aveva cercato inutilmente di essere eletto all'interno del parlamento. Da Londra Jawara si appell\u00f2 alle forze armate del vicino Senegal per sventare il colpo di Stato, che venne scongiurato dopo una settimana di combattimenti che comportarono la morte di molte migliaia di persone tra civili e militari.\nIn conseguenza di questa instabilit\u00e0, la Gambia fu indotta a creare una confederazione con il Senegal nel 1982 con il Trattato di Confederazione, con il quale si poneva in essere la Confederazione del Senegambia, che unific\u00f2 i due eserciti, i due sistemi economici e introdusse una moneta unica. Gi\u00e0 nel 1989, per\u00f2, la Gambia decise di separarsi dalla confederazione.\nFino al colpo di Stato militare del 1994, il Gambia fu guidato dal Presidente Sir Dawda Kairaba Jawara, fin l\u00ec rieletto per ben cinque volte. In realt\u00e0, un primo, violento e infruttuoso tentativo di porre fine alla relativa stabilit\u00e0 dell'era Jawara si era gi\u00e0 avuto nel 1981.\nNel luglio del 1994 le Forze Armate del Consiglio Governativo Provvisorio (AFPRC) presero il potere con un altro colpo di Stato, che depose il governo di Jawara e band\u00ec dalla vita politica e pubblica tutti i partiti esistenti.\nIl colonnello Yahya A.J.J. Jammeh a capo dell'AFPRC, divenne il nuovo capo di Stato, mentre la giunta al potere promise alla popolazione e all'opinione mondiale un piano per il progressivo ritorno alla vita democratica. Nel 1996 venne istituita a tal proposito la Commissione Elettorale Indipendente Provvisoria (PIEC) per sovrintendere alle elezioni nazionali. Le disposizioni del PIEC prevedevano l'istituzione di un nuovo registro elettorale, l'adozione di una nuova costituzione frutto di un referendum da indire nell'agosto di quello stesso anno, delle elezioni presidenziali in settembre ed infine una nuova tornata elettorale per il gennaio 1996. Il 6 novembre 1996 il colonnello Yahya A.J.J. Jammeh, ormai in ritiro, venne eletto Presidente della Repubblica della Gambia, che venne eletto una seconda volta nel 2001 con un mandato di cinque anni.\nLa Repubblica Popolare Cinese ha interrotto le relazioni internazionali con la Gambia a seguito del suo riconoscimento della repubblica di Taiwan, mentre la Gambia \u00e8 stata membro non permanente del Consiglio di Sicurezza dell'ONU dal 1998 al 1999.\nIl 2 ottobre 2013, il Ministro interni del Gambia annunci\u00f2 che il Gambia avrebbe abbandonato la Commonwealth delle nazioni con effetti immediati, dichiarando che \"mai torner\u00e0 a far parte di un'organizzazione neo-coloniale\".\nNel dicembre del 2014, fu tentato un colpo di Stato per rovesciare il presidente Jammeh.\nLe elezioni presidenziali del 2016 video la vittoria a sorpresa di Adama Barrow, candidato oppositore di Jammeh, con il 43,3% di voti a favore. Dopo un iniziale assenso a favore di questa vittoria, Jammeh cambi\u00f2 idea e si rifiut\u00f2 di riconoscere il risultato dell'elezione e di abbandonare il suo ufficio, e prefer\u00ec piuttosto proclamare uno stato di emergenza. Barrow abbandon\u00f2 il paese e fugg\u00ec in Senegal, dove divenne presidente dell'ambasciata gambiana a Dakar il 19 gennaio 2017.\nIn quello stesso giorno, la ECOWAS lanci\u00f2 un intervento militare in Gambia per rimuovere Jammeh dal potere con la forza; l'operazione, chiamata Operazione Restore Democracy, fu autorizzata dal Consiglio di sicurezza delle Nazioni Unite con la sua Risoluzione 2337. Il 21 gennaio, Jammeh annunci\u00f2 il suo ritiro dal suo posto di presidente, abbandon\u00f2 il paese e si auto-esili\u00f2 nella Guinea Equatoriale. Il 27 gennaio, Barrow torn\u00f2 in Gambia e prese ufficialmente posto nel suo ufficio.\nIl 6 aprile 2017, si tennero le elezioni parlamentari, che videro la vittoria del Partito Democratico Unito di Barrow, che vinse il 37,47% dei voti totali e ottenne 31 dei 53 seggi dell'Assemblea Nazionale.\nL'8 febbraio 2018, il Gambia ritorn\u00f2 ufficialmente alla Commonwealth, col benestare del governo britannico."}
{"id": "662810", "revid": "62748", "url": "https://it.wikipedia.org/wiki?curid=662810", "title": "Processo al solfito", "text": "Il processo al solfito \u00e8 un processo per estrarre chimicamente la cellulosa dal legno. Rispetto al processo Kraft che si svolge in ambiente fortemente alcalino, il processo al solfito \u00e8 caratterizzato da maggiore flessibilit\u00e0. Il processo al solfito viene condotto a pH variabile e consente la produzione di molti tipi di pasta adatti ad un vasto spettro di applicazioni.\nIl liscivio di cottura del legno \u00e8 costituito da una soluzione acquosa di SO2 al 4-7%, a cui viene aggiunta una base (NaOH, Mg(OH)2, Ca(OH)2). In tal modo il pH del liscivio pu\u00f2 essere variato da 1 a 13; si opera sotto pressione tra 125 e 180 \u00b0C, per tempi di cottura variabili tra 1 e 7 ore.\nPer quanto riguarda la scelta della base, occorre tenere presente che Ca(OH)2 \u00e8 caratterizzato da basso costo ma d\u00e0 solfiti meno solubili delle altre basi; NH4OH e Mg(OH)2 danno solfiti pi\u00f9 solubili, penetrano meglio nel tessuto legnoso, danno meno problemi di incrostazioni nel processo di recupero del liscivio; NaHSO3 e NH4HSO3 sono i bisolfiti pi\u00f9 solubili. Il processo pi\u00f9 diffuso \u00e8 quello che opera con NaHSO3, in cui il pH si fa variare iniettando nel liscivio nei vari stadi del processo: pH = 4 in fase di impregnazione, pH = 2 in cottura e pH = 8-10 a fine cottura.\nMeccanismo in ambiente acido.\nLo stadio iniziale \u00e8 la protonazione dell'ossigeno di uno dei legame eterei della lignina, seguito da rottura del legame O-Ar e formazione di un carbocatione arilico. Il carbocatione reagisce con SO2, che in questo caso si comporta da nucleofilo debole ossidandosi a gruppo solfonico.\nL'espulsione del gruppo ArO- al carbonio \u03b1 comporta una diminuzione del grado di reticolazione della lignina e del suo peso molecolare. La diminuzione del grado di reticolazione e la presenza del gruppo idrofilo -SO3H rendono la lignina solubile in acqua.\nA basso pH possono avvenire reazioni di ricondensazione ad opera dei frammenti nucleofili di lignina. A ci\u00f2 si pu\u00f2 ovviare aggiungendo una base per alzare il pH.\nA pH circa 4 le reazioni di condensazione vengono inibite per la maggior parte. La reazione decorre con maggior selettivit\u00e0, ma pi\u00f9 lentamente.\nIn ambiente acido avviene anche l'idrolisi del legame glicosidico nella cellulosa. Tuttavia l'energia di attivazione della reazione di solfonazione \u00e8 minore dell'energia di attivazione dell'idrolisi dei carboidrati. La maggiore velocit\u00e0 della reazione di solfonazione consente di ottenere la delignificazione senza degradare criticamente la cellulosa. In realt\u00e0 la pasta al solfito \u00e8 pi\u00f9 debole meccanicamente della pasta ottenuta mediante il processo Kraft, ma \u00e8 migliore per fare carta di alta qualit\u00e0.\nMeccanismo in ambiente neutro o alcalino.\nGli anelli aromatici reattivi sono solo quelli aventi gruppi fenolici. \nOccorre osservare che sia nel processo al solfito sia nel processo Kraft si pu\u00f2 avere diminuzione del grado di reticolazione, e quindi del peso molecolare, della lignina per idrolisi dei legami eterei in \u03b2, oltre che in \u03b1. Tuttavia, nel processo al solfito a pH neutro, la rottura del legame C-O-Ar al carbonio in \u03b2 avviene solo se Ar ha un gruppo fenolico. \nLe paste ottenute nel processo al solfito a pH neutro hanno un residuo di lignina insolubile elevato, in quanto i legami eterei idrolizzabili a pH neutri sono minori.\nProcesso al bisolfito acido (pH = 1.2-1.8).\nSi svolge in presenza di eccesso di H2SO3 o SO2 libera e di ioni HSO3- in modo che il rapporto H2SO3/NaHSO3 sia maggiore di 4. Il decorso della reazione e la natura del prodotto finale dipendono dal tipo di base aggiunta per ottenere il bisolfito: Mg(OH)2 d\u00e0 le migliori rese, Ca(OH)2 da bisolfito che precipita; NaOH e NH4OH danno paste di maggior tenacit\u00e0. \nPrima della cottura si effettua l'impregnazione dei tondelli affinch\u00e9 il liquido di cottura penetri nella struttura del legno mantenendo un rapporto liquido/tondelli &gt; 4, per diverse ore a 125-150 \u00b0C. Quindi si elimina una parte del liquido per diminuire il rapporto a circa 3 e si riscalda lentamente per 2-5 ore, in quanto SO2 penetra pi\u00f9 rapidamente di HSO3- a causa della pressione di vapore pi\u00f9 elevata. \nSe la T di cottura \u00e8 raggiunta prima che la composizione del liquido all'interno sia uguale a quella del liquido all'esterno, l'eccessiva acidit\u00e0 favorisce reazioni di autocondensazione della lignina. Al termine della cottura si fa evaporare SO2 diminuendo la pressione, per il recupero di SO2 destinata ad una nuova cottura. Il tempo tra una fase di cottura e la successiva \u00e8 di circa 8-12 ore.\nProcesso al bisolfito (pH = 3.5-5.5).\nCome base si usa Mg(OH)2, poich\u00e9 il recupero dei reagenti \u00e8 pi\u00f9 facile e meno costoso. Si opera ad un pH maggiore, che comporta una diminuzione di velocit\u00e0 e quindi il dover operare a T pi\u00f9 alte: in questo caso la velocit\u00e0 \u00e8 maggiore che nel processo a pH inferiore; pertanto il tempo di cottura si riduce a 1-3 ore. \nA causa della minore acidit\u00e0 del processo si ha che le reazioni di autocondensazione sono meno favorite e quindi anche il tempo di impregnazione \u00e8 ridotto; si pu\u00f2 osservare dai calcoli che la concentrazione di H2SO3 diminuisce al variare del pH. Quindi, a pH = 4.4, l'effetto della maggior penetrazione di SO2 \u00e8 diminuito, poich\u00e9 la concentrazione di SO2 \u00e8 piccola e quindi si pu\u00f2 raggiungere la T di lavoro pi\u00f9 rapidamente. Il risultato globale \u00e8 la forte diminuzione del tempo che intercorre tra una cottura e la successiva (6-8 ore), a vantaggio della produttivit\u00e0 dell'impianto, a parit\u00e0 di volume. \nLe paste ottenute con questo processo sono pi\u00f9 brillanti, forti e pi\u00f9 adatte alla fabbricazione di carta, anche se contengono una quantit\u00e0 maggiore di emicellulose, in quanto l'idrolisi dei carboidrati avviene a velocit\u00e0 minori. Anche la lignina residua \u00e8 maggiore e ci\u00f2 comporta che la pasta necessita di pi\u00f9 reagenti nella fase di sbianca.\nProcesso al bisolfito neutro (pH = 7.0).\n\u00c8 un processo penalizzato dal basso grado di delignificazione ottenibile. La pasta ottenuta si usa per la fabbricazione di cartone e carta di giornali; viene definita semichimica poich\u00e9 alla fase di cottura segue una fase meccanica di sfibramento, con uno sforzo meccanico minore rispetto a processi totalmente meccanici.\nProcesso al solfito alcalino (pH &gt; 9.0).\nNon \u00e8 molto usato perch\u00e9 richiede un maggior consumo di reagenti, maggior tempo di cottura e produce pasta con contenuto residuo di lignina maggiore. Si preferisce usare il processo Kraft, che opera allo stesso pH.\nProcesso al solfito a pi\u00f9 stadi.\nProcesso Stora, con una 1\u00aa fase di impregnazione a pH 6-8, seguita da una 2\u00aa fase di rimozione di parte del liscivio, regolazione del pH e cottura, a pH = 1.5.\nProcesso Scivola: 1\u00aa fase pH = 3-4, 2\u00aa fase pH = 7-10.\nImpianto per il processo al solfito.\nL'anidride solforosa viene prodotta nei bruciatori per combustione di zolfo; il liquido di cottura vene preparato in torri caricando la base dall'alto insieme a H2O e in controcorrente SO2. Il liscivio prodotto viene raccolto in un serbatoio e preriscaldato; quindi si invia il liscivio caldo al bollitore, che riceve i tondelli di legno dall'alto. Dopo la cottura si inietta acqua nel reattore dal basso, per spostare il liscivio esausto che esce dall'alto del reattore. \nLa pasta procede all'assorbitore, per separare meccanicamente parti legnose parzialmente cotte. Il resto dell'impianto \u00e8 dedicato alla sbianca delle paste con ipoclorito, allo scopo di ossidare le parti di lignina residue. Alla fine vi \u00e8 la filtrazione e l'essiccazione delle paste, fino ad un contenuto di acqua pari a 8%."}
{"id": "662814", "revid": "196390", "url": "https://it.wikipedia.org/wiki?curid=662814", "title": "Il Nord Sardegna", "text": ""}
{"id": "662816", "revid": "767487", "url": "https://it.wikipedia.org/wiki?curid=662816", "title": "Michael Weikath", "text": "Biografia.\n\"Weiki\" \u00e8 uno dei membri fondatori degli Helloween insieme a Kai Hansen, Markus Gro\u00dfkopf e Ingo Schwichtenberg. Sin da piccolo si appassiona alla musica,in particolare ai Beatles, e a 12 anni comincia a prendere lezioni di chitarra acustica per poi passare alla chitarra elettrica quando si interess\u00f2 al rock. Comincia a suonare in una band di amici chiamata \"Indeed\", mentre a 16 anni forma la sua prima vera band, i \"Powerfool\", dove ebbe modo di conoscere il chitarrista Kai Hansen, il bassista Markus Gro\u00dfkopf, ed il batterista Ingo Schwichtenberg. Fondarono cos\u00ec la power metal band Helloween, che riscosse un successo incredibile grazie a soprattutto ai due album \"Keeper of the Seven Keys - Part I\" e \"Keeper of the Seven Keys - Part II\" (1987-1988). Quando nel 1989 Kai Hansen lasci\u00f2 la band Weikath divent\u00f2 il leader degli Helloween, e gli venne riconosciuto il merito di aver composto molti dei pi\u00f9 grandi successi degli \"Helloween\", tra cui \"Dr. Stein\", \"Keeper of the Seven Keys\", \"A Tale that Wasn't Right\", \"How Many Tears\", \"Eagle Fly Free\", \"Power\", \"I Can\", \"Salvation\".\n\u00c8 conosciuto per avere un carattere difficile; Nel 1993 ha avuto contrasti col cantante Michael Kiske tanto da licenziarlo dalla band, mentre nel 2001 ha licenziato in tronco il chitarrista Roland Grapow e il batterista Uli Kusch. Nel 2013 si \u00e8 riappacificato con Kiske, e nel 2017 si sono accordati per una storica reunion per il 30\u00ba anniversario di \"Keeper of the Seven Keys\" in cui ci sar\u00e0 anche Kai Hansen."}
{"id": "662825", "revid": "767487", "url": "https://it.wikipedia.org/wiki?curid=662825", "title": "Ingo Schwichtenberg", "text": "Biografia.\nInizi\u00f2 a suonare la batteria a 15 anni, e in seguito entr\u00f2 a far parte dei \"Gentry\" quando conobbe il chitarrista Kai Hansen. Successivamente, con l'ingresso del secondo chitarrista Michael Weikath e del bassista Markus Gro\u00dfkopf, formarono gli Helloween nel 1984.\nSin dal primo album \"Walls of Jericho\" del 1985 si pu\u00f2 notare lo stile preciso e veloce di Schwichtenberg, ma coi cambiamenti di stile della band ha adottato ritmiche pi\u00f9 semplici nel corso degli anni. \u00c8 risaputo che durante la sua carriera ebbe serie dipendenze dall'alcol e dalle droghe (in particolare cocaina e hashish) e che soffr\u00ec di schizofrenia, che pi\u00f9 di una volta lo port\u00f2 ad atti al di fuori del controllo che gli resero impossibili le esibizioni pubbliche. A causa dei suoi eccessi che gli impedivano di essere lucido durante le composizioni e le esibizioni il gruppo decise di licenziarlo.\nDopo l'esclusione dalla band Schwichtenberg vide aumentare a dismisura gli attacchi schizofrenici che culminarono con il suo suicidio avvenuto l'8 marzo 1995, quando il batterista decise di gettarsi contro un treno di una metropolitana. Tale gesto lasci\u00f2 scioccati i fan degli Helloween e la stessa band. Kai Hansen (Helloween, Gamma Ray) gli dedic\u00f2 la canzone \"Afterlife\" contenuta nell'album dei Gamma Ray Land of the Free. Anche Michael Kiske (Helloween) nel suo primo lavoro solista Instant Clarity dedic\u00f2 ad Ingo una canzone dal titolo \"Always\": gli Helloween gli dedicarono l'album The Time of the Oath, nel 1996."}
{"id": "662827", "revid": "63756", "url": "https://it.wikipedia.org/wiki?curid=662827", "title": "Torre della Commerzbank", "text": ""}
{"id": "662835", "revid": "1543377", "url": "https://it.wikipedia.org/wiki?curid=662835", "title": "Marching cubes", "text": "Marching cubes (tradotto letteralmente: cubi marcianti) \u00e8 un algoritmo di computer grafica, pubblicato al SIGGRAPH del 1987 da Lorensen e Cline per estrarre una mesh poligonale di una isosuperficie da un campo scalare 3D (talvolta chiamati voxel).\nL'algoritmo \u00e8 principalmente utilizzato nel campo della radiologia attraverso la diagnostica per immagini, ad esempio la CT e l'MRI, ma anche nella creazione di effetti speciali nell'amibito della modellazione 3D, con le metaball o metasuperfici. Un metodo analogo a due dimensioni \u00e8 chiamato marching squares.\nStoria.\nL'algoritmo \u00e8 stato sviluppato da William E. Lorensen e Harvey E. Cline come risultato della loro ricerca presso la General Electric. Alla General Electric hanno lavorato in modo da visuallizzare in modo efficiente dati da dispositivi CT e MRI.\nLa loro prima versione pubblicata sfrutt\u00f2 una simmetria rotazionale e riflettente ed anche particolari cambiamenti nella costruzione di una tabella con 15 configurazioni univoche. Tuttavia, nell'elaborazione delle facce, ci sono alcuni casi ambigui. Questi casi ambigui possono portare a meshing con fori. Topologicamente parlando, correggere isosuperfici pu\u00f2 comportare uno sforzo supplementare.\nIl problema si viene a creare per i casi in presenza di segno doppio, dove si riscontrano almeno due scelte corrette per il quale il profilo \u00e8 valido. La scelta reale non importa, ma deve essere topologicamente coerente. I casi primari portano a scelte coerenti, ma il cambiamento di segno pu\u00f2 comportare errori. La tabella estesa in mostra 33 configurazioni.\nLe ambiguit\u00e0 sono state migliorate con lo sviluppo di nuovi algoritmi come nel 1991 asymptotic decider di Nielson e Hamann il quale corresse queste anomalie. Diverse altre analisi di ambiguit\u00e0 e miglioramenti relativi sono stati proposti da allora; vedasi l'indagine del 2005 di Lopes e Bordlie, per esempio.\nDescrizione dell'algoritmo.\nL'algoritmo procede attraverso il campo scalare, prendendo otto locazioni vicine per volta (formando cos\u00ec un cubo immaginario), determinando quindi il poligono o i poligoni necessari per rappresentare la parte della isosuperficie che passa attraverso questo cubo. I poligoni individuali sono quindi fusi nella superficie desiderata.\nQuesto viene fatto creando un indice in un array precalcolato di 256 configurazioni di poligoni possibili (formula_1) all'interno del cubo, trattando ciascuno degli 8 valori scalari come un bit in un intero di 8-bit. Se il valore dello scalare \u00e8 pi\u00f9 alto dell'iso-valore (cio\u00e8 \u00e8 all'interno della superficie) allora il bit appropriato viene posto a uno, mentre se \u00e8 pi\u00f9 basso (esterno) \u00e8 impostato a zero. Il valore finale dopo che tutti gli 8 scalari sono controllati, \u00e8 l'indice all'array della configurazione del poligono.\nInfine ciascun vertice di poligoni generati \u00e8 messo nella posizione appropriata lungo il lato del cubo interpolando linearmente i valori dei due scalari che sono connessi da quel lato.\nL'array precalcolato delle 256 configurazioni pu\u00f2 essere ottenuto per riflessione e rotazioni simmetriche degli unici 15 casi.\nIl gradiente del campo scalare ad ogni punto della griglia \u00e8 anche il vettore normale di una ipotetica isosuperficie\nda quel punto. Quindi, dovremmo interpolare queste normali lungo i cardini di ciascun cubo per trovare le normali dei vertici generati che sono essenziali per ombreggiare la mesh risultante con qualche modello di illuminazione.\nQuestioni relative ai brevetti.\nL'algoritmo marching cubes algorithm \u00e8 ritenuto dai sostenitori del software libero come un caso principale nel campo della computer grafica dei mali del software proprietario . Essi sostengono che l'implementazione brevettata (United States Patent 4,710,876) sia ovvia relativamente al problema della generazione di superfici. \u00c8 stato sviluppato un algoritmo similare chiamato marching tetrahedra, al fine di aggirare il brevetto, oltre a risolvere alcuni casi di ambiguit\u00e0 con qualche configurazione del cubo. La licenza dell'algoritmo marching cubes \u00e8 scaduta nel 2005, ed \u00e8 ora legale per la comunit\u00e0 nel campo della computer grafica usare l'algoritmo senza diritti d'autore da pi\u00f9 di 18 anni dalla sua data di emissione (December 1, 1987)."}
{"id": "662836", "revid": "34928", "url": "https://it.wikipedia.org/wiki?curid=662836", "title": "Occlusiva", "text": ""}
{"id": "662837", "revid": "34928", "url": "https://it.wikipedia.org/wiki?curid=662837", "title": "Occlusive", "text": ""}
{"id": "662838", "revid": "34928", "url": "https://it.wikipedia.org/wiki?curid=662838", "title": "Plosiva", "text": ""}
{"id": "662840", "revid": "34928", "url": "https://it.wikipedia.org/wiki?curid=662840", "title": "Plosive", "text": ""}
{"id": "662841", "revid": "767487", "url": "https://it.wikipedia.org/wiki?curid=662841", "title": "Uli Kusch", "text": "Storia.\nDurante gli anni '80 fino ai primi anni '90 \"Uli\" suona con varie band tra cui i Rage, gli Holy Moses e gli Headhunter.\nNel 1990 Kai Hansen lo recluta per suonare nei Gamma Ray, con cui pubblica l'album Sigh No More ed il live Heading For The East.\nNel 1993 \"Uli\" lascia i Gamma Ray per unirsi agli Helloween al posto di Ingo Schwichtenberg; milita in questa band per ben 6 anni e fa parte integrante della rinascita artistica degli stessi, con i quali incide \"Master of the Rings\", \"The Time of the Oath\", \"Metal JukeBox,\" \"Better Than Raw,\" \"The Dark Ride\" ed il doppio disco dal vivo \"High Live,\" lavorando anche come compositore.\nA causa di divergenze in seno agli \"Helloween,\" successivamente, \"Uli\" e Roland Grapow abbandonano la band e fondano i Masterplan, con i quali \"Uli\" pubblica solamente i primi due album: \"Masterplan\" e \"Aeronautics\".\nNel 2006 forma i Ride the Sky, con cui l'anno successivo pubblica l'unico disco \"New Protection\".\nNel 2011 partecipa al disco della \"super-band\" Symfonia, con Timo Tolkki e Andre Matos, ma non prende parte al tour perch\u00e9 infortunatosi gravemente ad una mano; il progetto si conclude alla fine del tour.\nDal 2013 \"Uli\" abbandona le scene, ritirandosi a vita privata come insegnante di batteria in Norvegia, dove vive da qualche anno, e partecipando saltuariamente come freelance in vari progetti."}
{"id": "662843", "revid": "1610933", "url": "https://it.wikipedia.org/wiki?curid=662843", "title": "Genetta comune", "text": ""}
{"id": "662844", "revid": "1543377", "url": "https://it.wikipedia.org/wiki?curid=662844", "title": "Botteghino", "text": "Il botteghino \u00e8 il luogo in cui vengono venduti i biglietti per l'ingresso ad un evento pubblico, specialmente al cinema, al teatro o allo stadio. Il termine \u00e8 spesso associato al successo che ha l'evento (di solito nel cinema) o, in senso figurato, anche una persona.\nUso del termine.\nIl termine \u00e8 spesso adoperato, nel contesto dell'industria cinematografica, come sinonimo dell'entit\u00e0 economica di una produzione, sia essa un film o uno spettacolo teatrale. Questa pu\u00f2 essere misurata in termini di numero di spettatori o di denaro ricavato dalle vendite. L'analisi di tali guadagni \u00e8 spesso importante per l'ambiente di produzione e per l'interesse del pubblico. Molti lamentano il fatto che l'importanza data dall'industria agli incassi abbia diminuito l'attenzione data al film come forma d'arte, tuttavia, il successo economico di un film \u00e8 molto influente per la produzione dei lavori futuri.\nCi sono molti siti internet che controllano gli incassi dei botteghini: tra questi Box Office Mojo.\nEtimologia del termine.\nIn italiano il termine \"botteghino\" \u00e8 un diminutivo di \"bottega\", che deriva dal latino \"apotheca\" (\"deposito\")."}
{"id": "662846", "revid": "767487", "url": "https://it.wikipedia.org/wiki?curid=662846", "title": "Jari Kainulainen", "text": " Attualmente suona con Masterplan,Devil's Train e Shadowquest.\nStoria.\nJari Kainulainen \u00e8 conosciuto principalmente per essere stato membro degli Stratovarius dal 1993 al 2005,anno in cui lasci\u00f2 la band a causa di motivi personali,tra questi,la volont\u00e0 di cambiare genere musicale.Con gli Stratovarius ha pubblicato gran parte degli album che li hanno resi famosi,quando usc\u00ec dalla band venne rimpiazzato da Lauri Porra.\u00c8 stato il bassista negli album solisti di Timo Kotipelto (cantante degli Stratovarius),i dischi in questione sono \"Waiting for the Dawn\" (2002) e \"Coldness\" (2004)\".\"Nel 2000 ha pubblicato coi Finlandesi Warmen l'album \"Unknow Soldier.\"\nNell'agosto del 2007 entra a far parte della metal band svedese Evergrey dove pubblica l'album \"Torn\" (2008),mentre nel 2009 \u00e8 il bassista nel disco solista di Elias Viljanen (chitarrista dei Sonata Arctica) intitolato \"Fire-Hearted.\"Nel 2010 lascia gli Evergrey e si unisce ai Symfonia,la nuova band del suo ex compagno degli Stratovarius Timo Tolkki.Questa band pubblicher\u00e0 nel 2011 il suo primo ed ultimo album \"In Paradisum\",infatti nel dicembre dello stesso anno Tolkki ha annunciato la fine della band.Dal 2012 entra a far parte sia dei Masterplan,un gruppo power metal tedesco fondato dall'ex chitarrista degli Helloween Roland Grapow,sia dei Devil's Train,una hard rock band in cui il batterista \u00e8 J\u00f6rg Michael,suo ex compagno negli Stratovarius.Coi Masterplan ha pubblicato gli album \"Novum Initium\" (2013) e \"PumpKings\" (2017),mentre coi Devil's Train ha pubblicato \"Devil\u2019s Train\" (2012) e \"Two\" (2015).Fa inoltre parte degli Shadowquest con cui ha pubblicato l'album \"Armoured IV Pain\" (2015) e \"Gallows of eden\" (2020).Ha fatto parte anche dei Killing Machine,dei Mess e dei Voluspaa dove per\u00f2 non ha pubblicato nessun album.\nNel 2017 viene richiamato dagli Stratovarius per suonare in una serie di concerti in sostituzione di Lauri Porra.Nel 2018 \u00e8 ospite nel disco di Marius Danielsen \"Legend of Valley Doom Part 2.\"\nNel maggio 2020 torna nuovamente con Timo Tolkki e la sua nuova band,gli \"\"Infinite\" \"Visions\"\",ma il 7 gennaio 2021 la band si scioglie a causa di problemi economici\".\"\nEquipaggiamento.\nJari suonava un basso ESP a cinque corde.Successivamente \u00e8 passato alla Ibanez con il modello SR1306 custom sei corde,con amplificazione usata nelle session e live di marca Ampeg.Con il passar del tempo aggiunge nelle registrazioni e nelle performance live un pedale \"wah-wah\" Dunlop \"Bass Crybaby\" e un Boss \"Bass OverDrive\".\nAlcuni dei suoi bassisti preferiti sono Geezer Butler, Cliff Burton, Steve Harris, Billy Sheehan."}
{"id": "662847", "revid": "1784938", "url": "https://it.wikipedia.org/wiki?curid=662847", "title": "Giovanni Fantoni", "text": "Biografia.\nTerzo figlio maschio del conte Lodovico Antonio Fantoni e della marchesa Anna De Silva della Banditella, e quindi escluso dall'asse ereditario in ossequio alla legge del maggiorasco, fu avviato alla vita ecclesiastica e fatto educare nel monastero dei benedettini a Subiaco e, tre anni dopo, nel Collegio Nazareno degli Scolopi a Roma; ma il suo carattere insofferente alla disciplina e il suo spirito anticlericale non erano compatibili con la vita monastica. Cos\u00ec, nel 1773 fu apprendista nella Segreteria di Stato di Firenze e l'anno seguente fu iscritto all'Accademia Reale di Torino, da dove usc\u00ec nel 1776 con il grado di sottotenente. Nello stesso anno fu ammesso all'Accademia della Crusca e in quella dell'Arcadia con il nome di \"Labindo Arsinoetico\".\nLa sua giovinezza \u00e8 stata descritta come scapigliata e ricca di avventure amorose, tanto che il padre stesso si rivolse al Granduca di Toscana, Leopoldo I, chiedendogli persino di rinchiudere il figlio nella fortezza di Portoferraio e un anonimo informatore indirizz\u00f2 una relazione al governo genovese, durante una permanenza del Fantoni nella citt\u00e0 ligure, sostenendo che \u00abquesto \u00e8 assai giovine e di maniere seducenti, onde \u00e8 idolatrato dai giovani suoi contemporanei, e anche dalle dame le pi\u00f9 forbite, con le quali usa carezze inusitate presso di noi e condannate dai virtuosi. Le sue massime sono perniciose, e contrarie alla buona morale. Queste quanto pi\u00f9 si bevono facilmente, perch\u00e9 sono legate in versi leggiadri e lascivi, e quanto un soggetto mostra un genio e talenti straordinari per la poesia\u00bb.\nDal 1785 al 1788, su invito di Maria Carolina, si rec\u00f2 a Napoli, dove ebbe contatti con gli illuministi del regno. Massone, fu membro della loggia di Napoli \"La Vittoria\". Attratto dalle dottrine giacobine nel 1796 partecip\u00f2 ai moti di Reggio e Bologna. Deluso dalla svolta autoritaria della Repubblica cisalpina del 1798, ader\u00ec alla \"Societ\u00e0 dei raggi\" di Giuseppe Lahoz venendo tratto in arresto due volte. Nel 1800 partecip\u00f2 alla difesa di Genova, assediata dagli Austriaci e dagli Inglesi. Nello stesso anno venne nominato professore di eloquenza a Pisa ma, revocatogli presto l'insegnamento a causa delle sue opinioni giacobine, pass\u00f2 all'Accademia d'Arte di Carrara.\nMor\u00ec a Fivizzano nella stanza dove nacque al primo piano del palazzo di famiglia, il primo novembre 1807.In una delle sue ultime lettere, il 30 maggio, aveva scritto: \u00abAmo gli uomini [...] ne desidero il bene senza alcun fine; gli istruisco, senza scompiacerli con una rigidezza, da amico, e compatendoli, compiangendoli e soccorrendoli come posso, servendomi dell'esempio dei miei stessi difetti, per spogliarmi dei loro; non dandomi soprattutto aria alcuna di distinzione o di singolarit\u00e0, cerco di meritare la loro confidenza. Ecco il mio segreto, ch'\u00e8 s\u00ec poco conosciuto\u00bb.\nLa poesia di Fantoni.\n\u00abIl Fantoni, oltre all'ingegno vivace e l'animo alacre, e un'immaginazione di movimento lirico, aveva cultura varia e moderna. Di latino sapeva fino a comporre versi non da meno degli altri che si stampavano allora in Italia, ma scriveva francese alle signore, conosceva lo spagnuolo, e della letteratura tedesca pare avesse un'idea sua, pi\u00f9 che del libro del Bertola in voga dopo l' '84. Era insomma un letterato alla moda, riproduceva in un italiano incipriato di gallicismo la galanteria delle prose francesi di societ\u00e0: deduceva nell'Arcadia nostra canora le cupaggini enfatiche dello Young, che pareano profondit\u00e0 di passione, e morbidezze di Gessner, che pareano naturalit\u00e0 di sentimento, un po' dietro le orme del Bertola, ma con versi pi\u00f9 andanti e sonanti. Nelle Odi era oraziano [...] d'Orazio imitando sempre l'andamento e il fraseggiamento, il colorito e i metri. Odorava la rivoluzione; eppur tra una genuflessione e l'altra, abitudine di educazione, naturalissima nei contemporanei di Voltaire e di Diderot, a qualche sovrano, era gi\u00e0 di massime e aspirazioni repubblicane\u00bb.\nCos\u00ec Carducci su Fantoni, dal quale egli riprese, nei giovanili \"Levia Gravia\" e nei \"Giambi ed Epodi\", tanto alcune forme metriche quanto i contenuti giacobini.\nFantoni un\u00ec il suo primario interesse per la ricerca poetica formale ai contenuti che, nell'irrequieto mondo letterario del secondo Settecento, successivamente si tramandavano o si imponevano, dalla tradizionale espressione arcadica all'idillio d'impronta gessneriana fino alle manifestazioni dei preromantici notturni younghiani.\nEgli ha pi\u00f9 interessi di eloquenza e di ricerca formale, come esprime nella prefazione all'edizione genovese delle sue poesie: \u00abL'Autore mostrer\u00e0 sinceramente al pubblico qual metodo ha tenuto in tentare questo genere di lirica, quali errori ha commessi, come ha procurato correggersene, quanto potrebbe ancora questo perfezionarsi, quali nuove strade restano da calcolarsi \u00bbai lirici italiani onde rendere questo genere di poesia perfetto, degno di servire la pubblica istruzione e capace di formare il popolo\u00bb.\nVi \u00e8 dunque, in Fantoni, la volont\u00e0 di assumere le nuove poetiche per elaborarle in forme letterarie piuttosto che di farle intimamente proprie."}
{"id": "662848", "revid": "729019", "url": "https://it.wikipedia.org/wiki?curid=662848", "title": "Mona (Porto Rico)", "text": "Mona (in spagnolo Isla de Mona) \u00e8 un'isola dell'arcipelago di Porto Rico, situata in quella fascia di mare compresa tra la Repubblica Dominicana e Porto Rico, chiamata, per l'appunto, canale della Mona. Dista 80 km dalla costa occidentale portoricana e la sua superficie si estende per 40 km\u00b2. Assieme all'isola Monito, 5\u00a0km a nord-ovest, e all'isola Desecheo, 40\u00a0km a nord-est, rappresenta una circoscrizione del comune di Mayag\u00fcez. La superficie totale delle tre isole \u00e8 di circa 57\u00a0km\u00b2 e rappresenta il 28,3% dell'intera area comunale.\nMona si estende su un altopiano composto da rocce dolomitiche e calcaree e caratterizzato dalla presenza di numerose grotte.\nCon un clima arido e una natura quasi incontaminata l'isola \u00e8 abitata da numerose specie endemiche, tra cui l'iguana terrestre di Mona. In passato sull'isola sorgeva un piccolo centro minerario per l'estrazione di guano. La topografia, l'ecologia e la storia moderna di Mona hanno caratteristiche simili a quelle di Navassa, una piccola isola calcarea situata nel Canale di Giamaica, tra la Giamaica e Haiti.\nStoria.\n\u00c8 molto probabile che i primi esseri umani a stanziarsi sull'isola siano stati gli indiani Arawak provenienti da Hispaniola (l'attuale isola che comprende Haiti e la Repubblica Dominicana). Uno scavo archeologico condotto negli anni ottanta ha praticamente confermato questa teoria, portando alla luce numerosi manufatti risalenti all'epoca pre-colombiana e riconducibili, per l'appunto, alla cultura Arawak."}
{"id": "662850", "revid": "1543377", "url": "https://it.wikipedia.org/wiki?curid=662850", "title": "Metaball", "text": "Una metaball, in computer grafica, \u00e8 un oggetto che non \u00e8 definito da vertici o punti controllo (come le curve di B\u00e9zier o le NURBS), bens\u00ec da espressioni matematiche pure. In altre parole sono superfici implicite , che vengono calcolate e messe in relazione tra loro da operazioni logiche additive (AND) o sottrattive (OR). Gli oggetti meta esercitano dunque influenza gli uni sugli altri e se questa influenza \u00e8 positiva, noteremo degli effetti di attrazione, mentre se \u00e8 negativa noteremo effetti di repulsione. Nell'immagine sotto, una metaball rossa e una blu vengono avvicinate; l'effetto di attrazione le fa unire e ne risulta una singola metaball viola.\nAspetti teorici.\nIn modo da rompere con l'impiego convenzionale dei modelli ball-and-stick e space-filing per visualizzare le molecole, Jim Blinn introdusse il modello \"blobby\" in computer grafica. Questo modello rappresenta una superficie di un oggetto come una isosuperficie di un campo scalare globale, costruito a partire da campi scalari locali associati a primitive sussidiarie o costituenti. Nel 1982, scrisse in \"A Generalization of Algebraic Surface Drawing\":Il problema che ha motivato questo documento \u00e8 familiare a quello della visualizzazione di modelli molecolari in computer grafica. Questi (modelli molecolari) sono fatti spesso con modelli ball-and-stick o modelli space-filling sphere. In entrambi i casi, il modello consiste in una collezione di possibili intersezioni di due forme basilari: sfere e cilindri. Per disegnare un'immagine del modello, le sfere e i cilindri possono essere facilmente spezzati in poligoni e processati con algoritmi di rendering-poligonali convenzionali. Alternativamente, possono essere impiegati svariati algoritmi per superfici curve, e infatti, diversi algoritmi specifici sono stati formulati per gestire efficientemente queste due forme, per mostrare rapidamente strutture molecolari. Negli interessi sia della variet\u00e0 artistica, sia dell'accuratezza scientifica, \u00e8 stato intravisto un nuovo modello che si distacca da quelli ball-and-stick e space-filling.Il modello blobby rappresenta un oggetto tridimensionale in formula_1 come una isosuperficie di un campo scalare generato dalla composizione di campi scalari locali, ognuno generato da una primitiva geometrica (per esempio un punto o una sfera). Questo significa che un valore di campo in un punto formula_2, generato da una primitiva o atomo formula_3 centrato in un punto formula_4, \u00e8 dato da\nformula_5\ndove formula_6 determina la forma del campo scalare. L'equazione \u00e8 conosciuta come funzione gaussiana di Blinn. Infatti, il termine esponenziale non \u00e8 altro che un bump gaussiano centrato in formula_4, che ha altezza formula_8, e deviazione standard formula_9. Se formula_6 \u00e8 il quadrato della distanza euclidea fra formula_11 e formula_4, che \u00e8 uguale a\nformula_13\nallora il campo \u00e8 sfericamente simmetrico.\nLa funzione di densit\u00e0 locale di una data molecola con formula_14 atomi \u00e8 ottenuta dalla somma del contributo di ogni atomo\nformula_15o, in modo equivalente,\nformula_16\nOra, possiamo definire una superficie implicita come l'insieme nullo di punti dove formula_17 eguaglia una data soglia formula_18\nformula_19\nSebbene il modello implicito di Blinn fosse stato principalmente progettato per rappresentare molecole, in letteratura sono state descritte e discusse molte altre applicazioni. Da quando fu proposto da Blinn e Nishimura, il metodo delle metaball \u00e8 stato ampiamente usato nella modellazione di \"soft objects\", come nuvole e liquidi, a causa della sua capacit\u00e0 di generare superfici lisce e geometria e topologia arbitrarie. Nel 1986, Geoff Wyvill, Craig McPheeters e Brian Wyvill, scrissero in \"Data structures for soft objects\":Le tecniche ormai assodate di modellazione geometrica, sono state formulate per gestire molti componenti ingegneristici, fra cui \"forme libere\" come carrozzerie di automobile e telefoni. Pi\u00f9 recentemente, c'\u00e8 stato molto interesse nel modellare i fenomeni naturali come il fumo, le nuvole, le montagne e le coste, dove le forme sono descritte stocasticamente, o come frattali. Nessuna di queste tecniche si presta alla descrizione dei cosiddetti \"soft object\". Questa classe di oggetti include tessuti, cuscini, forme di vita, fango e acqua. [...] Sono stati fatti esperimenti con un modello generale per i \"soft object,\" che rappresenta un oggetto, o una collezione di oggetti, come un campo scalare - che \u00e8 una funzione matematica definita su un volume dello spazio. L'oggetto pu\u00f2 essere considerato come occupante lo spazio oltre il quale la funzione ha un valore maggiore di una data soglia, in modo che la superficie dell'oggetto sia una isosuperficie della funzione di campo.Il metodo \u00e8 anche efficace nel modellare la deformazione e il movimento di liquidi. Quando le metaball si muovono, la superficie generata, le segue automaticamente. Cos\u00ec, la deformazione dei liquidi \u00e8 di solito descritta con il movimento delle metaball. Jim Blinn inoltre, da parte sua, sugger\u00ec altre applicazioni e descrisse una tecnica di rendering diretto utilizzando un insieme elegante di elenchi ordinati. Una tecnica simile \u00e8 stata utilizzata per alcuni anni nel progetto LINKS alla Universit\u00e0 di Osaka (Nishimura, 1985). Ken Perlin ha impiegato una modifica del metodo di Blinn per rappresentare forme \"stocastiche\" (Perlin, 1985).\nSia modelli blobby, sia metaball, sia soft objects, fanno affidamento sulla stessa funzione implicita globale, ma le funzioni locali sussidiarie differiscono lievemente.\nLa superficie implicita.\nUna superficie implicita \u00e8 una superficie composta da quei punti formula_20, determinati dalle coordinate formula_21, formula_22, formula_23, che soddisfano la funzione arbitraria implicita formula_24.\nLa superficie del liquido, generata dalle metaball, \u00e8 dunque definita dai punti che soddisfano la seguente equazione:formula_25dove formula_26 \u00e8 una soglia, formula_27 \u00e8 un fattore coefficiente (anche chiamato \"densit\u00e0 massima\") della metaball formula_28, e formula_29 \u00e8 la funzione di densit\u00e0 della metaball formula_28.\nIl volume dei liquidi pu\u00f2 essere descritto come:formula_31 \nCuriosit\u00e0.\nLe metaball 2D sono state una demo ad effetto negli anni 90. L'effetto \u00e8 anche disponibile per XScreensaver."}
{"id": "662854", "revid": "125089982", "url": "https://it.wikipedia.org/wiki?curid=662854", "title": "Dome A", "text": "Il Dome A (o Dome Argus) \u00e8 la massima elevazione del Plateau Antartico; il nome deriva dal termine inglese \"dome\", con significato di cupola o volta.\nSi tratta di un'ampia area che, secondo le misurazioni effettuate da una spedizione cinese nel gennaio 2005, tocca i 4.093\u00a0m di quota (alle coordinate 80\u00b022' lat. S, 77\u00b021' long. E).\nIn questa regione, che si ritiene la pi\u00f9 fredda della Terra, l\"'Australian Antarctic Division\", in partnership con la \"Tasmanian company Climetrics Pty Ltd\" e in collaborazione col \"China Polar Region Research Center\", nel 2005 ha reso operativa una stazione meteorologica automatizzata, denominata appunto Dome A (80\u00b022' lat. S, 77\u00b032' long. E, quota 4.084\u00a0m); tale stazione, con codice WMO numero 89577, il 27 luglio 2005 ha registrato un valore minimo di -82,5 \u00b0C (secondo fonti cinesi -82,3 \u00b0C). \nSecondo i dati rilevati nella calotta, a 10\u00a0m di profondit\u00e0, con -58,4 \u00b0C di temperatura media annua, Dome A sarebbe il luogo pi\u00f9 freddo della Terra. \nNell'ambito dei progetti cinesi di ricerca per gli anni 2006-2010 nelle regioni polari, che il governo di Pechino ha finanziato con 500 milioni di yuan (circa 50 milioni di euro), a Dome A \u00e8 stata realizzata una base estiva.\nTemperatura record.\nIl 10 agosto 2010 sul Dome A \u00e8 stata misurata la temperatura pi\u00f9 fredda mai registrata, pari a -93,2 \u00b0C, di quattro gradi inferiore al precedente record di trent'anni prima, di -89,2 \u00b0C registrato alla Base Vostok. \nUna ricerca statunitense, che si \u00e8 concentrata sulle rilevazioni delle temperature da parte dei satelliti nel corso di trent'anni, ha scoperto che sulla dorsale dell'altopiano antartico orientale di Dome Argus, il 10 agosto 2010 sono stati toccati i -93,2 \u00b0C. Il dato \u00e8 stato rilevato con gli strumenti del satellite Landsat 8, un progetto della NASA e dal (Servizio Geologico degli Stati Uniti). La temperatura \u00e8 stata registrata sulla dorsale lunga 1000 chilometri che va dal Dome Argus al Dome Fuji, durante la lunga notte antartica invernale con il cielo limpido. Durante la notte antartica la temperatura scende rapidamente e, se i cieli restano limpidi per molti giorni di seguito, si creano strati di aria super-raffreddata in prossimit\u00e0 della superficie. Quello che si verifica \u00e8 una sorta di paradosso climatico per il quale l'aria nello strato superficiale \u00e8 pi\u00f9 fredda di quella degli strati superiori. Avendo una densit\u00e0 maggiore l'aria tende a scivolare sui crinali e, una volta intrappolata in sacche, si raffredda ulteriormente. Ecco come si \u00e8 arrivati al record di -93,2 \u00b0C.\nSe questa temperatura \u00e8 stata rilevata indirettamente, quella del precedente record fu registrata direttamente. La temperatura pi\u00f9 fredda in luoghi abitati \u00e8 di -67,8 \u00b0C, ed \u00e8 condiviso da due rilevazioni effettuate in Siberia nei villaggi di Verkhojansk (1892) e di Ojmjakon (1933).\nLa notizia del nuovo record \u00e8 stata diffusa luned\u00ec 9 dicembre 2013, durante il congresso dell'Unione Geofisica Statunitense di San Francisco."}
{"id": "662857", "revid": "287204", "url": "https://it.wikipedia.org/wiki?curid=662857", "title": "Partitissima", "text": "Partitissima \u00e8 un programma televisivo andato in onda nel 1967 sul Programma Nazionale, abbinato alla Lotteria di Capodanno.\nIl programma.\nGli spettacoli abbinati alla Lotteria Italia, originariamente intitolati Canzonissima, dal 1963 al 1967 prendono titoli diversi e cambiano format ogni anno, per tornare al titolo originale a partire dal 1968.\n\"Partitissima\" \u00e8 concepito come gioco musicale a squadre, che si incontrano a due a due in un torneo, con i voti delle cartoline inviate dagli spettatori. Rispetto alla gara dell'anno precedente nel programma Scala reale non \u00e8 prevista l'eliminazione diretta, ma le squadre sono destinate ad incontrarsi tutte tra di loro.\nIl programma era condotto da Alberto Lupo; nel cast figuravano un gran numero di cantanti. Le squadre partecipanti erano capitanate da Domenico Modugno, Claudio Villa, Dalida, Rita Pavone, Bobby Solo e Ornella Vanoni; in ogni puntata i capitani erano affiancati da due gregari, che cambiavano in ogni puntata. Ospiti fissi erano Franco &amp; Ciccio (famoso il tormentone \"Soprassediamo\").\nLo spettacolo era diretto da Romolo Siena, scritto da Castellano e Pipolo, direzione dell'orchestra di Mario Migliardi con il coro di Alessandro Alessandroni, coreografie di Gino Landi, costumi di Danilo Donati, scene di Enrico Tovaglieri ed Enzo Celone. La canzone iniziale era \"Il motivo che piace di pi\u00f9\" (Castellano, Pipolo, Migliardi); la canzone finale, \"Mezzanotte fra poco\" (Castellano, Pipolo, Migliardi), era cantata da Gianni Morandi.\nLa finalissima del 6 gennaio 1968 (in cui i capitani dovevano presentare un brano inedito) fu vinta da Dalida con la canzone \"Dan dan dan\", che grazie al voto della giuria di esperti super\u00f2 i favoriti Rita Pavone e Claudio Villa.\nLe puntate.\nPrima puntata (23 settembre 1967).\nPatty Pravo: \"Qui e l\u00e0\", Dino: \"Io mi sveglio a mezzogiorno\" \nDon Backy: \"Poesia\", Rocky Roberts: \"Lasciatemi stare\"\nSeconda puntata (30 settembre 1967).\nAl Bano: \"Nel Sole\", Louiselle: \"Uh\u00f2 mamm\u00e0! \" \nGianni Pettenati: \"Vai vai\", Marisa Sannia: \"Lo sappiamo noi due\"\nTerza puntata (7 ottobre 1967).\nJulie Rogers: \"You never told me (Breve amore)\", Massimo Ranieri: \"Piet\u00e0 per chi ti ama\" \nFausto Leali: \"A chi\", Jimmy Fontana: \"La mia serenata\"\nQuarta puntata (14 ottobre 1967).\nNicola Di Bari: \"Se mai ti parlassero di me (Smile)\", Tony Renis: \"Non mi dire mai good-bye\" \nTullio Pane: \"Tarantella internazionale\", Aura D'Angelo: \"Sola pi\u00f9 che mai\"\nQuinta puntata (21 ottobre 1967).\nSandie Shaw: \"Lo vuole lui lo vuole lei\", Teddy Reno: \"Ricordati ragazzo\" \nAntonio Prieto: \"Il ritratto di Maria\", Tony Del Monaco: \"Parla tu, cuore mio\"\nSesta puntata (28 ottobre 1967).\nFran\u00e7oise Hardy: \"I sentimenti\", Adriano Celentano: \"Eravamo in 100.000\" \nMilva: \"Dipingi un mondo per me\", Wilma Goich: \"Se c'\u00e8 una stella\"\nSettima puntata (4 novembre 1967).\nJoe Sentieri: \"Serenata Messicana\", Renato Rascel: \"Sapessi com'\u00e8 facile\" \nStevie Wonder: \"Il Sole \u00e8 di tutti\", Michele: \"Dite a Laura che l'amo\"\nOttava puntata (11 novembre 1967).\nNico Fidenco: \"E venne la notte\", Petula Clark: \"Cara felicit\u00e0 (This is my song)\" \nCaterina Caselli: \"Sole spento\", Antoine: \"Titina, titina\"\nNona puntata (18 novembre 1967).\nAstrud Gilberto: \"Dammi un'idea\", Riccardo Del Turco: \"Uno tranquillo\" \nCarmen Villani: \"Io per amore\", Sergio Endrigo: \"Perch\u00e9 non dormi fratello\"\nDecima puntata (25 novembre 1967).\nFred Bongusto: \"Ore d' amore\", Nana Mouskouri: \"Era Settembre\" \nPeppino Di Capri: \"Voce' e notte\", Franco Franchi: \"Ciuri ciuri\"\nUndicesima puntata (14 ottobre 1967).\nPeppino Gagliardi: \"Tristezze\", Miranda Martino: \"Se io fossi come te\" \nAnnarita Spinaci: \"Quando dico che ti amo\", Pino Donaggio: \"Quando il Sole chiude gli occhi\"\nDodicesima puntata (9 dicembre 1967).\nOrietta Berti: \"Io, tu e le rose\", Lea Massari: \"Roma, nun fa' la stupida stasera\" \nAnna Identici: \"Non passa pi\u00f9\", Christophe: \"Estate senza te\"\nTredicesima puntata (16 dicembre 1967).\nAchille Togliani: \"Posso offrirti qualcosa\", Betty Curtis: \"Povero Enrico\" \nNini Rosso: \"Uomo solo\", Sylvie Vartan: \"Due minuti di felicit\u00e0\"\nQuattordicesima puntata (23 dicembre 1967).\nAdamo: \"Il nostro romanzo\", Sergio Bruni: \"O Vesuvio\" \nBruno Lauzi: \"Una storia\", Carla Boni: Malaguena \nQuindicesima puntata (30 dicembre 1967).\nGigliola Cinquetti: \"Piccola citt\u00e0\", Little Tony: \"Cuore matto\" \nNilla Pizzi: \"Mezzanotte a Mosca\", Johnny Dorelli: \"Arriva la bomba\"\nSedicesima puntata (6 gennaio 1968 - finalissima).\nI sei protagonisti, presentano una canzone inedita. "}
{"id": "662858", "revid": "1573940", "url": "https://it.wikipedia.org/wiki?curid=662858", "title": "Neotragus moschatus", "text": "Il suni (Neotragus moschatus ) \u00e8 un'antilope di piccola taglia dell'Africa sudorientale. Il suo nome swahili \u00e8 \"paa\".\nDescrizione.\nI suni sono fra le antilopi pi\u00f9 piccole del mondo, con un'altezza al garrese di 35\u00a0cm e un peso di 8\u00a0kg. Il manto \u00e8 grigio-fulvo che pu\u00f2 tendere al rosso; le parti inferiori del corpo sono bianche. La coda \u00e8 lunga e scura, anch'essa bianca all'interno. Sotto gli occhi hanno una ghiandola abbastanza vistosa, che secerne un muschio odoroso. Le orecchie sono rosate e quasi trasparenti. Il labbro superiore \u00e8 sporgente. Il maschio \u00e8 di dimensioni inferiori ed \u00e8 dotato di corna proiettate all'indietro, intorno ai 10\u00a0cm di lunghezza (il massimo registrato \u00e8 13\u00a0cm).\nDistribuzione e habitat.\nL'areale di questa specie siestende dal Kenya al Sudafrica e comprende Malawi, Mozambico, Tanzania (comprese Zanzibar e l'isola di Mafia) e Zimbabwe.\nI suni prediligono le zone cespugliose e boschive, e il corso dei fiumi. Possono vivere anche ad altitudini elevate. Si nutrono di radici, foglie e frutti, e non hanno bisogno di bere.\nBiologia.\nSono animali prevalentemente notturni, solitari, sporadicamente in coppia o in piccoli gruppi. Se spaventati, tentano di sfuggire alla vista dei predatori rimanendo perfettamente immobili (a eccezione della coda, che continua ad agitarsi). I loro principali nemici sono il leopardo, il caracal e lo sciacallo.\nLa gestazione dura 160 giorni, e la vita media \u00e8 di 8 anni."}
{"id": "662859", "revid": "125866959", "url": "https://it.wikipedia.org/wiki?curid=662859", "title": "Mark Cross", "text": "Mark ha suonato in molte band nella sua carriera e attualmente vive in Grecia.\nStoria.\nNel 2002 Mark dovette abbandonare la band Helloween poich\u00e9 gli era stata diagnosticata la mononucleosi, condizione che lo rese troppo debole per suonare.\nMark entr\u00f2 a far parte allora dei The Supremacy, un progetto di Bill Hudson dei Cellador prima di unirsi ai Firewind, con cui ha pubblicato l'album \"Allegiance\" nel luglio 2006.\nIl 12 gennaio 2010 viene data notizia della separazione tra i Firewind e il batterista dovuta a \"divergenze personali\". Cross \u00e8 stato sostituito da Michael Ehre."}
{"id": "662860", "revid": "14691", "url": "https://it.wikipedia.org/wiki?curid=662860", "title": "Nesotragus moschatus", "text": ""}
{"id": "662863", "revid": "767487", "url": "https://it.wikipedia.org/wiki?curid=662863", "title": "My Body, the Hand Grenade", "text": "My Body, The Hand Grenade \u00e8 l'unico album di raccolta del gruppo musicale statunitense Hole, pubblicato il 28 ottobre 1997 dalla City Slang.\nDescrizione.\nProdotto da Eric Erlandson, l'antologia racconta l'intera storia delle Hole. Raccoglie rari singoli, outtakes e b-sides, registrazioni dal vivo ad alta qualit\u00e0 e tre esibizioni acustiche raccolte da Courtney Love ed Eric Erlandson.\nI suoi brani pi\u00f9 noti sono \"Beautiful Son\", \"20 Years In The Dakota\", \"Miss World\", versione demo della canzone che compare nell'album \"Live Through This\"."}
{"id": "662868", "revid": "24443", "url": "https://it.wikipedia.org/wiki?curid=662868", "title": "Alpi scandinave", "text": ""}
{"id": "662873", "revid": "78273", "url": "https://it.wikipedia.org/wiki?curid=662873", "title": "Montagne scandinave", "text": ""}
{"id": "662877", "revid": "78273", "url": "https://it.wikipedia.org/wiki?curid=662877", "title": "Monti scandinavi", "text": ""}
{"id": "662879", "revid": "2730", "url": "https://it.wikipedia.org/wiki?curid=662879", "title": "Tratto (liturgia)", "text": "Il Tratto, spesso chiamato con il nome latino di tractus, \u00e8 un canto liturgico interlezionale della Messa della Chiesa cattolica di rito romano. Nel rito ambrosiano viene chiamato \"cantus\". \nIl \"tractus\" ed il \"cantus\" appartengono al Proprio della Messa: il loro testo quindi varia a seconda dell'occasione liturgica celebrata.\nStoria.\nIl tratto, insieme al cantico, rappresenta lo strato pi\u00f9 antico della Messa, quello della salmodia senza ritornello o \"in directum\" ed era parte integrante delle letture (\"lectio cum cantico\"). In effetti il suo nome deriva dal latino \"tractim\", di seguito, senza interruzione e la sua collocazione seguiva appunto le letture.\nNei primi secoli le letture prima del Vangelo erano quattro ed avevano come contenuto la Legge, i Profeti, le Epistole e gli Atti; poi, nel IV secolo, si assestarono sul numero di due, una per ciascun Testamento; infine, verso il VII secolo, su una sola lettura. Il \"Lectionarium Romanum\" del 1970 ha reintrodotto le due letture nelle domeniche, nelle solennit\u00e0 e nelle feste del Signore se cadono di domenica..\nNel corso dei secoli il tratto \u00e8 stato sostituito inizialmente dal graduale dopo la prima lettura e poi quasi definitivamente dall'alleluia dopo la seconda lettura. Nella Messa tridentina sostituisce il verso alleluiatico in Quaresima, nel Tempo di Settuagesima e nelle messe per i defunti.\nDopo la riforma liturgica del rito romano del 1969, nell'acclamazione prima del Vangelo, si pu\u00f2 cantare al posto dell\u2019Alleluia in tempo di Quaresima o il versetto posto nel Lezionario prima del Vangelo o un altro salmo o un tratto come si trova nel Graduale.\nTesto e musica.\nDal punto di vista testuale, il tratto \u00e8 costituito da una serie di versetti salmodici, presi per lo pi\u00f9 da uno stesso salmo, che si susseguono senza nessuna interruzione responsoriale o antifonica. Dal punto di vista melodico, nel canto gregoriano, era un canto riservato alla \"schola\", di genere melismatico, composto in una duplice modalit\u00e0 con procedimenti tipici di centonizzazione: in \"protus plagale\" (2\u00b0 modo) per quelli della Settimana santa e \"tetrardus plagale\" (8\u00b0 modo) negli altri periodi. Questa limitata modalit\u00e0 attesta la sua composizione arcaica. \nIl tratto pi\u00f9 lungo \u00e8 il \"Qui habitat\" della prima domenica di Quaresima, che appare uno dei pi\u00f9 antichi. Probabilmente veniva suddiviso in due parti in funzione di due letture. Questo \u00e8 uno dei canti pi\u00f9 lunghi del repertorio gregoriano."}
{"id": "662882", "revid": "307923", "url": "https://it.wikipedia.org/wiki?curid=662882", "title": "Paolo Bollini", "text": "Ha ricoperto per due volte la carica di Capitano Reggente, da ottobre 1998 ad aprile 1999 e da aprile 2004 ad ottobre 2004. \u00c8 dal 2005 membro del Nuovo Partito Socialista, dopo aver fatto a lungo parte del Partito Socialista Sammarinese. Nel 2007 ha lasciato il Nuovo Partito Socialista per aderire al Partito dei Socialisti e dei Democratici."}
{"id": "662895", "revid": "287204", "url": "https://it.wikipedia.org/wiki?curid=662895", "title": "Nuorgam", "text": "Nuorgam (\"Njuorgg\u00e1n\" in lingua sami) \u00e8 un villaggio finlandese di circa 200 abitanti situato nel comune di Utsjoki nella provincia della Lapponia. \u00c8 il punto pi\u00f9 settentrionale della Finlandia e uno dei punti estremi dell'Unione Europea."}
{"id": "662896", "revid": "1958640", "url": "https://it.wikipedia.org/wiki?curid=662896", "title": "Emil Knoevenagel", "text": "Studi\u00f2 ad Hannover e successivamente divenne assistente di Viktor Meyer seguendolo prima a Gottinga e successivamente a Heidelberg, dove nel 1892 ottenne l'abilitazione alla docenza universitaria. Dal 1896 inizi\u00f2 ad insegnare a Heidelberg.\nI suoi maggiori contributi consistono nella sintesi di composti eterociclici aromatici per reazione di condensazione di 1,5-dichetoni con ammine quali la piridina e nella descrizione di una particolare reazione che avviene quando un composto carbonilico, in determinate condizioni di reazione, reagisce con un composto avente \u03b1-idrogeni acidi fortemente attivati.\nQuest'ultima reazione \u00e8 nota come condensazione di Knoevenagel, in onore di colui che per primo la descrisse (1896)."}
{"id": "662902", "revid": "1610933", "url": "https://it.wikipedia.org/wiki?curid=662902", "title": "Muratella", "text": "Muratella \u00e8 un'area urbana (piano di zona B38) del Municipio Roma XI di Roma Capitale. Fa parte della zona urbanistica 15E Magliana, nella zona Z. XL Magliana Vecchia.\nDescrizione.\n\u00c8 situata lungo la via della Magliana, in prossimit\u00e0 della omonima stazione della linea FL1, che collega l'aeroporto \"Leonardo da Vinci\" a Roma ed a Fara in Sabina/Orte/Poggio Mirteto.\nSi tratta di una zona importante soprattutto per la posizione che occupa e per la questione mobilit\u00e0. Si trova nel quadrante sud-ovest della citt\u00e0; \u00e8 collegata, grazie alla linea metropolitana FL1, l'A91 (Roma - Fiumicino Aeroporto) ed il Grande Raccordo Anulare sia con l'aeroporto che con il resto della regione e con Roma.\nIn quest'area \u00e8 prevista la costruzione di due grattacieli: la torre per uffici facente parte del progetto Millennium di Richard Rogers (152 metri) e la Green Tower di Jean Marc Schivo (130 metri).\nDi fronte alla stazione si trova il \"Canile Comunale Muratella\"."}
{"id": "662903", "revid": "729019", "url": "https://it.wikipedia.org/wiki?curid=662903", "title": "Ottaviano (metropolitana di Roma)", "text": "Ottaviano od Ottaviano - San Pietro - Musei Vaticani \u00e8 una fermata della linea A della metropolitana di Roma.\nSi trova all'incrocio di viale Giulio Cesare e via Ottaviano e via Barletta, nel rione Prati, all'interno del I Municipio.\nLa fermata \u00e8 sotterranea e i due binari sono collocati all'interno di una sola canna.\nL'atrio della stazione ospita alcuni mosaici del Premio Artemetro Roma. Gli autori dei mosaici esposti sono il giapponese Shu Takahashi e il britannico Joe Tilson.\nStoria.\nOttaviano fu costruita come capolinea nord-occidentale della prima tratta della linea A della metropolitana, entrata in servizio il 16 febbraio 1980.\nIl 29 maggio 1999 fu attivato il prolungamento verso valle Aurelia.\nNel periodo tra il 2006 e il 2007 Ottaviano fu interessata dagli scavi archeologici per la costruzione della linea C.\nNel 2007 alla stazione \u00e8 stato aggiunto il suffisso \"San Pietro\" al nome originale, cui si \u00e8 aggiunto solo pochi anni pi\u00f9 tardi quello di \"Musei Vaticani\", in primo luogo assegnato alla successiva stazione Cipro.\nNel 2012 la stazione, contemporaneamente a quella di Lepanto, \u00e8 stata parzialmente ristrutturata con l'installazione di nuovi pannelli bianchi (graficamente simili a quelli presenti a Manzoni dopo la sua completa ristrutturazione) in sostituzione dei comuni pannelli arancioni presenti nella maggior parte delle altre stazioni della linea A. I lavori compresero la sostituzione delle mappe e l'installazione di montascale per rendere Ottaviano accessibile ai portatori di handicap.\nServizi.\nLa stazione dispone di:"}
{"id": "662911", "revid": "761306", "url": "https://it.wikipedia.org/wiki?curid=662911", "title": "Momento (matematica)", "text": ""}
{"id": "662914", "revid": "1654832", "url": "https://it.wikipedia.org/wiki?curid=662914", "title": "MTV Comedy Lab", "text": "MTV Comedy Lab \u00e8 stato un programma comico trasmesso su MTV Italia il mercoled\u00ec (per la prima edizione) ed il gioved\u00ec (per la seconda edizione) condotto da Marco Maccarini.\nLa trasmissione era ambientata in un appartamento stile anni cinquanta. Comedy Lab era un programma che poteva essere seguito con simpatia, perch\u00e9 offriva ai nuovi comici anche stranieri l'occasione di esprimersi, magari in vista di palcoscenici pi\u00f9 famosi, e al pubblico l'opportunit\u00e0 di svagarsi in modo spesso intelligente.\nCast.\nCi sono state due edizioni di Comedy Lab: la prima nel 2004 e la seconda nel 2005.\nQuesto il cast:\nPrima edizione.\nAutori: Lucio Wilson e Carmelo La Rocca.\nSeconda edizione.\nAutori: Bruno Furnari e Luigi Giovanni Saronni"}
{"id": "662916", "revid": "256896", "url": "https://it.wikipedia.org/wiki?curid=662916", "title": "L'Oper\u00e0", "text": ""}
{"id": "662918", "revid": "647919", "url": "https://it.wikipedia.org/wiki?curid=662918", "title": "Linguaggio Ada", "text": ""}
{"id": "662920", "revid": "104586", "url": "https://it.wikipedia.org/wiki?curid=662920", "title": "Comedy Lab", "text": ""}
{"id": "662921", "revid": "1369234", "url": "https://it.wikipedia.org/wiki?curid=662921", "title": "Valeria Rossi", "text": "Ha riscosso un grande successo nell'estate del 2001 con il tormentone \"Tre parole\", brano noto anche fuori dai confini italiani. In seguito ha pubblicato due album, \"Ricordatevi dei fiori\" (2001) e \"Osservi l'aria\" (2004), e diversi altri singoli, che non hanno per\u00f2 bissato il successo della canzone d'esordio.\nDopo aver tentato pi\u00f9 volte di ritornare sulle orme del successo, ha trovato lavoro nel Municipio di Monza nell'ufficio anagrafe e protocollo.\nBiografia.\nIl successo di \"Tre parole\" e l'album \"Ricordatevi dei fiori\".\nNata a Tripoli ma cresciuta a Mentana, provincia di Roma ha esordito discograficamente nell'estate del 2001 con il singolo \"Tre parole\", canzone scritta da Liliana Richter, Francesco Cabras e la stessa Valeria Rossi.\nIl brano, scartato dalla partecipazione al Festival di Sanremo 2001 nella categoria \"Giovani\", \u00e8 stato pubblicato a met\u00e0 giugno riscuotendo un successo inaspettato da parte dell'etichetta discografica che l'ha prodotto, la BMG. Del singolo sono state infatti vendute circa 10\u00a0000 copie nelle prime tre settimane di vendita, raggiungendo la prima posizione della classifica italiana a fine luglio e rimanendovi per sette settimane consecutive, e restando in classifica da giugno a ottobre, risultando il secondo pi\u00f9 venduto in Italia nell'intero anno.\nLa canzone \u00e8 stata supportata anche da una forte promozione radiofonica ed \u00e8 stata considerata il tormentone estivo di quell'anno; in particolare, \u00e8 rimasto impresso nella mente delle persone il facile ritornello, \"dammi tre parole, sole cuore amore\", accompagnato da una melodia orecchiabile. Con questa canzone la cantautrice ha inoltre partecipato al Festivalbar 2001, vincendo il premio rivelazione dell'anno, e ha riscosso successo anche in altri paesi europei, raggiungendo la quinta posizione in Spagna e incidendo una versione in lingua spagnola, \"Tres palabras\".\nDopo il successo del singolo, il 19 ottobre dello stesso anno \u00e8 stato pubblicato l'album della cantante, intitolato \"Ricordatevi dei fiori\", preceduto dal secondo singolo \"Tutto fa l'amore\", che per\u00f2 non ha ottenuto il successo del precedente brano assestandosi al quarantatreesimo posto della classifica italiana. La promozione del disco, prodotto da Liliana Richter e Giulio Albamonte e scritto quasi interamente dalla cantautrice seppure con diverse collaborazioni, \u00e8 proseguita con la pubblicazione di altri due singoli, \"Tutte le mattine\" e un remix della canzone \"Pensavo a te\", pubblicato nell'estate del 2002. L'album ha raggiunto la ventottesima posizione in Italia e la novantasettesima in Svizzera.\n\"Osservi l'aria\", il secondo album.\n\u00c8 tornata sulle scene musicali nell'estate 2003, quando ha partecipato per la seconda volta al Festivalbar, portando la canzone \"Luna di lana\", scritta interamente da lei, che ha per\u00f2 riscosso poco successo raggiungendo la posizione numero 40 della classifica dei singoli italiana.\nIl singolo ha anticipato la pubblicazione del secondo album della cantautrice, intitolato \"Osservi l'aria\" nei primi mesi del 2004 insieme al secondo singolo \"Ti dir\u00f2\". La pubblicazione del disco \u00e8 stata supportata anche da un tour intitolato \"Con Tatto\". Il titolo dell'album, pubblicato come il precedente dall'etichetta discografica BMG, \u00e8 un anagramma del nome della cantautrice, concepito dall'enigmista Stefano Bartezzaghi.\nAttivit\u00e0 di autrice.\nDopo la pubblicazione di \"Osservi l'aria\" la cantante non ha pi\u00f9 pubblicato altri album o singoli fino al 2014. Ha tuttavia proseguito la sua attivit\u00e0 di autrice, scrivendo per Mietta la canzone \"Hai vent'anni\" inclusa nell'album \"74100\" e ha scritto il racconto \"Otto giorni\", contenuto nel libro \"Suicidi falliti per motivi ridicoli\" pubblicato per la Coniglio editore nello stesso anno.\nNel 2010 ha partecipato come autrice al Festival di Sanremo, avendo scritto il brano \"Dove non ci sono ore\" interpretato dalla quindicenne Jessica Brando. La canzone ha raggiunto la finale della categoria \"Nuova Generazione\", vinta da Tony Maiello con il brano \"Il linguaggio della resa\".\nUn altro suo brano, dal titolo \"Fare piano\", \u00e8 contenuto all'interno dell'album di Jessica Brando intitolato \"Dimmi cosa sogni\", uscito nel luglio 2010 per la EMI Music.\nNell'agosto 2011 collabora con il cantautore piombinese Francesco Mignogna, in arte Il Migno, nel singolo \"Il tempo che non c'\u00e8\". Scrive poi, insieme a Diana Tejera, il brano \"Ma una vita no\", inciso da Chiara Civello e inserito nel disco \"Al posto del mondo\".\nNel 2011 Valeria Rossi ha cantato nel brano \"Evolution\", contenuto nel disco omonimo dell'artista spagnolo Antonio Romero Marquez. Il brano \u00e8 stato prodotto da Bob Benozzo e Pietro Foresti.\nSempre nel 2011, Valeria Rossi ha scritto insieme al compositore di Andrea Bocelli, Pierpaolo Guerrini, un brano dal titolo \"For a new Sun\", interpretato dal quartetto di soprani Div4s e presente nel loro disco \"Opera\".\nNel 2014 Valeria Rossi ritorna (sotto lo pseudonimo \"Mammastar\") con \"La canzone di Peppa\", ispirata a Peppa Pig, eroina di un cartone animato amato dai bambini. Il brano vede la partecipazione straordinaria di Mirko Fabbreschi, voce storica dei cartoni animati italiani e fondatore della band dei Raggi Fotonici.\nNel 2014 il suo brano \"Tre parole\" viene scelto dalla Peugeot per lanciare sul mercato la nuova 108 attraverso un contest canoro chiamato Car-aoke partito a luglio e culminato a dicembre durante la finale di X-Factor di cui Peugeot \u00e8 sponsor ufficiale. Il concorso prevedeva che i partecipanti si sfidassero in una gara canora sulla musica di Tre Parole.\nNel 2018 \u00e8 tra i concorrenti del talent show di Rai 1, condotto da Amadeus, \"Ora o mai pi\u00f9,\" sotto la guida della \"maestra\" Orietta Berti. Nel programma presenta il suo brano \"La gente non parla\"\nA giugno 2020 pubblica il singolo Grisbi Summer Mania in collaborazione con il gruppo spagnolo Las Ketchup, brano che pubblicizza il noto marchio alimentare.\nScrittrice.\nNell'ottobre del 2014 Valeria Rossi pubblica il libro di ricette per bambini intitolato \"Bimbincucina\", edito da Azzurra Music, con allegato un cd contenente 21 brani-ricetta, \"Bimbincucina con Valeria Rossi e Carotino\".\nNel maggio del 2015 pubblica il libro \"Tre parole dopo. Riflessioni intorno al successo\" con la casa editrice Effequ."}
{"id": "662926", "revid": "1439131", "url": "https://it.wikipedia.org/wiki?curid=662926", "title": "Lancia Artena", "text": "La Lancia Artena \u00e8 un'automobile prodotta dalla casa torinese Lancia in due periodi, dal 1931 al 1936 e dal 1940 al 1942.\nIl contesto.\nIn Casa Lancia, agli inizi degli anni trenta, la gamma di autovetture si articola su due modelli:\nla gloriosa Lambda, in origine con motore da 2,1 litri e nelle ultime serie oltre i 2,5 litri, ha concluso il suo ciclo decennale e va quindi sostituita,\nla grossa Dilambda (uscita nel 1929) che col suo 8 cilindri a V di quasi 4 litri di cilindrata \u00e8 ormai la vera ammiraglia.\nSi pensa dunque di sostituire la Lambda con due modelli tra loro molto simili anche se destinati a clientele diverse:\nl'Artena, 4 cilindri al di sotto dei 2 litri, passo 299\u00a0cm,\nl'Astura, con un 8 a V di soli 2,6 litri, passo circa 19 cm pi\u00f9 lungo per ospitare il propulsore pi\u00f9 ingombrante.\nLa storia e le caratteristiche.\nLa Artena \u00e8 la prima vettura ad abbandonare la denominazione legata all'alfabeto greco, e insieme alla sorella maggiore Astura e la minore Augusta inaugura la serie dei nomi di localit\u00e0, ricevendo quello di una citt\u00e0 dei Volsci, in provincia di Roma,\nAbbandonata la scocca portante tipica della Lambda (che aveva contribuito a farne un'auto innovativa), l'Artena, come l'Astura, ha un telaio basato su due sezioni verticali scatolate, un rinforzo a \u201cX\u201d, e longheroni leggermente convergenti anteriormente, due tubi tondi longitudinali che si dipartono da una traversa di rinforzo, si integrano poi con le estremit\u00e0 dei longheroni e fungono da supporto del motore.\nTale regressione al passato volle favorire la creazione di fuoriserie mediante i grandi carrozzieri, diversamente ben pi\u00f9 ardua da attuare intervenendo sugli scatolati e i pianali di auto a scocca portante (che rimane appannaggio della sola Augusta).\nIl motore tipo 84, a 4 cilindri a V stretto (17\u00b0) di 1924/1927 cmc, valvole in testa con aste e bilanceri, erogante 52/55 HP a 4000 giri deriva da quello Lambda, anche se con migliorie e affinamenti tecnici.\nCurioso il sistema brevettato Lancia per smorzare le vibrazioni del motore e ottenere una dolcezza di funzionamento simile a quella dei propulsori a 6 cilindri: il motore \u00e8 collegato da 4 silent-bloc a due piccole balestre ausiliarie (cosiddette molle a lame) poste ai suoi lati e poggianti sui due tubolari longitudinali facenti parte del telaio.\nMisto il sistema di sospensione: anteriormente l'ormai classico brevetto Lancia a ruote indipendenti del 1921 (stavolta privo dei rinforzi obliqui, che sulla Lambda collegavano la cornice del radiatore con i cilindri di sospensione, non pi\u00f9 necessari per via della maggiore rigidit\u00e0 conseguita col ritorno al telaio), al retrotreno c'\u00e8 un normale ponte rigido con le balestre semiellittiche e ammortizzatori Siata a frizione.\nDue caratteristiche, prese dalla Dilambda: l'impianto di raffreddamento (ad acqua) con parzializzazione a controllo termostatico (mediante lamelle orientabili sulla griglia del radiatore), e il sistema Bijur di lubrificazione centralizzata di vari organi mobili, comandato da apposita levetta a cruscotto, da azionare all'incirca ogni 100 o 150 km.\nPiuttosto leggera (860\u00a0kg l'autotelaio, 1150\u00a0kg la berlina di serie), l'Artena raggiunge una velocit\u00e0 massima di circa 115 km/h ma passer\u00e0 alla storia per la proverbiale robustezza (pare sia stata se non la prima, una delle prime macchine al mondo a poter superare 100.000 chilometri senza necessit\u00e0 di revisioni).\nPresentata per la prima volta al Salone di Parigi nell'ottobre del 1931, e messa in produzione dal 20 Dicembre di quell'anno, la Artena propone due carrozzerie entrambe su telaio nr. 228, passo 2990 mm:\nCome tante vetture dell'epoca \u00e8 equipaggiabile con baule posteriore in tinta con la carrozzeria, da fissare alla bagagliera a ribalta, a cui si aggiunge la ruota di scorta. In alternativa pu\u00f2 essere dotata di pi\u00f9 ruote di scorta infilate su supporto cromato.\nDopo circa un anno la Artena riceve alcune modifiche di dettaglio (seconda serie) ma \u00e8 ancora piuttosto squadrata nella carrozzeria, sempre disponibile nelle due varianti su medesimo tipo di telaio.\nNel 1933/1934, con la terza serie, l'autotelaio viene reso disponibile in due misure;\nLe linee divengono meno spigolose, e soprattutto la calandra del radiatore \u00e8 inclinata come pure il parabrezza (gi\u00e0 previsto nel prototipo della 1\u00aa serie), e i parafanghi anteriori molto pi\u00f9 avvolgenti, in linea con lo stile streamline che si stava diffondendo anche oltre oceano. L'appeal delle nuove soluzioni estetiche spingono alcuni proprietari a far modificare le proprie 1\u00aa e 2\u00aa serie con la calandra e talvolta il parabrezza della 3\u00aa serie.\nCon tutte e tre le edizioni vengono prodotte le versioni torpedo lungo e corto e non mancheranno le fuoriserie di prestigio (per le quali tuttavia i carrozzieri privilegeranno di gran lunga la pi\u00f9 prestigiosa Astura). Notevoli le cabriolet e sportsman coup\u00e9 di Pininfarina, la versione Sedan della Carrozzeria James Young, la Brougham di Viotti, vari cabriolet Stabilimenti Farina, cabriolet e berline della carrozzeria Touring, tra cui modello \"Freccia di Belzeb\u00f9\" del 1934, la berlina lunga della carrozzeria Boneschi (1935).\nLa produzione sembra cessare all'inizio del 1936, ma quattro anni dopo, quando ormai anche l'Italia sta per entrare in guerra, l'Artena resuscita, con un'ultima quarta serie che risponde anzitutto a richieste governative di veicoli di rappresentanza per autorit\u00e0 e militari. Profondamente modificata nel telaio, ora del tipo a pianale, proposto in due versioni entrambe con passo 3.180: con sigla 341 il modello Ministeriale, con sigla 441 la carrozzeria d'ambulanza .che monta un motore depotenziato (51 HP).\nLe prove su strada.\nA fine 1931, la nostra rivista pi\u00f9 autorevole dell'epoca, \"L'Auto Italiana\", effettua, una prova su strada, i cui riscontri numerici sono: velocit\u00e0 massima sul chilometro lanciato 114 chilometri orari, un chilometro con partenza da fermo in 46\u201d (media 78,260 km/h) e uno spazio di soli 37 metri per arrestare la vettura lanciata a 80 chilometri all'ora,\nNel maggio del 1932, la celebre rivista inglese \"Autocar\" pubblica il resoconto di un test effettuato alla guida di una Artena prima serie berlina a 4 luci (il cui prezzo, in Gran Bretagna, \u00e8 di 675 sterline). Interessanti alcuni risultati del test: la velocit\u00e0 massima cronometrata \u00e8 di 70,86 miglia all'ora (114\u00a0km orari), l'accelerazione da 10 a 30 miglia all'ora (cio\u00e8 da 16 a 48\u00a0km/h circa) si effettua in 6 secondi in II marcia, in 13 secondi in IV marcia.\nLa produzione.\nComplessivamente delle prime tre serie dell'Artena, dal 1931 al 1936, si costruiscono 5.060 esemplari (1.500 prima serie, 1.520 seconda serie e 2.040 terza serie, divise in 488 \u201cpasso corto\u201d e 1.552 \u201cpasso lungo\u201d). Della quarta e ultima serie, tra il 1940 e il 1942, se ne producono 316 ministeriali/militari e 189/191 ambulanze.\nL'Artena e l'EIAR.\nNel 1937 l'Ente Italiano per le Audizioni Radiofoniche commission\u00f2 alla carrozzeria Viotti due avanzati laboratori mobili su Lancia Artena. Su ogni Artena, carrozzata a furgone di colore azzurro metallizzato, erano installate due macchine per l'incisione dei dischi in acetato di cellulosa, in grado di effettuare una registrazione continua mediante passaggio automatico da un disco all'altro, oltre a un amplificatore microfonico, un misuratore di livello e un amplificatore di potenza. I due laboratori furono impiegati per le radiocronache dall'EIAR e, successivamente, dalla RAI. Una di queste (la 44723 TO) fu la prima automobile in assoluto a sbarcare a Piazza San Marco a Venezia, nel 1937.\nL'Artena e le corse.\nIl carattere dell'Artena non era certo quello di una vettura sportiva, quindi le presenze di Artena in corse di velocit\u00e0 si possono contare sulle dita di una mano.\nQuesti i risultati conseguiti nell'immediato dopoguerra.\nNota: la abbreviazione \"N.D.\" significa che il dato \"Non \u00e8 Disponibile\"\nLe diverse serie.\nPrima serie.\nPeriodo di produzione: dall'autunno del 1931 all'estate del 1932\nL'Artena viene ufficialmente presentata in prima mondiale al Salone di Parigi dell'ottobre 1931 .\nLa produzione ha subito inizio e i primi 1.500 esemplari della prima serie vengono ultimati nell'estate dell'anno successivo, allorch\u00e9 esce, in sordina, la seconda serie\nSeconda serie.\nPeriodo di produzione: dall'estate del 1932 all'autunno del 1933\nLa seconda serie dell'Artena incomincia dall'estate del 1932, dopo che sono stati costruiti 1.500 esemplari della prima serie.\nPoche le variazioni che contraddistinguono questa serie e che riguardano dettagli del telaio (tra cui l'applicazione di silentbloc alle balestre) e dei freni; vengono anche modificati gli attacchi della carrozzeria al telaio.\nQuesta Artena viene costruita in 15.20 esemplari e sar\u00e0 sostituita nella seconda met\u00e0 del '33 da una nuova serie, la terza, caratterizzata da differenze pi\u00f9 significative.\nTerza serie.\nPeriodo di produzione: dall'autunno del 1933 agli inizi del 1936\nNell'autunno del 1933, nasce la terza serie Artena. La \u201cnovit\u00e0\u201d pi\u00f9 saliente consiste nel fatto che l'autotelaio viene ora offerto in due versioni, passo normale (tipo 228 A) e corto (228 C). Le altre caratteristiche tecniche della vettura sono praticamente identiche a quelle delle due serie che l'hanno preceduta.\nQuarta serie.\nPeriodo di produzione: dal 1940 al 1942\nLa produzione dell'Artena sembra essere cessata all'inizio del 1936, ma cos\u00ec non sar\u00e0: quattro anni dopo, quando ormai anche l'Italia sta per entrare in guerra, l'Artena resuscita, con un'ultima quarta serie dal destino un po' triste: profondamente modificata nel telaio, ora del tipo a pianale (e con freni idraulici anzich\u00e9 meccanici), monta un motore depotenziato (51 HP) ed \u00e8 destinata a carrozzerie ministeriali (versione berlina della Pininfarina) o per usi militari (telaio mod. 341) oppure a furgoni e ambulanze (telaio mod. 441), queste ultime realizzate per gli enti civili dalla Viberti. Se ne produrranno un mezzo migliaio in tutto, nel triennio 1940/1942\nLe versioni militari.\nIl Regno d'Italia entr\u00f2 nella seconda guerra mondiale con una grave carenza di mezzi motorizzati in tutti i settori. Anche alla Lancia venne chiesto di partecipare allo sforzo bellico, rimettendo in produzione la \"Artena\" in una IV serie dal telaio irrobustito. La Lancia Artena Militare fu acquisita dal Regio Esercito come vettura da collegamento di alta gamma per i comandi di corpo d'armata e gli alti ufficiali della forza armata, sia in patria che nelle colonie. Dal telaio mod. 341 la Carrozzeria Viotti cur\u00f2 l'allestimento di tre versioni: la versione \"berlina\" a quattro porte e 6 luci era destinata al territorio metropolitano, cos\u00ec come la versione \"torpedo\"; queste due versioni infatti mantenevano le caratteristiche delle precedenti civili. Per l'uso campale tattico fu invece prodotta una \"trasformabile\" a quattro porte e 6 posti a sedere, dei quali due su strapuntino; caratterizzata dalla carrozzeria squadrata grigioverde o mimetica, era munita di due ruote di scorta poste lateralmente al cofano motore e di due corte pedane laterali. Alcuni degli esemplari caduti in mano della Repubblica Sociale Italiana dopo l'armistizio vennero riconvertiti a gasogeno.\nSul telaio mod. 441 invece il Regio Esercito commission\u00f2 la versione \"autoambulanza\", realizzata dalla Carrozzeria Bertone: rispetto alla versione ambulanza civile realizzata dalla Viberti, questa versione militare disponeva di un vano sanitario pi\u00f9 voluminoso, in grado di ospitare fino a quattro (invece che una o massimo due della civile) barelle di tipo militare, senza rotelle. L'ambulanza fu largamente impiegata sul fronte russo e su quello africano, nonch\u00e9 in patria soprattutto durante i bombardamenti alleati."}
{"id": "662927", "revid": "985910", "url": "https://it.wikipedia.org/wiki?curid=662927", "title": "Manufatto", "text": "Un manufatto \u00e8 un oggetto la cui forma \u00e8 giustificata dalla prestazione a cui \u00e8 destinato, ancora prima della sua effettiva realizzazione, cio\u00e8 materializza l'intenzione preesistente da cui ha tratto origine.\nI manufatti presuppongono un progetto, uno scopo e di conseguenza un'intelligenza capace di attivit\u00e0 creativa. Dal punto di vista della psicologia cognitiva, i manufatti sono oggetti prima cognitivi, poi realizzati concretamente. Dal punto di vista etnografico e archeologico, un manufatto ancestrale pu\u00f2 essere definito come qualsiasi oggetto di materia prima naturale (selce, ossidiana, legno, osso, rame nativo, ecc.) prodotto da persone che seguono uno stile di vita basato sul foraggiamento (ad esempio, caccia, raccolta) e/o agricoltura di base o pascolo (ad esempio, orticoltura, transumanza). In un martello, ad esempio, \u00e8 evidente la ragione per la quale esiste una estremit\u00e0 pesante. Una pietra al contrario deve la sua forma a cause naturali, quali terremoti, rotolamenti, frane, onde ecc.\nDal punto di vista evolutivo, l\"'Homo habilis\", ad esempio, possedeva questa capacit\u00e0 solo a livello embrionale: la costruzione di utensili complessi (come asce, falcette e raschiatoi), oltre al possesso della motricit\u00e0 fine, presuppone una capacit\u00e0 immaginativa, ossia un'idea del prodotto che \u00e8 anteriore alla sua esecuzione. Reperti di questo tipo, trovati in grandi quantit\u00e0 nei siti archeologici, sono riconosciuti come prodotto di un'attivit\u00e0 di tipo creativo perch\u00e9 rispetto a tutti gli altri sassi sono il risultato di un'arte. Un grado di intelligenza creativa che, seppur basso, d\u00e0 un vantaggio competitivo rispetto alle altre specie con cui condivide l'ambiente. L'accrescersi in \"Homo Erectus\" e \"Homo sapiens\" di abilit\u00e0 cognitive immaginativo/creative porter\u00e0 alla costruzione di manufatti sempre pi\u00f9 complessi.\nIl manufatto e il concetto di innovazione.\nManufatto \u00e8 un oggetto, nella sua accezione pi\u00f9 ampia possibile, fisico o non fisico, che presuppone una intenzionalit\u00e0 nell'usare l'oggetto stesso, sia essa individuale o sociale, declinata in \u201cutilizzazioni possibili\u201d, che lo porta a divenire attrezzo, quindi oggetto effettivamente impiegato in attivit\u00e0 umane che, nel momento dell'utilizzo stesso, produce un cambiamento delle capacit\u00e0 umane stesse del o degli utilizzatori, e che attraverso l'interazione (finalizzata alla costruzione di un senso comune) porta ad una nuova costruzione, inizialmente contestualizzata e soggettiva, del mondo che ci circonda, costruzione che altrimenti non sarebbe esistita senza il manufatto che, attraverso il processo di mediazione (qui definibile come interazione modificata da un utensile), porta alla costruzione di nuova conoscenza, quindi non pi\u00f9 soggettiva e contestualizzata, ma collettivamente condivisa e distribuita, influenzando cos\u00ec la realt\u00e0 che ci circonda grazie all'innovazione apportata. Il termine manufatto \u00e8 spesso usato impropriamente da professionisti dell'edilizia e dal personale per indicare genericamente qualsiasi prodotto o articolo senza prendere in considerazione le definizioni che precedono.\nCaratteristiche dei manufatti.\nLe caratteristiche fisiche che distinguono i manufatti dagli oggetti naturali sono regolarit\u00e0 e ripetitivit\u00e0:\nI criteri definiti, inquadrati all'interno delle concezioni psicologiche del funzionamento mentale, aiutano a comprendere come si formano i programmi motori destinati ad utilizzare i manufatti di una stessa specie, quand'anche si presentino con fogge differenti come le penne o le caffettiere o come sia possibile riconoscere gli oggetti da particolari prospettive o in contesti inusuali.\nIl concetto di riconoscimento e/o l'usabilit\u00e0 di un manufatto pu\u00f2 essere ulteriormente affinato col termine inglese \"affordance\" che indica le propriet\u00e0 reali o percepite che le cose possiedono o sembrano possedere."}
{"id": "662928", "revid": "1901624", "url": "https://it.wikipedia.org/wiki?curid=662928", "title": "Ostilit\u00e0 franco-tedesca", "text": "Il termine ostilit\u00e0 franco-tedesca indica lo stato di ostilit\u00e0 tra la Francia e i suoi vicini orientali, gli stati tedeschi, divenuti in seguito parte dell'Impero tedesco. Molti degli eventi nati da questa ostilit\u00e0 furono significativi nella storia dell'Europa e del Mondo, e in ultimo portarono alle due guerre mondiali.\nContesto storico.\nFrancia e Germania possono cominciare a tracciare insieme la loro storia come regni indipendenti alla divisione del Sacro Romano Impero nel trattato di Verdun dell'843. Le ambizioni al potere imperiale e la lotta per la leadership sull'Europa occidentale furono l'oggetto delle continue frizioni tra la Francia e gli stati Tedeschi durante tutto il Medioevo e il primo rinascimento.\nRivalit\u00e0 franco-asburgica.\nLa successione di eventi iniziata nel 1516 con la rivalit\u00e0 franco-asburgica tra il regno di Francia e la Casa degli Asburgo (sovrani del Sacro Romano Impero e, per matrimonio, della Spagna), port\u00f2 sempre pi\u00f9 a una dicotomia tra potere francese e potere asburgico. L'imperatore Carlo V port\u00f2 alla vittoria gli Asburgo in due guerre. Segu\u00ec poi la Guerra dei Trent'anni, la quale lasci\u00f2 gran parte della Germania meridionale devastata, una situazione che and\u00f2 a vantaggio della Francia, che sfrutt\u00f2 l'occasione per espandere i suoi confini, annettendo l'Alsazia e Strasburgo. Questi territori furono contesi poi nelle guerre di Luigi XIV, grazie al quale la Francia si espanse nelle Fiandre. Come risultato di questa aggressione, la Lega d'Asburgo e infine l'internazionale Grande Alleanza, furono formate per difendere il Palatinato da una possibile aggressione francese.\nNei due secoli successivi, la politica francese oper\u00f2 costantemente per mantenere accese le rivalit\u00e0 tra i vari piccoli Stati tedeschi, al fine di mantenerli divisi e facilmente controllabili.\nOstilit\u00e0 franco-prussiana.\nLa nascita di una nuova potenza tedesca, la Prussia, costrinse l'Austria ad allearsi con la Francia nella guerra dei sette anni.\nNelle guerre rivoluzionarie francesi e nelle guerre napoleoniche i responsabili di Prussia e Austria combatterono ora non solo contro un solo monarca, ma contro un intero popolo, cosa che port\u00f2 la guerra a raggiungere nuovi livelli.\nNapoleone mise fine al Sacro Romano Impero nei primi anni del XIX secolo, creando una nuova mappa politica degli stati tedeschi, i quali erano ancora divisi. Le guerre, combattute di solito in Germania, e con tedeschi schierati da ambo le parti, come nella battaglia di Lipsia, segn\u00f2 anche l'inizio di quella che venne esplicitamente definita \"inimicizia franco-tedesca ereditaria\".\nOstilit\u00e0 franco-tedesca.\nDurante la prima met\u00e0 del XIX secolo, molti tedeschi speravano nell'unificazione degli stati tedeschi, sebbene alcuni governanti tedeschi e molte potenze straniere si opponessero a tale processo.\nNel 1840, per distogliere l'attenzione da altri problemi, illustri francesi quali Victor Hugo e Adolphe Thiers rivendicarono come la Francia avrebbe dovuto far sua la sponda sinistra del Reno, sebbene entrambe le sponde siano da sempre abitate da popolazioni germaniche. Questa crisi del Reno (\"Rheinkrise\") fece nascire alcuni canti come \"Das Lied der Deutschen\" e \"Die Wacht am Rhein\", che esprimevano i sentimenti difensivi tedeschi del tempo.\nIronicamente l'unificazione della Germania fu provocata dalla Francia stessa, con la dichiarazione della guerra franco-prussiana nel 1870 e con la successiva e rapida sconfitta di Napoleone III. Tuttavia, la popolazione francese port\u00f2 avanti la guerra per diversi mesi, includendo anche la guerriglia da parte dei franchi tiratori, combattendo al di fuori delle leggi di guerra.\nDopo il 1945 francesi e tedeschi finalmente interruppero 400 anni nei quali, quasi senza sosta, hanno combattuto aspramente l'uno contro l'altro e hanno trasformato l'antica ostilit\u00e0 reciproca nell'amicizia franco-tedesca, che ha contribuito alla formazione dell'Unione europea."}
{"id": "662935", "revid": "1573940", "url": "https://it.wikipedia.org/wiki?curid=662935", "title": "Procaviidae", "text": "Gli iraci o procavie (Procaviidae ) sono una famiglia di mammiferi presenti soprattutto in Africa, ma anche nel Medio Oriente. Sono gli unici rappresentanti dell'ordine Iracoidei (Hyracoidea ).\nSono noti in afrikaans come dassie (probabilmente perch\u00e9 i boeri li avevano originariamente scambiati per tassi, \"das\" in olandese). Il loro nome swahili \u00e8 \"pimbi\".\nGli iraci hanno zampe corte, pelo folto, corpo tondeggiante simile a quello di un coniglio ben nutrito, e una coda appena accennata. Hanno una lunghezza compresa fra i 30 e i 70\u00a0cm e pesano fra i 2 e i 5\u00a0kg. Si nutrono principalmente di erba, foglie, corteccia, radici e bulbi, ma occasionalmente possono mangiare anche qualche insetto. Sono animali prevalentemente diurni e amano stare accovacciati al sole a scaldarsi.\nSistematica ed evoluzione.\nL'aspetto di questi piccoli erbivori \u00e8 straordinariamente simile a quello dei roditori, con i quali per\u00f2 non sono imparentati. Gli iracoidei hanno una lunga storia, solo parzialmente svelata dai paleontologi, e si ritiene che dal punto di vista filogenetico siano invece legati ad animali di aspetto completamente diverso quali elefanti.\nIn passato, l'ordine \"Hyracoidea\" era molto pi\u00f9 diversificato e diffuso di oggi. Sono stati ritrovati fossili di iracoidei di oltre 40 milioni di anni fa (\"Namahyrax\", \"Seggeurius\"). Per molto tempo gli iraci furono i pi\u00f9 diffusi erbivori in Africa, di dimensioni variabili da quelle di un topo (\"Dimaitherium\", \"Saghatherium\") a quelle di un piccolo cavallo (ad es. \"Megalohyrax\" e \"Titanohyrax\"). Si svilupparono numerose forme aberranti, come \"Antilohyrax\", simile a una gazzella. Durante il Miocene, gli iracoidei subirono la competizione dei bovidi, erbivori molto pi\u00f9 efficienti, e dovettero adattarsi ad habitat di nicchia. Ciononostante, ancora alla fine del Pliocene (2 milioni di anni fa), moltissime specie sopravvivevano in Africa, Europa e Asia; in quest'ultimo continente si rinvengono i resti di \"Kvabebihyrax\", il cui aspetto e abitudini di vita dovevano ricordare quelli dei moderni ippopotami.\nI discendenti degli antichi iracoidei giganti seguirono due linee evolutive principali. Alcune specie divennero di dimensioni pi\u00f9 piccole, e diedero origine agli iraci moderni. Altri rimasero di grandi dimensioni e una parte di essi impar\u00f2 a vivere nell'acqua; si pensa che da questa seconda linea derivino i proboscidati e i sirenidi. L'analisi del DNA conferma la teoria di una forte parentela fra iraci ed elefanti, e anche oggi questi due gruppi hanno molte caratteristiche fisiche in comune, come la forma delle unghie, l'udito, i cuscinetti sensibili sotto le zampe, la forma dei denti, la buona memoria, e la forma di alcune ossa.\nGli iraci moderni conservano molte caratteristiche dei loro antenati preistorici, per esempio un sistema di regolazione termica poco sviluppato, che li costringe a scaldarsi stando in gruppo e passando molto tempo al sole come i rettili. A differenza di altri animali con diete simili, non hanno incisivi molto sviluppati, e per tagliare usano soprattutto i denti laterali. Hanno uno stomaco complesso che consente loro di digerire le fibre con un'efficienza paragonabile a quella degli ungulati.\nClassificazione.\nLa classificazione delle specie di iraci esistenti \u00e8 stata discussa dagli studiosi fino a tempi recenti. Fino al 1995 si consideravano circa una dozzina di specie diverse, mentre oggi il numero \u00e8 stato ridotto a quattro specie principali, con oltre 40 sottospecie.\nNell'area del Mediterraneo.\nDiffusi in Medio Oriente, gli iraci erano noti ai popoli antichi del bacino mediterraneo.\nQuando giunsero nella Penisola iberica, i Fenici fecero un errore opposto a quello dei moderni boeri, scambiando per iraci i conigli; da questo errore viene il nome \"Spagna\" (in latino \"Hispania\", termine che peraltro indicava tutta la Penisola Iberica), evoluzione di \"i-shaphanim\", \"isola/penisola degli iraci\". Analogamente, molti traduttori europei della Bibbia hanno tradotto erroneamente l'ebraico \u05e9\u05e4\u05df, \"shaphan\" (\"irace\"), con \"coniglio\".\nNel libro del Levitico viene formulato il divieto di cibarsene poich\u00e9, pur essendo ruminante, non ha unghia divisa: pertanto viene considerato un animale \"non-kasher\" nella pratica di vita ebraica. Nel salmo 104 (un inno di lode a Dio per le meraviglie del creato), questi animali vengono cos\u00ec citati al : \u00abLe alte montagne sono per i camosci, le rocce sono rifugio per gli iraci\u00bb."}
{"id": "662936", "revid": "109651", "url": "https://it.wikipedia.org/wiki?curid=662936", "title": "Viva Las Vegas (programma televisivo)", "text": "Viva Las Vegas \u00e8 stato un programma televisivo di intrattenimento di MTV Italia che andava in onda nell'estate 2005 condotto da Alessandro Cattelan e Giorgia Surina.\nIl programma, che poteva essere considerato un restyling del vecchio \"MTV On The Beach\", intervistava i personaggi pi\u00f9 strani che popolano la famosa citt\u00e0 del gioco, raccontando in ogni episodio una mini-storia della loro vita.\nDato l'addio della vj Giorgia Surina dalla rete e gi\u00e0 impegnata con un altro programma su MTV Italia (\"Total Request Live\") insieme allo stesso Alessandro ci fu solo una stagione di \"Viva Las Vegas\".\nViva Las Vegas costituisce una sorta di trilogia di genere, per modalit\u00e0 e sviluppo del programma, con altre due trasmissioni:"}
{"id": "662938", "revid": "110157", "url": "https://it.wikipedia.org/wiki?curid=662938", "title": "Gfortran", "text": "gfortran \u00e8 il compilatore GNU del linguaggio di programmazione Fortran, che \u00e8 incluso nel GNU Compiler Collection. gfortran ha sostituito il compilatore g77, il cui sviluppo \u00e8 stato fermato prima della versione 4.0 di GCC.\ngfortran \u00e8 sviluppato attivamente e supporta varie piattaforme."}
{"id": "662939", "revid": "125687243", "url": "https://it.wikipedia.org/wiki?curid=662939", "title": "Giusto di Alessandria", "text": "Fu pastore della diocesi dal 121 fino alla sua morte, avvenuta nel 131."}
{"id": "662948", "revid": "1457847", "url": "https://it.wikipedia.org/wiki?curid=662948", "title": "Barbara Pernici", "text": "Medaglia d'oro alle Olimpiadi degli scacchi del 1982, ha vinto cinque volte il Campionato italiano femminile di scacchi.\nBiografia.\nLaureata in Ingegneria elettronica al Politecnico di Milano e in \"Computer Science\" alla \"Stanford University\", ha insegnato all'Universit\u00e0 degli Studi di Udine. Dal 1993 \u00e8 professore ordinario di \"Sistemi di elaborazione dell'informazione\" presso il Dipartimento di Elettronica, Informazione e Bioingegneria del Politecnico di Milano.\nAl primo e secondo Convegno internazionale \"L'intelligenza artificiale e il gioco degli scacchi\", Barbara Pernici ha presentato due memorie:\nCarriera scacchistica.\nMaestro FIDE femminile (WFM), ha vinto cinque volte il Campionato italiano femminile negli anni 1974, 1977, 1978, 1979 e 1981.&lt;br&gt;\nAlle Olimpiadi degli scacchi del 1982, a Lucerna, ha vinto la medaglia d'oro per i risultati raggiunti in prima scacchiera, con la squadra italiana: 9,5 punti su 12 (9 vittorie, 1 patta e due sconfitte).&lt;br&gt;\nHa ormai abbandonato l'attivit\u00e0 agonistica."}
{"id": "662952", "revid": "123813773", "url": "https://it.wikipedia.org/wiki?curid=662952", "title": "Petru Groza", "text": "Fu Presidente del Presidium della Grande Assemblea Nazionale della Repubblica Popolare di Romania, carica corrispondente a quella di capo dello Stato, dal 12 giugno 1952 al 7 gennaio 1958.\nDeputato dal 1919 al 1927 per il Fronte dei lavoratori della terra, di cui fu anche segretario, Groza fu pi\u00f9 volte ministro (1921-1922 e 1926-1927) e quattro volte Primo ministro della Romania dal 6 marzo 1945 al 30 novembre 1946, dal 1\u00ba dicembre 1946 al 29 dicembre 1947, dal 30 dicembre 1947 al 14 aprile 1948 e dal 15 aprile 1948 al 2 giugno 1952.\nDopo la liberazione, fu ministro nei governi S\u0103n\u0103tescu e R\u0103descu (1944-1945), quindi presiedette il governo del Fronte Nazionale Democratico, con i socialisti e i comunisti (1945-1952). Dopo la vittoria del Fronte nelle elezioni del 1946, avvi\u00f2 le riforme agrarie e nel dicembre 1947 costrinse all'abdicazione il re Michele I di Romania, ma contemporaneamente iniziarono gli abusi di potere dei comunisti, decisi a instaurare una repubblica popolare."}
{"id": "662969", "revid": "767487", "url": "https://it.wikipedia.org/wiki?curid=662969", "title": "Cosa succeder\u00e0 alla ragazza", "text": "Cosa succeder\u00e0 alla ragazza \u00e8 il 19\u00ba album discografico di Lucio Battisti, pubblicato il 6 ottobre 1992 dall'etichetta discografica Columbia Records.\nQuarto disco di Battisti che utilizza i testi del paroliere Pasquale Panella, \"Cosa succeder\u00e0 alla ragazza\" persevera nella strada intrapresa con il precedente \"La sposa occidentale\", con ritmiche e arrangiamenti ottenuti con strumentazioni computerizzate, orientati verso la techno-music. Pu\u00f2 anche essere interpretato alla maniera di concept album, come si intendeva negli anni sessanta, con canzoni che raccontano, secondo lo stile poetico di Panella, la storia di una figura femminile, la ragazza del titolo.\nIl disco.\nL'uscita del disco rispetta la cadenza biennale che sembra divenuto il tempo necessario per la realizzazione di un album della coppia Battisti/Panella. Il precedente \"La sposa occidentale\" era stato prodotto da un batterista, Greg Walsh, che gi\u00e0 aveva suonato in \"Don Giovanni\", e \"Cosa succeder\u00e0 alla ragazza\" continua in questo solco, pur cambiando il gruppo di lavoro: con il produttore e batterista Andy Duncan sono presenti negli studi Sarm West di Londra soltanto altri due musicisti, il tastierista Lyndon Connah (che ha suonato con i Level 42) e il chitarrista Philip \u201cSpike\u201d Edney, conosciuto anche come \u00abil quinto Queen\u00bb perch\u00e9 nei concerti del gruppo britannico suona spesso le tastiere, poich\u00e9 si tratta di un polistrumentista.\nAndy Duncan, reduce da un tour con i Simple Minds, aveva conosciuto Lucio Battisti durante le registrazioni di \"La sposa occidentale\", dove suonava la batteria; d'altronde la gerarchia strumentale di Battisti \u00e8 stata resa esplicita fino dal titolo del suo ottavo album, \"Lucio Battisti, la batteria, il contrabbasso, eccetera\", quindi prima la voce, poi la ritmica, poi il resto, non stupisce quindi il suo ricorso alla collaborazione con professionisti che testimonino l'importanza dell'elemento ritmico nella concezione generale di un album e nell'architettura musicale di una canzone.\nIn precedenza Andy Duncan aveva lavorato come produttore e turnista con numerosi artisti della scena pop rock britannica: i Boomtown Rats di Bob Geldof, gli Wham! e George Michael da solo, David Bowie, Tony Banks, Pet Shop Boys, Frankie Goes to Hollywood, Robbie Williams, Kylie Minogue e, pi\u00f9 di recente, Andrea Bocelli. Erano queste le \"sonorit\u00e0\" che Battisti stava cercando.\nLa voce di Battisti, che canta sulle solite frequenze, si stende su un tappeto di tastiere con qualche intervento della chitarra elettrica, gli assoli d'organo sono molto semplici. La batteria \u00e8 naturalmente in primo piano.\nNei testi di questo album Pasquale Panella sembra alla ricerca della sonorit\u00e0 della parola, molto pi\u00f9 che nei dischi precedenti; l'effetto \u00e8 quello di un significante che si fonde con la musica, senza riguardo per il significato, e si adatta a una musica dall'apparenza \u201cautomatica\u201d, che all'ascolto ha l'aspetto a elica di una costruzione di Escher. Dal punto di vista dei testi, \"Cosa succeder\u00e0 alla ragazza\" \u00e8 dominato dal sentimento puro, le canzoni sono labirinti di parole in bilico tra mantra e poesia che nuotano in un mare di immagini (le stesse che sono scomparse dalle sue famose copertine bianche). Pullulano inoltre i riferimenti religiosi.\nDall'album prende il titolo l'omonimo romanzo giallo dello scrittore Franco Ricciardiello (2014).\nCopertina.\nLa copertina del disco \u00e8 completamente bianca con su scritto a mano l'acronimo del nome dell'album, ovvero \"C.S.A.R.\", acronimo che ricorda molto da vicino la parola russa CZAR (dal latino Caesar, oggi Zar e Kaiser).\nSuccesso.\n\"Cosa succeder\u00e0 alla ragazza\" fu solo il 57\u00ba album pi\u00f9 venduto in Italia nel 1992, raggiungendo come picco nella classifica settimanale il quinto posto e rimanendo in classifica per un totale di tredici settimane.\nTracce.\nI brani.\nCosa succeder\u00e0 alla ragazza.\nSi tratta dell'unica \"title track\" che apra un album della coppia Battisti-Panella. Gli accenti ritmici sono affidati a un'insistente linea di basso sintetico intorno alla quale la canzone si avvolge. La ritmica \u00e8 padrona assoluta, sebbene non vada trascurato un recupero dell'orecchiabilit\u00e0 e della cantabilit\u00e0.\nTutte le pompe.\nIl brano \u00e8 costruito su una sorta di \"cut-up\" musicale, con le evoluzioni melodiche spiazzanti che caratterizzano tutto l'ultimo periodo di Battisti. L'avvio ritmato introduce le tastiere (con un effetto rotary-speaker che ricorda il Leslie del 1940 e l'organo Hammond), che a loro volta fanno da apripista alla voce.\nEcco i negozi.\nLe sonorit\u00e0 decisamente \"dub\" di questo brano nascono probabilmente dal fatto di registrare in Inghilterra, a contatto con le nuove tendenze. Il pezzo inizia con un testo parlato che non \u00e8 propriamente \"rap\", e procede lungo le strofe con un accompagnamento a struttura iterativa dalla ritmica dondolante.\nNello stesso anno 1992 la canzone esce come singolo in un compact disc promozionale.\nLa metro eccetera.\nIl brano presenta una struttura pi\u00f9 tradizionale rispetto agli altri pezzi dell'album, con parti musicali che si presentano con una ricorrenza precisa secondo lo schema\nA B / AB / A B B / A B B / A B / A B\nDa notare come la sequenza armonica di A rispetti quella di \"Il paradiso\", canzone di Battisti-Mogol del 1968. Si tratta forse della pi\u00f9 orecchiabile tra le 40 canzoni pubblicate durante la collaborazione con Panella. Il testo descrive in maniera suggestiva un viaggio in metropolitana.\nI sacchi della posta.\nAltro pezzo forte del disco per quanto riguarda la cantabilit\u00e0, un tempo vivace con arrangiamento di fiati elettronici che sostiene un testo tra i pi\u00f9 felici di Panella paroliere.\nPer\u00f2 il rinoceronte.\nLa ritmica \"dub\" si riaffaccia in questo brano che \u00e8 un classico esempio della facilit\u00e0 melodica dell'autore. Le variazioni nella sequenza armonica del pezzo lo rendono uno dei migliori dell'album, dal punto di vista musicale. Nel finale, dall'aspetto solenne, c'\u00e8 un motivo di organo che ricorda armonie alla Procol Harum. Il testo parla della ragazza protagonista, ed \u00e8 una sorta di canzone d'amore con originali riferimenti, scritta nel solito stile surreale e surrealista di Panella.\nCos\u00ec gli dei sarebbero.\nLa voce canta alcuni passaggi in falsetto. Il timbro vocale di Battisti \u00e8 lo stesso degli esordi, non sembra minimamente incupito con l'et\u00e0: il carattere \u00e8 ancora argentino malgrado lo spettro limitato, leggermente strozzato, che con lo svanire del significato dei testi ha raggiunto lo \"status\" di uno strumento alla pari degli altri: Lucio Battisti \u00e8 diventato la prima voce virtuale della musica italiana.\nCosa far\u00e0 di nuovo.\nL'orecchiabilit\u00e0 melodica di questo brano, nel quale sono protagoniste le tastiere, e la capacit\u00e0 di variare all'interno della sequenza armonica riallacciano l'ispirazione di Battisti al primo, esaltante periodo della sua carriera di compositore.\nCover.\nAlice, nel 2003, ha inciso due cover tratte da questo album di Battisti: \"Cosa succeder\u00e0 alla ragazza\" e \"Ecco i negozi\", quest'ultima in duetto con Morgan.\nMax Pezzali, nel 2006, ha inciso una cover del brano \"La metro eccetera\" con un arrangiamento moderno di Stylophonic.\nNel 2018, Spartiti (duo formato da Jukka Reverberi di Giardini di Mir\u00f2 e Max Collini, ex di Offlaga Disco Pax) con DJ Rocca hanno inciso una cover di \"Ecco I Negozi\", Pankow hanno inciso una cover di \"Cosa Succeder\u00e1 alla Ragazza\" e Riva (con Myss Keta) ha inciso una cover di \"La metro eccetera.\" I suddetti tre brani appaiono nell'album \"LB/R La Bellezza Riunita.\""}
{"id": "662970", "revid": "12582", "url": "https://it.wikipedia.org/wiki?curid=662970", "title": "Dialetto turritano", "text": ""}
{"id": "662974", "revid": "869733", "url": "https://it.wikipedia.org/wiki?curid=662974", "title": "Viking", "text": "Viking \u00e8 la parola in lingua inglese per vichingo. Pu\u00f2 comparire in diversi ambiti."}
{"id": "662975", "revid": "155634", "url": "https://it.wikipedia.org/wiki?curid=662975", "title": "Colli Portuensi", "text": "Colli Portuensi \u00e8 la zona urbanistica 16A del Municipio Roma XII di Roma Capitale. Si estende sul quartiere Q. XII Gianicolense.\nGeografia fisica.\nTerritorio.\nLa zona urbanistica confina:\nStoria.\nTutta la zona era un terreno paludoso, bonificato nel periodo fascista.\nL'attuale viale dei Colli Portuensi ricalca l'andamento dell'antico fosso di papa Leone, che scorreva sul fondo di una vallata utilizzata per far passare le bestie al pascolo. Si ricordano ancora transiti di greggi alla fine degli anni '60. Il primo tratto del viale, dalla circonvallazione Gianicolense a largo Alberto Missiroli, risulta gi\u00e0 aperto nel 1959. In effetti il viale doveva far parte del tracciato originario della via Olimpica, ideata in vista dei Giochi di Roma 1960 per collegare gli impianti sportivi del Foro Italico con quelli dell'EUR. Esso per\u00f2 non venne completato in tempo per l'apertura delle Olimpiadi e fu quindi sostituito dal pi\u00f9 lungo itinerario Circonvallazione Gianicolense - via Quirino Majorana - via Francesco Grimaldi - viale Guglielmo Marconi.\nNel 1968 il viale dei Colli Portuensi venne prolungato fino all'incrocio con via Adolfo Gandiglio e nel 1973 fino al piazzale Eugenio Morelli, da dove si stacca l'ultimo tratto, che sale verso la via Portuense. Nel 1978, proprio all'altezza di via Gandiglio, venne edificata la struttura che ospita la parrocchia e la chiesa di Nostra Signora di Coromoto, che precedentemente, con il nome di San Giovanni di Dio, era accolta in un garage di via Raffaele Battistini. Molti degli allora residenti offrirono contributi monetari per costruire la nuova chiesa parrocchiale, che fu eretta con l'apporto finanziario determinante dei fedeli italiani emigrati nel Venezuela, alla cui patrona \u00e8 dedicata. Oggi il viale rappresenta un importante riferimento soprattutto per i numerosi negozi che offre.\nIl viale dei Colli Portuensi collega villa Doria Pamphilj alla via Portuense, mentre il suo prolungamento (viale Isacco Newton) raggiunge il viadotto della Magliana, che consente la comunicazione diretta con il quartiere dell'EUR."}
{"id": "662976", "revid": "6923", "url": "https://it.wikipedia.org/wiki?curid=662976", "title": "Yo! MTV Raps", "text": "Yo! MTV Raps \u00e8 stato un programma televisivo di MTV andato in onda dal 1988 al 1995, inizialmente in inglese con sottotitoli in italiano.\nAlcuni anni dopo, nell'estate del 2003, \u00e8 stata introdotta la versione italiana condotta da Marco Maccarini tutti i luned\u00ec sera in seconda serata. Era stato il primo programma italiano completamente dedicato al meglio della scena rap in circolazione.\nDopo molte puntate fu deciso di togliere la conduzione dal programma e trasmettere solo video a rotazione.\nIl programma torna in onda su MTV Italia a partire da marzo 2020, con la conduzione di Emis Killa."}
{"id": "662977", "revid": "72396", "url": "https://it.wikipedia.org/wiki?curid=662977", "title": "Messa bassa", "text": "La messa bassa o messa letta \u00e8 la forma comune della messa tridentina.\nIn essa il sacerdote non canta alcuna parte della messa, anche se eventualmente la accompagnano altri con musica. Se invece egli canta quelle parti che secondo il Messale Romano gli spetta cantare, si ha una messa solenne, se celebrata con l'assistenza dei sacri ministri (il diacono e il suddiacono), o una messa cantata.\nIl termine \"messa privata\", che al tempo del Concilio di Trento significava una messa alla quale solo il sacerdote riceveva la communione indipendentemente da quanti stavano presenti, acquis\u00ec posteriormente il senso di messa celebrata da un sacerdote senza il popolo e assistito solo da un ministrante. Il papa Giovanni XXIII nel suo \"Codice delle Rubriche del Breviario e del Messale Romano\", 269, che fa parte del Messale Romano del 1962, ordin\u00f2 di evitare l'uso di tale termine..\nStoria.\nLa messa bassa ebbe origine nel primo medioevo come forma abbreviata e semplificata della messa solenne. La Chiesa cattolica stabil\u00ec che si officiasse almeno una messa al giorno in ogni monastero o parrocchia. In ogni caso l\u00e0 dove esistesse la possibilit\u00e0 si poteva officiare pi\u00f9 di una messa al giorno. Divenne altres\u00ec costume, da parte dei monasteri, ordinare un maggior numero di monaci come sacerdoti, in quanto prima quasi tutti i monaci erano degli uomini laici, per poter officiare un maggior numero di messe. Nel frattempo con la concelebrazione, la possibilit\u00e0 di celebrare assieme una messa, diede a tutti i sacerdoti la possibilit\u00e0 di celebrare insieme la messa giornaliera, ma poco per volta questa usanza venne meno.\nNella Catholic Encyclopedia del 1910, Adrian Fortescue spiega:\nVariazioni.\nOriginariamente, la messa bassa era cantata in monodia. I preti cantavano la loro messa privata. Questo uso decadde nel XVIII secolo. In pratica la messa bassa viene officiata sottovoce fra il prete ed il ministrante.\nIn Francia ed in Germania, venne l'idea di accompagnare la messa bassa con alcune musiche per aiutare la devozione dei fedeli; questo port\u00f2 al sorgere della \"messa francese con l'organo\" e della \"messa cantata tedesca\".\nFra il 1920 ed il 1930 venne in uso la \"messa dialogata\" (anche se raramente fino agli anni 1950), autorizzando i fedeli a recitare in latino, con il ministrante, le \"risposte\" della messa, a cantare quelle parti contenute nella messa cantata e a recitanre con il prete il triplice \"Domine non sum dignus\" che egli recita nel rito della Comunione.\nSvolgimento.\nRiti iniziali.\nIl sacerdote, accompagnato da almeno un ministrante, giunge all'altare della celebrazione portando il calice, sopra il quale sono messi il purificatoio e la patena con una ostia), il tutto coperto con la palla e con un velo del colore liturgico dei paramenti della messa e sormontato dalla borsa contenente il corporale piegato. All'arrivo all'altare della messa, si toglie la berretta e fa la riverenza prescritta (genuflessione se c'\u00e8 il tabernacolo con il Santissimo Sacramento, altrimenti inchino profondo), poi stende in mezzo all'altare il corporale, sopra il quale colloca il calice con il velo e mette la borsa a sinistra. Apre il messale al lato dell'epistola. \nScende e inizia la messa facendo il segno della croce. A voci alterne con il ministrante recita il Salmo 42 (Salmo 43 nel Testo Masoretico) \"Iudica me\", preceduto e seguito dallantifona \"Introibo ad altare Dei\". Poi, dopo la recita dell'ultimo versetto del Salmo 123 (124 Masoretico), \"Adiutorium nostrum in nomine Domini, qui fecit caelum et terram\" (\"Il nostro aiuto \u00e8 nel nome del Signor, che ha fatto il cielo e la terra\"), durante il quale si segna per la seconda volta, il sacerdote dice il \"Confiteor\", confessando genericamente i suoi peccati e domandando l'aiuto delle preghiere dei presenti (\"vos fratres\"). Il ministrante invoca su di lui la misericordia di Dio con la preghiera \"Misereatur\", alla quale il sacerdote risponde; \"Amen\" . A sua volta il ministrante dice il \"Confiteor\", il sacerdote il \"Misereatur\" e il ministrante \"Amen\". Il sacerdote aggiunge l\"Indulgentiam\" pregando, mentre si fa per la terza volta il segno di croce, per la remissione dei peccati di tutti. Poi conclude le preghiere ai piedi dell'altare con due versetti del Salmo 84 (Masoretico 85), dice \"Dominus vobiscum\" e \"Oremus\" e, \"nell'ascendere all'altare, dice in segreto l'orazione \"Aufer a nobis\", pregando che Dio possa rimuovere i \"nostri\" peccati e che le \"nostre\" menti possano essere ben disposte nel momento in cui entriamo nel Santo dei Santi\".\nSalito all'altare, il sacerdote lo bacia, pregando che per i meriti dei santi le cui reliquie sono in esso racchiuse e di tutti i santi gli siano perdonati tutti i suoi peccati. Al lato dell'epistola legge lintroito, antifona d'ingresso, e al centro, alternando con i ministri, ripete tre volte \"Kyrie eleison\", tre volte \"Christe eleison\", e di nuovo tre volte \"Kyrie eleison\", invocazioni non in latino ma in lingua greca con la pronuncia del greco moderno. Il mescolare le due frasi \"Kyrie eleison\" e \"Christe eleison\" era una particolarit\u00e0 del rito romano gi\u00e0 al tempo di Gregorio Magno, papa dal 590 al 604. Poi, nelle feste dei santi e nelle domeniche (tranne in Avvento, Settuagesima e Quaresima) il sacerdote recita il Gloria in excelsis Deo. Mentre pronuncia la frase iniziale, il sacerdote stende le mani davanti a s\u00e9 all'altezza delle spalle, e poi le posa mentre china il capo alla pronuncia della parola \"Deo\". Quindi continua a recitare il \"Gloria\" stando in piedi e con le mani unite; alle frasi \"Adoramus te\", \"Gratias agimus tibi\", \"Iesu Christe\" (entrambe le volte), e \"Suscipe deprecationem nostram\", china il capo in direzione del crocifisso, e alla fine del \"Gloria\" traccia su di s\u00e9 il segno della croce.\nAl termine di questa sezione vi sono le preghiere collette. Il sacerdote bacia l'altare, si gira (in senso orario) verso il popolo e, con gli occhi abbassati, allarga e ricongiunge le mani davanti al petto dicendo \"Dominus vobiscum\", si volge (in senso antiorario) di nuovo verso il messale, dice \"Oremus\" e poi senza pausa legge le collette. Il \"Ritus servandus\" dice: \"Se l'altare \u00e8 ad oriente, verso il popolo, il celebrante rivolto al popolo, non gira le spalle all'altare\". Il Codice delle Rubriche del 1960 impose al numero delle collette un limite massimo di tre. Prima, potevano essere molto pi\u00f9 numerose.\nParte didattica.\nMentre nella messa del rito romano riformata dopo il Concilio Vaticano II si distingue la \"Liturgia della Parola\" dalla \"Liturgia eucaristica\", prima del Concilio Vaticano II il Messale tridentino parla di \"messa dei catecumeni\", terminologia risalente al IX secolo, quando a questa parte della messa potevano partecipare quelli che non avevano ancora ricevuto il battesimo, che venivano licenziati subito dopo, all'inizio della \"messa dei fedeli\".\nLa messa dei catecumeni \u00e8 la parte didattica della messa: consiste nella lettura dell\"Epistola\", nella recita del \"Graduale e dell'Alleluia\" o del \"Tratto\", dell'eventuale sequenza, quindi nella lettura del \"Vangelo\", nell\"omelia\" e nel Credo.\nViene detta \"Epistola\" la lettura di un passo, quasi sempre del Nuovo Testamento, spesso di una lettera paolina, o di altri apostoli, pi\u00f9 di rado di un passo degli \"Atti degli Apostoli\" o dell\"'Apocalisse di Giovanni\" o, in certi casi, di passi dell'Antico Testamento. A leggerla \u00e8 il sacerdote che, posto nella parte destra dell'altare (il \"lato dell'epistola\"), la pronuncia in latino: la facolt\u00e0 di leggerla in lingua volgare \u00e8 stata introdotta nella messa tridentina nel 2007 dal \"motu proprio Summorum Pontificum\".\nIl graduale \u00e8 strofa e ritornello di un salmo letto dal celebrante e sempre in latino, seguita dal canto dell'Alleluia: nei tempi penitenziali dell'anno liturgico l'Alleluia \u00e8 sostituito dal \"Tratto\". In cinque feste dell'anno \u00e8 prevista la sequenza, un lungo componimento poetico sul tema della festa. Nella messa tridentina Papa Pio V conserv\u00f2 solo quattro delle allora esistenti sequenze: \"Victimae paschali laudes\" (XI sec.) per Pasqua, \"Veni Sancte Spiritus\" (XII sec.) per Pentecoste, \"Lauda Sion Salvatorem\" (ca. 1264) for Corpus Domini e \"Dies Irae\" (XIII sec.) per la Commemorazione dei defunti e nelle messe da Requiem. Nel 1727, si \u00e8 (ri)aggiunta la \"Stabat Mater\" (XIII sec.) per la festa di Maria Addolorata.\nDopo di ci\u00f2, il sacerdote stesso o il ministrante porta il libro del messale dall'altra parte dell'altare, il lato del vangelo, dove il sacerdote, dopo avere detto al centro dell'altare due preghiere preparatorie legge il vangelo della messa in latino. Nelle messe celebrate con il popolo il vangelo pu\u00f2 essere proclamato anche nella lingua vernacola, usando una versione riconosciuta dalla Santa Sede.\nPrima dell'edizione del 1962, le rubriche generali del Messale Romano non prevedono l'inserimento di alcuna predica dopo la lettura del vangelo. L'edizione 1962 rimpiazza tali rubriche generali con il Codice delle Rubriche, che dice: \"Dopo il vangelo, specialmente nelle domeniche e nelle feste di precetto, si far\u00e0 al popolo, se \u00e8 opportuno, una breve omelia, che, se pronunciata da un sacerdote diverso dal celebrante, non si sovrapponga alla celebrazione della messa, impedendo la partecipazione dei fedeli; quindi, in questo caso, la celebrazione della messa sar\u00e0 sospesa, per essere ripresa solo dopo la fine dell'omelia\". Il \"Ritus servandus in celebratione Missae\" che (da gi\u00e0 prima del 1962) indica che la recita del Credo (se \u00e8 da dire) normalmente si inizia subito dopo la lettura del vangelo, menziona anche l'eventualit\u00e0 di una predica: \"Se si deve fare l'omelia, il predicatore ...\".\nDopo il Vangelo o la predica, il sacerdote recita, nelle domeniche e nelle feste principali, il Simbolo niceno-costantinopolitano, comunemente chiamato il Credo, con gesti simili a quelli con cui accompagna il \"Gloria in excelsis Deo\".\nMessa dei fedeli.\nAlla fine della messa dei catecumeni, il sacerdote si gira e pronuncia \"Dominus vobiscum\" e la semplice parola \"Oremus\", senza aggiungere alcuna preghiera particolare. Secondo alcuni questo \u00e8 ci\u00f2 che nella messa tridentina \u00e8 rimasto della \"preghiera dei fedeli\", intenzioni di preghiera della Chiesa in generale e della comunit\u00e0 in particolare, reintrodotte dalle riforme liturgiche seguite al Concilio Vaticano II. Invece di una preghiera, ci\u00f2 che segue l\"Oremus\" \u00e8 l'antifona all'offertorio, detta la quale il sacerdote scopre il calice e tenendo all'altezza del petto l'ostia ancora sulla patena prega sottovoce Dio Padre di accettare tale \"offerta senza macchia\" per i propri peccati, per i presenti e per tutti i cristiani vivi e defunti. Depone poi l'ostia sul corporale, mette la patena (che non toccher\u00e0 pi\u00f9 fino alla frazione del pane) parzialmente sotto il corporale. Mette nel calice il vino e un po' d'acqua e offre a Dio il \"calice di salvezza [...] per la salvezza nostra e di tutto il mondo\". Terminata questa offerta, procede al \"lavabo\", il lavacro delle dita, con la recita di sette versetti del Salmo 25 (Salmos 26 del testo masoretico). Torna al centro dell'altare, dove prega la Santa Trinit\u00e0 di accettare l'oblazione offertaLe. Accompagna anche gli altri gesti di questa parte della messa con diverse preghiere dette sottovoce per un totale di sette, senza contare le preghiere dette \"segrete\", una o pi\u00f9, con un massimo, a partire dal Codice delle Rubriche del 1960, di tre. Il nome \"segreta\" si trova gi\u00e0 nel Sacramentario gelasiano, mentre il Sacramentario gregoriano usa il termine \"Super oblata\" (\"Sulle offerte\"). Per molto tempo, questa era l'unica preghiera dell'offertorio, detta sottovoce perch\u00e9 il coro stava eseguendo il canto dell'offertorio. \u00c8 preceduta non dal solito \"Oremus\" ma da una domanda di preghiera di cui solo le prime due parole, \"Orate fratres\", sono dette e solo a mezza voce dal sacerdote girandosi verso i presenti.\n[[File:Elevation of the Host.jpg|thumb|Elevazione dell'ostia]]\nIl sacerdote pronuncia ad alta voce un [[prefazio]] variabile secondo i tempi e le festivit\u00e0 e che termina con l'acclamazione [[Santo (liturgia)|Sanctus]], durante la recita della quale il ministrante suona il [[Campanello (liturgia)|campanello]]. Prosegue recitando il [[canone romano]] silenziosamente (elevando un poco la voce unicamente alle parole \"Nobis quoque peccatori\" dopo la consacrazione). Con la preghiera \"Te igitur\" chiede a Dio di gradire quello che gli viene offerto anzitutto per la [[Chiesa cattolica]], affinch\u00e9 le sia concessa la pace, la protezione, l'unit\u00e0 e la direzione insieme con il [[Papa]], il [[vescovo]] locale e tutti coloro che, fedeli alla vera dottrina, hanno la custodia della fede cattolica e apostolica. Prega (\"Memento\") per le intenzioni di alcuni individui e di tutti i presenti. In unione con (\"Communicantes\") e in venerazione di tutti i santi, dei quali menziona 26 per nome, chiede, per i loro meriti e le loro preghiere, la protezione divina. Stendendo le mani sopra l'ostia e il calice (\"Hanc igitur\"), torna a chiedere a Dio di accettare l'offerta. (\u00c8 a questo punto che di solito il ministrante con un tocco del campanello avverte i fedeli un po' prima della consacrazione, come prescritto nel \"Ritus servandus\" per la prima volta nell'edizione 1962). Il sacerdote consacra prima l'ostia, si inginocchia in adorazione, poi eleva l'ostia consacrata e, mentre il ministrante tocca il campanello tre volte o continuamente, la mostra per l'adorazione dei fedeli, dopo di che s'inginocchia nuovamente. Poi consacra con le stesse modalit\u00e0 il vino nel calice. In memoria (\"Unde et memores\") della [[Passione di Ges\u00f9|passione]], [[Risurrezione di Ges\u00f9|risurrezione]] e [[Ascensione di Ges\u00f9|ascensione]] di Ges\u00f9 presenta \"il Pane santo della vita eterna e il Calice della salvezza perpetua\" a Dio, chiedendogli (\"Supra quae\") di accogliere l'offerta e che (\"Supplices te rogamus\") il \"santo Angelo\" la presenti presso Dio, affinch\u00e9 i fedeli siano colmati di grazie e benedizioni del cielo. Prega (\"Memento\") che i fedeli defunti abbiano la pace e (\"Nobis quoque\") che ai vivi sia concesso di essere ammessi alla compagnia dei santi. Il canone romano finisce con la [[dossologia]] \"Per Ipsum\", durante la quale il sacerdote fa ripetuti segni della croce e alle quattro parole \"omnis honor et gloria\" eleva un poco l'ostia e il calice insieme.\nIl sacerdote recita da solo e ad alta voce il \"[[Padre Nostro|Pater noster]]\" fino a \"et ne nos inducas in tentationem\"; il ministrante aggiunge l'ultima petizione: \"sed libera nos a malo\". Il sacerdote aggiunge impercettibilmente \"Amen\" e l'[[Embolismo (liturgia)|embolismo]], durante il quale, avendo estratto la patena da sotto il corporale, fa con essa il segno della croce su se stesso e la mette sotto l'ostia, che spezza in tre parti, delle quali lascia cadere il pi\u00f9 piccolo frammento nel calice dopo avere detto ad alta voce: \"Pax Domini sit semper vobiscum\". Recita l\"[[Agnus Dei]]\" e tre preghiere silenziose, una per la pace della Chiesa e due di preparazione per la comunione. Dice tre volte la preghiera \"Domine non sum dignus\", battendosi ogni volta il petto e elevando un poco la voce nel dire le prime quattro parole, e si comunica, prima al Corpo e poi al Sangue di Cristo. \n[[File:Padre no Ecce Agnus Dei em Campos.jpg|thumb|\"Ecce Agnus Dei\" prima della comunione dei fedeli]]\nLa comunione frequente da parte dei fedeli, inesistente al tempo di san Pio V, si \u00e8 generalizzata nel XX secolo, ma ancora era considerata un'azione separata dalla partecipazione alla messa. Per questo l\"Ordo Missae\" fa appena un brevissimo cenno (sei parole) all'eventuale comunione di fedeli. Il \"Ritus servandus\" \u00e8 pi\u00f9 esplicito: un tocco del campanello avverte i communicandi, poi il sacerdote, rivolto ad essi e con una ostia nella mano recita \"Ecce Agnus Dei ...\" e tre volte \"Domine, non sum dignus ...\" e poi va e dice ad ognuno di essi: \"Corpus Domini nostri Iesu Christi custodiat animam tuam in vitam aeternam. Amen.\"\n[[File:The Last Gospel.JPG|thumb|left|Lettura dell'ultimo Vangelo]]\nNell'edizione originale (1570) del Messale Romano tridentino, il \"Ritus servandus\" non dava alcuna indicazione sulla maniera di amministrare la santa comunione ai fedeli. Pass\u00f2 pi\u00f9 di un secolo e mezzo prima che, nel 1726, apparisse nel Messale la norma (senza menzione del campanello) in vigore fino alla modifica de 1962: prima di \"Ecce Agnus Dei ...\" ecc., il ministrante dopo avere steso davanti ai comunicandi un velo bianco recita il \"[[Confiteor]]\" e il sacerdote dice \"Misereatur ...\" e \"Indulgentiam ...\". L'edizione 1962 menziona inoltre \"il piattino della comunione posto sotto il mento dei fedeli\", novit\u00e0 introdotta nel XIX secolo, alla quale la Sacra Congregazione dei Riti, senza imporlo, concesse il nulla osta il 16 marzo 1876.\nPoi il sacerdote purifica la patena e toglie gli eventuali frammenti di ostia dal [[corporale]], facendoli cadere nel calice, che purifica con il vino, bevendone il contenuto. Quindi si sposta al lato dell'epistola e purifica sopra il calice il pollice e l'indice di entrambe le mani, che dal momento della consacrazione ha tenuto sempre uniti eccetto quando tocca l'ostia, versando di nuovo vino e poi acqua e bevendone il contenuto.\nDisposto il calice al centro dell'altare come all'inizio della messa, il sacerdote al lato dell'epistola, dove il ministrante ha riportato il messale, legge l'antifona della comunione, va al centro dell'altare, lo bacia e girandosi dice: \"Dominus vobiscum\". Torna al messale e recita le orazioni dopo la comunione corrispondenti alle collette e alle segrete gi\u00e0 dette. Chiude il messale, bacia di nuovo l'altare al centro e voltatosi pronuncia la formula di congedo, \"Ite missa est\" (o in certe circostanze \"Benedicamus Domino\" o \"Requiescant in pace\"). Si volge verso l'altare, recita, inchinato, la preghiera \"Placeat tibi\", si volge nuovamente e impartisce la benedizione. Poi si reca al lato del Vangelo e legge il prologo del Vangelo di Giovanni dalla cartagloria e cos\u00ec conclude la messa.\nNote.\n[[Categoria:Messa]]"}
{"id": "662978", "revid": "287204", "url": "https://it.wikipedia.org/wiki?curid=662978", "title": "Claudio Muccioli", "text": "Ha ricoperto la carica di Capitano Reggente della Repubblica di San Marino da ottobre 2005 ad aprile 2006, assieme ad Antonello Bacciocchi. \u00c8 membro del Partito Democratico Cristiano Sammarinese."}
{"id": "662979", "revid": "104586", "url": "https://it.wikipedia.org/wiki?curid=662979", "title": "Yo! Mtv Raps", "text": ""}
{"id": "662980", "revid": "79968", "url": "https://it.wikipedia.org/wiki?curid=662980", "title": "Vini della Toscana", "text": ""}
{"id": "662985", "revid": "51323", "url": "https://it.wikipedia.org/wiki?curid=662985", "title": "Georgy Garics", "text": ""}
{"id": "662990", "revid": "1305772", "url": "https://it.wikipedia.org/wiki?curid=662990", "title": "Esquilino (disambigua)", "text": ""}
{"id": "662992", "revid": "228587", "url": "https://it.wikipedia.org/wiki?curid=662992", "title": "Charlemagne", "text": "Charlemagne \u00e8 il nome francese di Carlo Magno. "}
{"id": "663002", "revid": "2039709", "url": "https://it.wikipedia.org/wiki?curid=663002", "title": "Rabona", "text": "La rabona \u00e8 un gesto tecnico proprio di alcuni sport di squadra con palla, in particolare del calcio.\nEtimologia.\nIl termine deriva dallo spagnolo \u00abrabo\u00bb (\u00abcoda\u00bb), indicando il movimento compiuto dai bovini con la coda per scacciare gli insetti. Roccotelli, che la esegu\u00ec per primo negli anni 70, la chiam\u00f2 \"l'incrociata\", mentre in Brasile \u00e8 conosciuta come letra (lettera) o chaleira (teiera), per l'attorcigliarsi delle maiuscole e per il design di alcune teiere. \nDescrizione.\nLa rabona consiste nello spostamento di una gamba dietro l'altra, colpendo il pallone \u2014 dopo un movimento incrociato \u2014 col piede arretrato. In ambito calcistico \u00e8 storicamente legata ai nomi degli argentini Ricardo Infante e Diego Armando Maradona, nonch\u00e9 dell'italiano Giovanni Roccotelli. Solitamente usata per servire compagni di squadra con un cross, \u00e8 impiegata anche per battere calci piazzati traducendosi quindi in eventuali assist o gol. Pi\u00f9 raramente \u00e8 eseguita in abbinamento alla rovesciata.\nSeppur con minor frequenza, \u00e8 un gesto diffuso anche nel football americano nel tentativo di realizzare un calcio piazzato (conseguente al touchdown)."}
{"id": "663003", "revid": "1610933", "url": "https://it.wikipedia.org/wiki?curid=663003", "title": "Irace", "text": ""}
{"id": "663005", "revid": "339392", "url": "https://it.wikipedia.org/wiki?curid=663005", "title": "Iraci", "text": ""}
{"id": "663006", "revid": "1610933", "url": "https://it.wikipedia.org/wiki?curid=663006", "title": "Procavia", "text": ""}
{"id": "663007", "revid": "339392", "url": "https://it.wikipedia.org/wiki?curid=663007", "title": "Procavie", "text": ""}
{"id": "663008", "revid": "62221", "url": "https://it.wikipedia.org/wiki?curid=663008", "title": "Hyracoidea", "text": ""}
{"id": "663009", "revid": "125687276", "url": "https://it.wikipedia.org/wiki?curid=663009", "title": "Eumene di Alessandria", "text": "Fu pastore della diocesi dal 131 fino alla sua morte, avvenuta nel 143."}
{"id": "663011", "revid": "112925662", "url": "https://it.wikipedia.org/wiki?curid=663011", "title": "Disco 2000 (programma televisivo)", "text": "Disco 2000 \u00e8 stato un programma televisivo italiano di genere musicale, trasmesso da MTV Italia tra il 2000 e il 2001, condotto prima da Daniele Bossari e successivamente da Giorgia Surina.\nIl programma ripercorreva la storia della musica pop, dai Beatles ai Backstreet Boys, da Bob Marley a Eminem."}
{"id": "663013", "revid": "228587", "url": "https://it.wikipedia.org/wiki?curid=663013", "title": "Iau", "text": ""}
{"id": "663015", "revid": "112307452", "url": "https://it.wikipedia.org/wiki?curid=663015", "title": "Pier Marino Menicucci", "text": "Ha ricoperto la carica di Capitano Reggente della Repubblica di San Marino da aprile 2003 ad ottobre 2003, assieme a Giovanni Giannoni. \u00c8 membro del Partito Democratico Cristiano Sammarinese."}
{"id": "663017", "revid": "606039", "url": "https://it.wikipedia.org/wiki?curid=663017", "title": "Procavia (zoologia)", "text": ""}
{"id": "663020", "revid": "729019", "url": "https://it.wikipedia.org/wiki?curid=663020", "title": "Giovanni Giannoni", "text": "Ha ricoperto la carica di Capitano Reggente della Repubblica di San Marino da aprile 2003 ad ottobre 2003, assieme ad Pier Marino Menicucci. \u00c8 membro del Partito dei Socialisti e dei Democratici dal 2005, dopo aver militato a lungo nel Partito Socialista Sammarinese."}
{"id": "663028", "revid": "647919", "url": "https://it.wikipedia.org/wiki?curid=663028", "title": "Suite inglese n. 1 in La maggiore", "text": ""}
{"id": "663032", "revid": "1926649", "url": "https://it.wikipedia.org/wiki?curid=663032", "title": "Salvatore Lanna", "text": "Carriera.\nGiocatore.\nCresciuto nelle giovanili del Carpi, formazione della sua citt\u00e0 natale, esordisce in Serie C1 nel 1994-1995 nella (Turris-Reggina 0-2 doppietta di Alfredo Aglietti, giocando 6 partite e ottenendo la promozione in serie B.\nLa stagione 1995-1996 \u00e8 quella del suo ritorno al Carpi, sempre nella terza serie nazionale. Il rendimento del giocatore in questa annata (30 presenze in campionato) gli vale l'interessamento del Chievo Verona, che lo acquista per la stagione 1996-1997 in Serie B.\nChievo.\nNei primi anni in Serie B con la societ\u00e0 veronese, Lanna deve lottare per il posto da titolare in squadra con il terzino sinistro del Chievo di allora, Andrea Guerra. Nella stagione 1996-1997, in cui il Chievo \u00e8 guidato da Alberto Malesani, Lanna disputa 23 incontri.\nL'anno successivo Silvio Baldini gli preferisce spesso Guerra, e riesce a disputare 14 partite. Nel 1998-1999 invece colleziona 23 presenze.\nLa stagione 1999-2000 lo vede in campo 19 volte con 2 reti (le prime della sua carriera). Nel 2000-2001 con 34 presenze ed una rete contribuisce alla storica promozione in Serie A. Nella stagione 2001-2002 debutta nella massima serie, il 26 agosto 2001 in -Chievo (0-2), come gran parte dei suoi compagni di squadra.\nNell'anno del \"miracolo Chievo\" guidato da Luigi Delneri gioca quasi tutte le partite di campionato, scendendo in campo 33 volte. Nelle annate successive rimane titolare inamovibile: 31 presenze nella stagione 2002-2003, 32 presenze con 3 reti (stagione pi\u00f9 prolifica) nel 2003-2004. Nell'annata 2004-2005, con il ritiro dal calcio giocato di Maurizio D'Angelo, diventa vice-capitano della squadra clivense; in quell'anno disputa 35 partite.\nNel 2005-2006 ha giocato 37 partite, nel 2006-2007 disputa 31 gare in campionato con la formazione giallobl\u00f9 (scendendo peraltro varie volte in campo con la fascia di capitano, date le frequenti defezioni di Lorenzo D'Anna), non riuscendo ad evitare la prima retrocessione in Serie B della storia del Chievo, dopo sei stagioni nella massima serie.\n\u00c8 secondo per numero di presenze (199) dietro Sergio Pellissier (+300), il calciatore con pi\u00f9 presenze in Serie A con la maglia del Chievo.\nTorino, Bologna e Reggiana.\nNell'estate 2007 si trasferisce al Torino, ed in maglia granata gioca 29 partite segnando anche una rete.\nL'8 agosto 2008 passa al Bologna in compropriet\u00e0.\nIl 26 giugno 2009 il suo cartellino passa interamente al Bologna in seguito alla risoluzione della compropriet\u00e0 avvenuta tramite l'offerta in busta. Da segnalare che entrambe le squadre non hanno offerto nulla in busta: il giocatore \u00e8 dunque passato interamente al Bologna poich\u00e9 \u00e8 con essa che aveva firmato l'ultimo contratto.\nA fine stagione resta svincolato.\nIl 25 ottobre 2010 il difensore viene tesserato dalla societ\u00e0 Reggiana, in Lega Pro-Prima Divisione.\nAllenatore.\nIl 29 dicembre 2011, appesi gli scarpini al chiodo, \u00e8 chiamato a sostituire Amedeo Mangone proprio sulla panchina della . La stagione successiva l'incarico di allenatore della viene affidato a Lamberto Zauli mentre Lanna assume il ruolo di collaboratore tecnico del settore giovanile.\nIl 2 ottobre 2012 rescinde il suo contratto consensualmente col club granata e va a ricoprire il ruolo di vice-allenatore del suo ex compagno di squadra Eugenio Corini al Chievo Verona. Torna ad allenare il 1\u00ba dicembre 2016, seguendo il mister bresciano come vice anche al Palermo, al , al e al Lecce."}
{"id": "663033", "revid": "228587", "url": "https://it.wikipedia.org/wiki?curid=663033", "title": "Tetto spingente", "text": "Un tetto spingente \u00e8 un particolare tipo di copertura che, sottoposta al solo peso proprio, provoca sollecitazioni orizzontali sui vincoli che ne garantiscono l'equilibrio.\nEsempio.\nSostituendo la nostra ipotetica copertura con una scala a pioli e dotandola di un appoggio semplice, o un carrello, immaginiamo di osservare i movimenti di tale struttura sotto la sola condizione di carico del peso proprio.\nIl vincolo \u00e8 rappresentato dal carrello: potremo notare che la forma della scala, la forma e la geometria del pavimento pu\u00f2 determinare un indesiderato movimento o viceversa una adeguata staticit\u00e0 strutturale.\nConsiderazioni basilari.\nLe azioni sismiche e le sollecitazioni del vento costituiscono azioni orizzontali, talvolta in grado di provocare sensibili spinte sui vincoli. La forma, la geometria e la specifica tipologia costituiscono quindi una prerogativa progettuale importante per qualunque tipo di struttura e vanno valutate caso per caso.\nL'ingegnere tender\u00e0 certamente a prediligere strutture di copertura equilibrate e non spingenti, ma che siano in armonia con il progetto architettonico e le esigenze impiantistiche.\nTipologie di coperture non spingenti.\nL'assenza di effetto spingente per un tetto \u00e8 agevolata senz'altro dalla simmetria e dalla rigidezza fra le falde contrapposte. La realt\u00e0 \u00e8 ben diversa e possiamo ragionevolmente affermare che nessun tetto sar\u00e0 del tutto privo di azioni orizzontali e di effetti spingenti. Si tratta di valutare se l'effetto spingente sia o no determinante o trascurabile e questo va fatto con modellazioni e calcoli. Se i pilastri che sostengono il tetto fossero realizzati con estremit\u00e0 piane, l'effetto di spinta sarebbe ridotto, ed in condizioni puramente teoriche una simmetrica appoggiata su vincoli di appoggio semplice, potrebbe rimanere in piedi in condizioni di un grado di labilit\u00e0.\nSuggerimenti di tipo pratico.\nAi fini della progettazione strutturale \u00e8 sempre opportuno considerare il tetto come spingente o parzialmente spingente e determinare l'entit\u00e0 delle azioni e sollecitazioni che lo caratterizzeranno, pesi propri e carichi variabili."}
{"id": "663034", "revid": "124771051", "url": "https://it.wikipedia.org/wiki?curid=663034", "title": "MTV Select", "text": "MTV Select \u00e8 stato un programma storico della rete MTV Italia (trasmesso anche in Canada sempre da MTV), condotto nelle sue varie edizioni da: Victoria Cabello, Marco Maccarini, Giorgia Surina, Francesco Mandelli, Kris &amp; Kris, Fabrizio Biggio, Camila Raznovich, Marcello Martini, Valeria Bilello, Daniele Bossari, Enrico Silvestrin e Paolo Ruffini.\n\"Select\" era un video juke box in cui il telespettatore poteva richiedere via e-mail o telefonando, e parlando quindi direttamente con i conduttori, il video del proprio cantante preferito. Inoltre il programma mandava in onda per la prima volta i nuovi video degli autori pi\u00f9 importanti di cui i conduttori comunicavano le notizie pi\u00f9 curiose.\nInoltre, ogni settimana erano presenti in studio degli artisti famosi e i loro fan, telefonando, avevano la possibilit\u00e0 di far loro delle domande.\nNel fine settimana invece andava in onda la Top Selection ovvero la classifica dei venti video pi\u00f9 richiesti della settimana.\nLe prime edizioni, fino a quella condotta da Marco Maccarini e Giorgia Surina, andarono in diretta da Londra cambiando cos\u00ec nome in \"Select London\". Titolo ripreso nuovamente nell'edizione estiva 2001 condotta da Giorgia e Biggio, trasmessa sempre da Londra. Il programma che rimpiazz\u00f2 \"Select\" fu \"Most Wanted\", condotto da Alessandro Cattelan."}
{"id": "663035", "revid": "34928", "url": "https://it.wikipedia.org/wiki?curid=663035", "title": "Aguelmane", "text": ""}
{"id": "663036", "revid": "34928", "url": "https://it.wikipedia.org/wiki?curid=663036", "title": "Agelman", "text": ""}
{"id": "663037", "revid": "33528", "url": "https://it.wikipedia.org/wiki?curid=663037", "title": "Leone dello Sri Lanka", "text": ""}
{"id": "663038", "revid": "287204", "url": "https://it.wikipedia.org/wiki?curid=663038", "title": "Select", "text": ""}
{"id": "663044", "revid": "88740", "url": "https://it.wikipedia.org/wiki?curid=663044", "title": "Dendrohyrax arboreus", "text": "La procavia arboricola (Dendrohyrax arboreus) \u00e8 una delle quattro specie esistenti di iraci (ordine \"Hyracoidea\"), e una delle due del genere \"Dendrohyrax\" (che include anche il \"D. dorsalis\").\nDescrizione.\nMolto simile agli altri iraci, la procavia arboricola ha una lunghezza di circa 50 cm, un peso di 4 kg, e proporzioni paragonabili a quelle di un grosso coniglio. Il pelo \u00e8 folto e morbido, di colore variabile dal grigio al marrone con screziature bianche; il ventre e la zona della ghiandola dorsale sono bianchi.\nBiologia.\nA differenza dell'irace del Capo, la procavia arboricola \u00e8 prevalentemente notturna, e solitaria. Di giorno dorme sugli alberi, prediligendo il fogliame fitto che la protegge dai predatori; di sera scende a terra a cercare cibo. Al tramonto e all'alba emette una serie di versi e grida molto intensi. A terra ha movimenti abbastanza goffi, ma \u00e8 un'ottima arrampicatrice.\nSi nutre di foglie, erba, frutta e leguminose.\nLa gestazione dura 7 mesi, e in genere vengono partoriti uno o due piccoli, molto precoci.\nDistribuzione e habitat.\n\u00c8 diffuso lungo la costa sudorientale dell'Africa dal Kenya al Sudafrica, e in alcune regioni del Congo e dello Zambia. In swahili si chiama \"perere\" (mentre altri iraci, come l'irace del Capo e l'irace delle steppe, sono detti \"pimbi\").\nVive nelle foreste montane, ad altitudini fino ai 4.500\u00a0m.\nConservazione.\nLa \"IUCN red list\" classifica questa specie come a minimo rischio di estinzione. "}
{"id": "663045", "revid": "339392", "url": "https://it.wikipedia.org/wiki?curid=663045", "title": "Lockheed-Boeing F-22", "text": ""}
{"id": "663046", "revid": "339392", "url": "https://it.wikipedia.org/wiki?curid=663046", "title": "Boeing F-22 Raptor", "text": ""}
{"id": "663050", "revid": "339392", "url": "https://it.wikipedia.org/wiki?curid=663050", "title": "Lockheed F-22 Raptor", "text": ""}
{"id": "663053", "revid": "2176288", "url": "https://it.wikipedia.org/wiki?curid=663053", "title": "Autostrade in Austria", "text": "Il sistema autostradale austriaco \"Autobahn\" si sviluppa per circa 1.677\u00a0km ed \u00e8 caratterizzato da un limite massimo di velocit\u00e0 di 130 km/h. Sono contrassegnate dalla lettera A.\nLa prima autostrada, la A1, venne costruita durante gli anni del nazismo per collegare la capitale Vienna con la Germania.\nTutti i tratti sono a pedaggio con l'utilizzo, similmente a Svizzera, Repubblica Ceca, Slovacchia e Slovenia, di una speciale vignetta acquistabile con validit\u00e0 di 10 giorni, 2 mesi oppure 1 anno solare (dal 2018 disponibile anche in formato digitale). In aggiunta \u00e8 da segnalare un pedaggio suppletivo, incassato tramite barriere autostradali, per alcuni punti in cui il costo di manutenzione dell'infrastruttura \u00e8 particolarmente oneroso; tipicamente in tratti montagnosi o ricchi di gallerie. \nI mezzi pesanti vengono anche tassati grazie all'ausilio di un'apparecchiatura elettronica chiamata GoBox, installata a bordo dell'autoveicolo stesso, che consente di monitorarne i movimenti.\nIn caso di code, occorre formare la \"Rettungsgasse\" (corridoio di emergenza o passaggio di soccorso): i veicoli della corsia pi\u00f9 a sinistra si avvicinano il pi\u00f9 possibile allo spartitraffico, tutti gli altri accostano a destra, anche utilizzando la corsia di emergenza, ove presente, in modo da lasciare uno spazio sufficiente per il transito dei mezzi di soccorso. \nI segnali di direzione sono su sfondo blu, mentre solo quelli relativi alle aree di servizio hanno sfondo verde.\nEsiste anche una rete di superstrade (\"Schnellstra\u00dfen\") contrassegnate dalla lettera S e con obbligo di vignetta. Sono catalogate come \"Autobahnen\" oppure come \"Autostra\u00dfen\", le quali possono presentare tratti a carreggiata singola ed altri a doppia carreggiata e velocit\u00e0 massima di 100 km/h."}
{"id": "663055", "revid": "339392", "url": "https://it.wikipedia.org/wiki?curid=663055", "title": "Boeing F/A-22 Raptor", "text": ""}
{"id": "663058", "revid": "339392", "url": "https://it.wikipedia.org/wiki?curid=663058", "title": "Lockheed F/A-22 Raptor", "text": ""}
{"id": "663061", "revid": "57837543", "url": "https://it.wikipedia.org/wiki?curid=663061", "title": "Artefatti", "text": ""}
{"id": "663063", "revid": "125687318", "url": "https://it.wikipedia.org/wiki?curid=663063", "title": "Marco II di Alessandria (vescovo)", "text": "Fu pastore della diocesi dal 143 fino alla sua morte, avvenuta nel 154.\nSecondo l'opera di Eusebio di Cesarea, durante il periodo in cui Marco II resse il vescovato di Alessandria, iniziarono a formarsi le prime \"eresie\" all'interno della chiesa egiziana, sostenute da Basilide, Carpocrate e Valentino."}
{"id": "663065", "revid": "729019", "url": "https://it.wikipedia.org/wiki?curid=663065", "title": "Bank Austria Creditanstalt", "text": "Bank Austria Creditanstalt (BA-CA) \u00e8 la prima banca in Austria, ha una quota di mercato del 19%, 1.800.000 clienti, e 12.000 dipendenti.\n\u00c8 entrata a far parte del gruppo Unicredit dopo che quest'ultimo ha acquisito la HypoVereinsbank (HVB) nel 2005."}
{"id": "663068", "revid": "986213", "url": "https://it.wikipedia.org/wiki?curid=663068", "title": "Adolfo Antonio Su\u00e1rez Rivera", "text": "Biografia.\nDopo gli studi di lettere classiche presso il Seminario Conciliare del Chiapas nella sua citt\u00e0 natale e quelli di filosofia iniziati presso il Seminario Arcidiocesano di Xalapa e terminati nel Nuovo Messico presso il Pontificio Seminario di Montezuma, si trasfer\u00ec a Roma dove consegu\u00ec la laurea in teologia presso la Pontificia Universit\u00e0 Gregoriana e fu ordinato sacerdote l'8 marzo 1952 da monsignor Alfonso Carinci.\nTornato a San Crist\u00f3bal fu professore di lettere classiche e filosofia presso il Seminario diocesano della sua diocesi. Ricopr\u00ec anche gli incarichi di Ufficiale Maggiore e Segretario presso la curia dell'arcivescovado oltre che quello di direttore dell'ufficio catechistico. Fu inoltre consultore diocesano di alcune associazioni laicali e ricopr\u00ec gli incarichi di cappellano e parroco in alcune parrocchie della diocesi.\nNel 1962 studi\u00f2 catechesi presso l'Istituto Catechetico Latino-americano di Santiago del Cile.\nIl 14 maggio 1971 papa Paolo VI lo nomin\u00f2 vescovo di Tepic; fu consacrato vescovo il successivo 15 agosto dall'allora delegato apostolico per il Messico, monsignor Carlo Martini, coconsacranti Jos\u00e9 Salazar L\u00f3pez e Samuel Ruiz Garc\u00eda.\nFu membro aggiunto della Congregazione per i Vescovi dal 1979 al 1983, e delegato per il VI Sinodo generale dei Vescovi nel 1983.\nL'8 maggio 1980 fu trasferito a Tlalnepantla e prese possesso della diocesi il successivo 28 giugno.\nL'8 novembre 1983 fu promosso arcivescovo metropolita di Monterrey e fece ingresso solenne il 12 gennaio 1984.\nNel Concistoro del 26 novembre 1994, papa Giovanni Paolo II lo nomin\u00f2 cardinale del titolo di Nostra Signora di Guadalupe a Monte Mario.\nFu membro della Congregazione per il Clero.\nPapa Giovanni Paolo II accett\u00f2 le sue dimissioni dalla guida dell'arcidiocesi il 25 gennaio 2003.\nBench\u00e9 fosse elettore, non partecip\u00f2 al conclave del 2005, in cui fu eletto papa Benedetto XVI, per motivi di salute.\n\u00c8 deceduto il 22 marzo 2008, la notte del sabato santo, a 81 anni nel capoluogo messicano Monterrey per una emorragia cerebrale. \u00c8 sepolto nella cripta della cattedrale di Monterrey.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "663073", "revid": "1869172", "url": "https://it.wikipedia.org/wiki?curid=663073", "title": "Augusto Lombardi", "text": "Carriera.\n\u00c8 uno tra i pi\u00f9 longevi tra gli speaker Rai.\nTra le sue apparizioni televisive vi sono Meteo3, dove per alcuni anni appariva in primissimo piano, e L'una italiana del 1999.\nSi alterna con Stefano Nazzaro, Alvaro Vatri e in passato con Liliana Ursino e alcune \"signorine buonasera\" alla lettura delle previsioni di Meteo3 e delle Estrazioni del Lotto."}
{"id": "663076", "revid": "183694", "url": "https://it.wikipedia.org/wiki?curid=663076", "title": "Viktor Meyer", "text": "\u00c8 meglio conosciuto per avere inventato un apparecchio per determinare il peso molecolare di liquidi volatili, chiamato apparecchio di Viktor Meyer in suo onore, e per la scoperta del composto eterociclico tiofene.\nBiografia.\nViktor Meyer, figlio di un commerciante e di un'operaia tessile, nacque a Berlino nel 1848 da genitori ebrei. Spos\u00f2 una donna cristiana, Hedwig Davidson, e crebbe i suoi figli seguendo questa fede.\nNel 1865, sotto l'impulso dei suoi genitori, Meyer inizi\u00f2 a studiare chimica all'Universit\u00e0 di Berlino. Dopo un semestre si trasfer\u00ec a Heidelberg per lavorare con Robert Bunsen, seguendo le lezioni di chimica organica di Emil Erlenmeyer. Meyer consegu\u00ec il dottorato, all'et\u00e0 di soli diciannove anni, nel 1867, vedendosi spalancare le porte di una carriera che lo porter\u00e0 a diventare uno dei maggiori chimici dei suoi tempi. Nel 1869 effettu\u00f2 la sintesi di acidi carbossilici aromatici utilizzando acido solfonico e formaldeide. Nel 1872 sintetizz\u00f2 i nitroalcani R-NO2 utilizzando ioduro alchilico e nitrito d'argento. I suoi studi nell'ambito della chimica-fisica, iniziati nel 1876, lo porteranno, due anni pi\u00f9 tardi, a sviluppare una metodica di laboratorio che permette di determinare il peso molecolare di liquidi volatili utilizzando un apparecchio che permette di misurare accuratamente il volume di sostanza volatilizzata. Nel 1882 identific\u00f2 il tiofene come un contaminante del benzene, derivato dal carbone. Nel 1891 gli fu assegnata la Medaglia Davy e nel 1892, durante la messa a punto di nuove metodiche di sintesi, not\u00f2 che i derivati orto-sostituiti dell'acido benzoico sono esterificati con difficolt\u00e0 (\"legge di Viktor Meyer dell'esterificazione\").\nA causa del molto lavoro e del grande stress accumulato, il suo sistema nervoso ne cominci\u00f2 a risentire accusando diversi esaurimenti pi\u00f9 o meno gravi che si susseguirono durante gli ultimi anni della sua vita. Nonostante non si fosse mai ripreso completamente, continu\u00f2 il suo lavoro. L'abuso di sedativi ipnoinducenti aggrav\u00f2 ulteriormente la sua condizione psicofisica. Durante un attacco depressivo Meyer decise di suicidarsi ingerendo del cianuro. Mor\u00ec all'et\u00e0 di quarantanove anni in una notte di agosto del 1897 nella citt\u00e0 di Heidelberg. La sua morte dest\u00f2 molto scalpore per il rispetto e l'ammirazione che si era venuta a creare nei suoi confronti.\nIn alcune sue pubblicazioni us\u00f2 il nome di Victor Meyer."}
{"id": "663079", "revid": "32741", "url": "https://it.wikipedia.org/wiki?curid=663079", "title": "Giovanni Joergensen", "text": ""}
{"id": "663082", "revid": "56620", "url": "https://it.wikipedia.org/wiki?curid=663082", "title": "2 mattacchioni al Moulin Rouge", "text": "2 mattacchioni al Moulin Rouge \u00e8 un film del 1964 diretto da Giuseppe Vari (anche se alcune fonti citano Carlo Infascelli) che ha come protagonisti la coppia Franco e Ciccio. Fu distribuito nelle sale il 17 gennaio 1964.\nTrama.\nNicolino lavora come cameriere al Moulin Rouge. La proprietaria \u00e8 la vecchia Marisa, che ha dato la direzione al marito, il \"sellerone\". La punta di diamante degli spettacoli di striptease \u00e8 Perla la Rossa, che decide di andarsene. Marisa chiede a Nicolino di ucciderla, per poter riavere il marito tutto per s\u00e9. E Perla la Rossa viene trovata morta.\nCiccio Di Magria \u00e8 un ispettore di polizia che casualmente si trova nel locale. Compresa la situazione, decide di svolgere le indagini con l'aiuto di Nicolino. Il corpo di Perla scompare e viene trovata l'arma del delitto: un coltello sporco di sangue. Alla resa dei conti, Marisa confessa che \u00e8 stata la mandante e Nicolino l'esecutore.\nPerla per\u00f2 riappare: Ciccio si fa riconoscere come talent scout che ha messo in scena tutta quella farsa per lanciare la nuova diva degli spogliarelli. Intanto arriva il vero ispettore, che pu\u00f2 solo prendere atto della situazione.\nProduzione.\nIl film, uno dei sedici interpretati dalla coppia d'attori nel 1964, fu girato in pochissimi giorni: tutte le sequenze con Franchi e Ingrassia vennero girate in appena tre giorni.\nAlcuni dei filmati musicali presenti sono gli stessi che era possibile vedere negli allora popolari video juke-box. Alcuni di questi - come quelli di Tanya (poi Lara Saint Paul) - in realt\u00e0 sono a colori.\nUno dei filmati insertati (quello dei fisarmonicisti/acrobati) si era gi\u00e0 visto in \"Carosello del variet\u00e0\", film del 1955 diretto da Aldo Bonaldi e Aldo Quinti.\nDistribuzione.\nIl film fu distribuito nelle sale il 17 gennaio 1964."}
{"id": "663083", "revid": "125768717", "url": "https://it.wikipedia.org/wiki?curid=663083", "title": "Ulisse - Il piacere della scoperta", "text": "Ulisse - Il piacere della scoperta \u00e8 un programma televisivo documentaristico ideato da Piero Angela ed Alberto Angela, e condotto da quest'ultimo, in onda dal 25 novembre 2000 al 7 luglio 2018 su Rai 3 e dal 29 settembre dello stesso anno su Rai 1.\nFormula originale (2000-2008).\nNella sua formula originale (presente nelle edizioni dal 25 novembre 2000 al 20 dicembre 2008), il programma comprende una o pi\u00f9 puntate monotematiche di varia natura (ad esempio storia, preistoria, antropologia, geologia, fisica, astronomia, arte), concentrate su singoli argomenti (fuoco, morte, Medioevo, Pompei, Venezia) illustrati nelle loro componenti e sfaccettature da Alberto Angela con interventi sul posto o da filmati presi da film, ricostruzioni con il commento di una voce fuori campo. Il format si avvicina a quello degli \"Speciali di Superquark\" condotti da Piero Angela, che per\u00f2 sono pi\u00f9 orientati verso eventi o personaggi storici.\nMolte puntate sono state replicate gli anni seguenti con l'aggiunta di nuovi filmati e documenti.\nNuova formula (2009).\nDal marzo 2009 la formula della trasmissione \u00e8 stata modificata radicalmente e il format si \u00e8 quasi uniformato a quello di \"Passaggio a Nord Ovest\", altra trasmissione di Alberto Angela.\nFulcro dei viaggi \u00e8 uno studio televisivo il cui aspetto richiama simbolicamente un Foro Romano cio\u00e8 un luogo dove, in antichit\u00e0, si riuniva la gente, arrivavano notizie, circolavano idee e informazioni per poi essere diffuse e divulgate.\nIn modo analogo, ogni puntata non \u00e8 pi\u00f9 a tema unico come \u00e8 stato nelle passate edizioni, ma offre un ventaglio di temi. Ogni argomento \u00e8 collegato a quello successivo attraverso un filo conduttore, offrendo agli spettatori, nell'arco di 90 minuti, un viaggio originale nella scienza, nella storia, nell'archeologia, nell'esplorazione e nella natura. Inoltre, \u00e8 stata introdotta una nuova rubrica interamente dedicata a Leonardo da Vinci.\nIl modo di spiegare i vari argomenti rimane molto flessibile, passando da servizi realizzati sul campo da Alberto Angela (sempre meno presenti a favore di filmati acquistati) a rubriche e servizi realizzati dalla redazione con lo stile e il linguaggio che hanno sempre caratterizzato \"Ulisse\" nei passati otto anni di programmazione.\nLa novit\u00e0 di rilievo di questa edizione \u00e8 un nuovo modo di affrontare alcuni temi con la tecnica del \u201cracconto\u201d: Alberto Angela racconta importanti scoperte scientifiche o archeologiche, importanti pagine della storia, episodi poco noti del passato, con uno stile diretto, asciutto e molto coinvolgente dando allo spettatore l'impressione di essere direttamente sul sito di una scoperta o all'epoca di un fatto cogliendo tutta la loro dimensione umana.\n2009.\nIl titolo si riferisce al filmato principale della puntata.\nIl ritorno alla formula originale (dal 2009).\nDa settembre 2009, la trasmissione \u00e8 tornata pi\u00f9 o meno alla formula originale trattando un solo tema a puntata, seppure con diverse sfaccettature pi\u00f9 o meno inerenti al tema centrale, ma per alcuni anni \u00e8 stato mantenuto lo stesso studio televisivo caratteristico della nuova formula.\nIl titolo torna a riferirsi all'intera puntata.\n2015.\nNella prima parte dell'edizione 2015 ci sono solo repliche che vanno in onda il luned\u00ec su Rai 3.\nInizio della nuova serie del programma; le puntate vanno in onda il sabato su Rai 3.\n2016.\nNella prima parte dell'edizione 2016 ci sono solo repliche che vanno in onda il luned\u00ec su Rai 3.\n2017.\nInizio della nuova serie del programma. Le puntate sono andate in onda il sabato su Rai 3. \nPrima dell'inizio delle nuove puntate, sono trasmesse puntate speciali in seconda serata, dal titolo \"Aspettando Ulisse\", in cui sono mostrate delle anticipazioni delle puntate a seguire e delle tecniche di ripresa adottate dalla troupe. \n2018.\nInizio della nuova serie del programma. Le puntate vanno in onda il sabato su Rai 3 per poi passare, a partire da settembre, su Rai 1.\nPrima dell'inizio della nuova stagione, sono state trasmesse due puntate in replica e uno speciale in seconda serata, dal titolo \"Aspettando Ulisse\", per presentare anticipazioni sulle puntate a seguire e sulle tecniche di ripresa adottate dalla troupe. \nCol passaggio del programma su Rai 1 si \u00e8 smesso di trasmettere repliche dopo le nuove puntate, prassi che aveva accompagnato tutte le precedenti stagioni. \nDal settembre 2018 il programma \u00e8 girato in 4K HDR e trasmesso anche su Rai 4K. \n2019.\nLe puntate vanno in onda il sabato su Rai 1 dal 21 settembre al 2 novembre (quest'ultima \u00e8 una replica della puntata del 20 luglio), ad eccezione del 12 ottobre. \nPrima dell'inizio della nuova stagione, il 20 luglio va in onda uno speciale dal titolo \"Quella notte sulla Luna\", puntata co-condotta con Piero Angela ideata per celebrare il cinquantenario dall'allunaggio. \n2020.\nCausa cambiamento dei palinsesti dovuto all'emergenza COVID-19, il 13 marzo \u00e8 stata trasmessa eccezionalmente una replica della trasmissione. \nLe puntate della nuova edizione vanno in onda il mercoled\u00ec su Rai 1 a partire dal 16 settembre, spezzando cos\u00ec la lunghissima tradizione che vedeva il programma legato allo slot della prima serata del sabato. \n2021.\nLe prime tre puntate della nuova edizione vanno in onda su Rai 1 il mercoled\u00ec sera a partire dal 21 aprile, per poi spostarsi al gioved\u00ec, dal 27 maggio, con l'ultima puntata e lo speciale.\n2022.\nPrima dell'inizio della nuova stagione viene trasmessa una puntata in replica.\nMusiche.\nLe musiche originali sono di Giuseppe Zambon (Ed. Musicali Rai Trade); per la sigla finale che comprende un back-stage della puntata, sono utilizzati alcuni spezzoni di \"Prologue\" dal film \"JFK\" e di \"The Egg Travels\" scritta da James Newton Howard ed originariamente colonna sonora del film Disney \"Dinosauri\".\nMa sono ancora molte altre le colonne sonore di film usate come sottofondo dei filmati del programma. Tra le pi\u00f9 ricorrenti, ricordiamo le musiche dei film \"Il Signore degli Anelli\", \"Jurassic Park\", \"Il gladiatore\", \"1492 - La conquista del paradiso\", \"Shakespeare in Love\", \"La tempesta perfetta\", \"Alexander\", \"L'ultimo dei Mohicani\", \"Balla coi lupi\", 300 e \"Inception\", solo per citarne alcuni.\nNel 2013 come sigla iniziale \u00e8 stata adottata \"Heart of Courage \"dei Two Steps from Hell, un duo specializzato esclusivamente in musiche per cinema e tv. La sigla \u00e8 stata poi confermata in tutte le edizioni seguenti fino ad oggi. \nSpeaker e regia.\nDalla prima edizione nel 2000 fino al 2005 la regia del programma \u00e8 stata affidata a Luca Romani, dal 2006 al 2011 a Michelangelo Pepe e dal 2012 a Gabriele Cipollitti.\nDurante la permanenza del programma su Rai 3, la voce fuori campo ufficiale di \"Ulisse - Il piacere della scoperta\" era di Saverio Indrio. Dal settembre 2018 lo speaker \u00e8 Luca Ward. Claudio Capone (gi\u00e0 speaker di \"Superquark\") prestava la sua voce al programma, prima della sua scomparsa avvenuta nel 2008."}
{"id": "663090", "revid": "287204", "url": "https://it.wikipedia.org/wiki?curid=663090", "title": "Auguste Vestris", "text": "Biografia.\nFiglio illegittimo di Gaetano Vestris e Marie Allard (1738-1802) (da cui il suo soprannome di Vestr'Allard), debutt\u00f2 a soli dodici anni nel 1772 all\"Op\u00e9ra\" di Parigi nel \"divertissement\" del terzo atto della pastorale \"La Cinquantaine\" di Jean-Benjamin de La Borde, venendo presentato in palcoscenico da suo padre e poi lasciato solo ad esibirsi tra il visibilio del pubblico. L'anno successivo cre\u00f2 il suo primo personaggio originale interpretando il ruolo di Amore nel balletto-pantomima \"Endymion\", elaborato dal padre appositamente per lui. Divenuto membro a tutti gli effetti della compagnia dell\"Op\u00e9ra\" nel 1775, fu promosso solista nel 1776, primo ballerino nel 1778 e \"premier sujet de la danse\" nel 1780, posizione che egli mantenne per i successivi trentasei anni. , dove riscosse di nuovo il consueto successo anche se si trov\u00f2 brevemente a competere, nel nuovo secolo, con il pi\u00f9 giovane Louis Duport (1781-1853). \nRitiratosi dalle scene nel 1816, si dedic\u00f2 con molto successo all'insegnamento contribuendo alla formazione di tanti futuri danzatori del diciannovesimo secolo, tra i quali Marius Petipa, Lucien Petipa, Fanny Elssler, Jules Perrot e Maria Taglioni. Con la Taglioni si esib\u00ec in un minuetto di corte nel 1835 all'et\u00e0 di 75 anni, per l'ultima sua apparizione sulle scene.\nAveva sposato la danzatrice Anne-Catherine Augier nel 1795, abbandonandola per\u00f2 poco dopo le nozze, e in seguito si rispos\u00f2 con Jeanne-Marie Tuilli\u00e8re, nel 1823, quando la ragazza aveva solamente ventinove anni a fronte dei suoi sessantatr\u00e9. Anche suo figlio Armand Vestris (1788-1825) divent\u00f2 un ballerino famoso e spos\u00f2 nel 1813 la giovanissima inglese (di ascendenza italiana) Elizabetta Lucia Bartolozzi, che sarebbe diventata una celebre cantante, attrice ed impresaria teatrale, passando alla storia con il nome d'arte di Madame Vestris.\nCaratteristiche artistiche.\nPi\u00f9 basso di statura e meno naturalmente elegante di suo padre, Auguste Vestris si caratterizz\u00f2 per le sue assai superiori capacit\u00e0 atletiche, essendo in possesso di \"un salto straordinario e [di] un virtuosimo brillante\" che facevano confessare al genitore compiaciuto: \u00abResterebbe sempre in aria se non avesse paura di umiliare i compagni\u00bb. Classificato all'epoca come esponente del genere definito di \"mezzo carattere\" (\"demi-caract\u00e8re\"), esteso per\u00f2 anche al genere comico (\"comique\"), \"vista la sua destrezza e la sua vivacit\u00e0\", nonch\u00e9, secondo Robert Grescovic, a quello \"s\u00e9rieux\", cos\u00ec da farne l'interprete ideale di tutte le forme di balletto \"al di sotto della \"danse noble\"\", nella quale aveva primeggiato suo padre, da questi egli eredit\u00f2 l'appellativo popolare di \"dio della danza\" e fu definito da Jean-Georges Noverre \"nouveau Prot\u00e9e de la danse\". Sempre secondo il padre, del resto, il quale non peccava certo per modestia, Auguste aveva potuto godere di un solo, enorme vantaggio, rispetto a lui: l'aver avuto Ga\u00ebtan Vestris come padre. Mitica rimase la sua interpretazione, nel 1785, della gavotta della com\u00e9die lyrique \"Panurge dans l'isle des lanternes\" di Andr\u00e9 Gr\u00e9try: coreografato in maniera innovativa da Maximilien Gardel (1741-1787), il pezzo \u00e8 rimasto noto con il nome di \"Gavotta di Vestris\"."}
{"id": "663092", "revid": "125131090", "url": "https://it.wikipedia.org/wiki?curid=663092", "title": "Lakota", "text": "I Lakota (pronuncia ) sono una trib\u00f9 di nativi americani. Conosciuti anche come Teton Sioux, sono uno dei tre gruppi dialettali in cui si articola tuttora la grande \"alleanza\" sioux, di cui costituivano uno dei sette originari \"fuochi del consiglio\". Gli altri due gruppi dialettali sono denominati dakota orientali (Santee e Sisseton, questi ultimi essendo - correttamente - una delle quattro divisioni storiche dei Santee, insieme ai Mdewkanton, agli Wahpekute e agli Wahpeton) e occidentali (Yankton e Yanktonay).\nI Lakota erano il pi\u00f9 occidentale dei tre gruppi sioux; sotto la pressione di popolazioni native confinanti, spinte a loro volta verso occidente e armate dall'uomo bianco, arrivarono ad occupare quelli che attualmente sono il Dakota del Nord e il Dakota del Sud. Dopo la loro migrazione verso le grandi praterie ed il conseguente distacco di fatto dal resto della confederazione sioux, essi ricostruirono idealmente i \"sette fuochi del consiglio\", articolandosi in altrettanti sottogruppi: Sichangu (Cosce Bruciate, Schiene Bruciate), Oglala (Gente Sparsa), Itazipcho (Senza Archi), Hunkpapa (Accampati al capo del Cerchio), Minneconjou (Seminatori vicino al Fiume), Sihasapa (Piedi Neri) e Oohenonpa (Due Marmitte).\nI trattati stracciati.\nNel 2007 un gruppo Sioux Lakota, facente parte di una delle ali pi\u00f9 estremiste dell'AIM, ha stracciato gli accordi firmati dal Governo Statunitense in quanto quest'ultimo non li ha pi\u00f9 rispettati cercando invece di \u201crubare la nostra cultura, le nostre terre e la nostra capacit\u00e0 di mantenere il nostro stile di vita\u201d. L'iniziativa mira a fondare una nuova nazione indipendente all'interno degli stati in cui si estende la riserva di PineRidge. Sebbene sia stata portata avanti da pochi e senza il consenso del Consiglio Tribale, ha avuto riscontri a livello internazionale."}
{"id": "663094", "revid": "599013", "url": "https://it.wikipedia.org/wiki?curid=663094", "title": "Circuit bending", "text": "Con circuit bending si indica la pratica di modificare in maniera creativa, attraverso semplici cortocircuiti, dispositivi e apparecchi elettronici a bassa tensione o strumenti elettronici alimentati a pile. L'intento \u00e8 quello di estrapolare da essi suoni inediti e creare nuovi strumenti musicali e bizzarri generatori di suono.\nGeneralmente viene associato alla musica elettronica sperimentale, al noise e a musicisti alla ricerca di nuovi suoni e di nuove strumentazioni \"aleatorie\". I suoni generati da tali apparecchiature sono, infatti, per lo pi\u00f9 casuali, caotici o comunque non canonicamente \ncollegabili all'idea di suono emesso da uno strumento musicale.\nStoria.\nUna prima applicazione di questa partica viene riferita a Reed Ghazala che negli anni 1960 scopr\u00ec che il circuito di un giocattolo a transistor venuto casualmente a contatto con oggetti metallici, produceva strani e nuovi suoni. Da quella prima casuale sperimentazione Reed Ghazala ha prodotto vari strumenti musicali innovativi ricavandone una vera e propria filosofia di vita. Nella sua opera \"Circuit-Bending: Build Your Own Alien Instruments\" \u00e8 considerato un ottimo strumento d'ingresso di tale pratica; ovviamente l'esperienza di Ghazala non esclude che altri musicisti ed ingegneri abbiano in precedenza usato simili metodi per scoprire nuove sonorit\u00e0.\nIl pi\u00f9 famoso tra i vari strumenti cos\u00ec generati \u00e8 lo Speak&amp;Spell della Texas Instruments, commercializzato in italia come Grillo Parlante dalla Clementoni.\nDescrizione.\nSeguendo la filosofia del \"circuit bending\", le modifiche si effettuano togliendo la scocca protettiva all'apparecchio che s'intende modificare (di solito, ameno che il circuito non venga collocato in un altro alloggio, tale scocca verr\u00e0 a sua volta modificata, ridipinta o manomessa). Agendo generalmente in maniera casuale e procedendo 'per tentativi', si sperimentano dei cortocircuiti, collegando i componenti elettrici con uno speciale strumento detto connettore a coccodrillo che, molto usato in elettronica per i collegamenti temporanei, consiste in un filo elettrico a cui sono state saldate, agli estremi, due pinzette. A questo stadio della sperimentazione il risultato \u00e8 quello d'ottenere suoni e rumori che stravolgono quelli originariamente programmati per l'apparecchio.\nUno stadio successivo del processo prevede l'implementazione hardware dell'apparecchio con la costruzione di veri e propri circuiti paralleli all'originario. Se le modifiche iniziali apportate allo strumento non prevedono necessarie conoscenze tecniche, questo secondo stadio dell'elaborazione necessita di competenze nel campo dell'elettronica analogica e digitale. Grossolanamente si pu\u00f2 affermare che grazie all'opportuna connessione di potenziometri, interruttori, resistenze, condensatori si pu\u00f2 ottenere un effetto meno casuale del processo di manipolazione dello strumento. La tecnica pu\u00f2 spingersi fino alla trasformazione completa dello strumento che, ad esempio, pu\u00f2 manipolare semplici tastiere giocattolo come la Casio SK-1 o la Casio vl-1 trasformandole in un vero e proprio sintetizzatore musicale.\nDi recente, oltre alle applicazioni musicali, vari artisti stanno sperimentando il circuit bending con apparecchi video come fotocamere, TV, webcam, mixer video, ecc."}
{"id": "663096", "revid": "1711941", "url": "https://it.wikipedia.org/wiki?curid=663096", "title": "Adrar (toponimo)", "text": "Adrar \u00e8 una parola berbera che significa \"monte\". \nNella toponomastica nordafricana \u00e8 stata spesso \"tradotta\" nel termine arabo corrispondente \"Gebel\" (\"Djebel\", \"Jabal\", etc.), nell'ambito del processo di arabizzazione del territorio da parte delle autorit\u00e0 politiche (sia coloniali, sia dei paesi indipendenti).\nPer esempio, quello che \u00e8 noto come Gebel Nefusa (in Libia) \u00e8 in realt\u00e0, nella lingua locale, l\"'Adrar n Infusen\". Lo stesso massiccio dell'Atlante \u00e8 in berbero \"Adrar n Dern\" (\"il Monte dei Monti\").\nNonostante questa tendenza alla sostituzione con termini arabi, la parola \"Adrar\" \u00e8 ancora piuttosto diffusa in toponomastica. Si segnalano in particolare: Adrar in Algeria, Adrar degli Ifoghas nel Mali, Adrar di Mauritania in Mauritania."}
{"id": "663097", "revid": "339392", "url": "https://it.wikipedia.org/wiki?curid=663097", "title": "Alle falde del Kilimangiaro", "text": ""}
{"id": "663101", "revid": "2039709", "url": "https://it.wikipedia.org/wiki?curid=663101", "title": "La squadra (serie televisiva)", "text": "La squadra \u00e8 stata una serie televisiva poliziesca Italiana andata in onda su Rai 3 dal 3 marzo 2000 al 5 dicembre 2007.\nLa serie \u00e8 stata ambientata nell'immaginario \"commissariato Sant'Andrea\" del quartiere Piscinola di Napoli. \u00c8 composta da otto stagioni, per un totale di 221 episodi.\nChiusura della serie.\nMercoled\u00ec 5 dicembre 2007 and\u00f2 in onda su Rai3 l'ultimo episodio del telefilm, il 221\u00ba, che si colloca cronologicamente 9 mesi dopo il penultimo episodio (il 220\u00ba). La decisione di chiudere la serie fu presa da Grundy Italia e Rai Fiction, le due case di produzione del telefilm.\nSuccessivamente c'\u00e8 stato lo spin-off \"La nuova squadra\": gli attori provenienti da \"La squadra\" erano soltanto Tony Sperandeo, Federico Tocci e Gennaro Silvestro."}
{"id": "663106", "revid": "119474112", "url": "https://it.wikipedia.org/wiki?curid=663106", "title": "Sfide", "text": "Sfide \u00e8 stato un programma televisivo italiano che parlava in chiave giornalistica di sport. Ideato e curato da Simona Ercolani, \u00e8 andato in onda su Rai 3 dal 23 dicembre 1998 al 2 agosto 2016 in seconda serata in periodi variabili, ma ogni tanto con speciali monotematici in prima serata. Inizialmente si parlava solo di calcio, poi il programma ha allargato i suoi orizzonti, tanto da assumere come slogan \"lo sport come non l'avete mai visto\".\nNella formula finale sono state condensate pi\u00f9 storie sportive legate a eventi, personaggi o fatti poco noti. La regia \u00e8 stata affidata ad Andrea Doretti.\nInizialmente senza conduttore (tranne per un breve periodo, nel 2002, con la conduzione in studio dell'autrice Simona Ercolani), dal 30 aprile 2012 al 2 agosto 2016 il programma \u00e8 stato condotto in studio dall'ex pilota automobilistico e campione paralimpico di handbike Alex Zanardi.\nLa voce fuori campo che commenta i filmati \u00e8 di Ughetta Lanari, preceduta in tale ruolo dai doppiatori Alberto Lori e Massimiliano Alto.\nLa sigla del programma \u00e8 \"Heroes\" di David Bowie.\nNel 2014 la redazione del programma ha realizzato per il canale DMAX lo speciale \"Fino all'ultima meta\", dedicato alle pi\u00f9 belle partite disputate dalla nazionale italiana di Rugby nei primi tredici anni nel Sei Nazioni, commentato da Roberto Pedicini.\nPuntate.\nElenco delle puntate dal 2008\nPremi.\nIl programma ha vinto diversi premi tra i quali nel 2002 il Premio Flaiano e il Premio Regia Televisiva."}
{"id": "663107", "revid": "305248", "url": "https://it.wikipedia.org/wiki?curid=663107", "title": "MTV On the Beach", "text": "MTV On The Beach \u00e8 stato un programma che andava in onda su MTV Italia da giugno a settembre, dal luned\u00ec al venerd\u00ec, condotto in rotazione da tutti i Vj's della rete.\nIl programma andava in onda da spiagge molto conosciute, ogni anno cambiando il posto (Messico, Ibiza e Italia), con i Vj's di Mtv che chiacchieravano con i bagnanti.\nNella maggior parte dei casi le persone che venivano intervistate erano trascinate a partecipare a dei giochi da spiaggia. Piccoli spazi del programma erano dedicati a mini servizi che presentavano la storia del luogo oppure piccole avventure nei luoghi pi\u00f9 significativi del posto. Non mancavano le attivit\u00e0 di sport estremo e ovviamente la musica, i videoclip dei brani pi\u00f9 ascoltati dell'estate.\nMTV On The Beach era anche la sede estiva di alcuni programmi, come \"Dancefloor Chart\".\nNell'ultima puntata della stagione, tutti i Vj's si riunivano per una puntata speciale, ripercorrendo i momenti pi\u00f9 belli del programma.\nStoria di On the beach.\nQueste le varie edizioni del programma cult di MTV Italia.\nEdizione 1998.\nCondotta da Daniele Bossari insieme a Victoria Cabello\nEdizione 1999.\nCondotta da Daniele Bossari insieme a Kris &amp; Kris.\nEdizione 2000.\nCondotta da Marco Maccarini insieme a Kris &amp; Kris. I tre vj hanno trascorso l'estate nelle pi\u00f9 belle spiagge dell'America e del Messico.\nEdizione 2001.\nCondotta da Francesco Mandelli, Valeria Bilello e Marco Maccarini. I tre vj accompagnati di volta in volta dagli altri vj della rete (tra i quali Kris &amp; Kris, Gip Cutrino e Marcello Martini) hanno trascorso l'estate nelle spiagge della Spagna.\nEdizione 2002.\nCondotta da Camila Raznovich, Valeria Bilello, Fabrizio Biggio, Gip Cutrino e Francesco Mandelli.\nEdizione 2003.\nCondotta da Francesco Mandelli, Valeria Bilello e Paolo Ruffini. I tre vj accompagnati di volta in volta dagli altri vj della rete (tra i quali Marco Maccarini, Rodrigo Caravita, Chiara Ricci ed Enrico Silvestrin) hanno trascorso l'estate nelle spiagge della Spagna\nN.B. Per tre settimane la troupe composta dai tre vj con la partecipazione straordinaria di Marco Maccarini e il cantante Simone Patrizi si \u00e8 spostata in montagna, nelle Alpi della Francia.\nEdizione 2004.\nCondotta da Valeria Bilello e Chiara Ricci. Le due vj accompagnate di volta in volta da altri personaggi del mondo dello spettacolo (tra i quali Luca Argentero e i comici Omar Fantini, Davide Paniate ed Andrea Santonastaso) hanno trascorso l'estate nelle spiagge della Spagna.\nLa fine del programma.\nNelle estati successive il programma cambia nome e forma dando vita nell'estate 2005 a Viva Las Vegas e nell'estate 2006 a Switch Trip."}
{"id": "663110", "revid": "316629", "url": "https://it.wikipedia.org/wiki?curid=663110", "title": "Nakota", "text": "Vengono oggi definiti, e definiscono s\u00e9 stessi, come Nakota (o Nakoda o anche Nakona), i popoli nativi americani tradizionalmente noti con il nome di Assiniboin (o Hohe) negli Stati Uniti e anche come Stoney in Canada. Si tratta di popolazioni di lingua sioux anticamente distaccatesi dal tronco principale della nazione sioux, dislocandosi nelle zone pi\u00f9 a nord e ad ovest dell'originario Minnesota (Montana, Nord Dakota e Canada) e divenendo quindi acerrime nemiche dei loro vecchi \u201calleati\u201d.\nStoria di un errore di denominazione.\nTradizionalmente, ma in modo quasi completamente generalizzato, le trib\u00f9 appartenenti alla nazione sioux (o dakota) venivano classificate in tre raggruppamenti linguistici: i dakota in senso stretto, che costituivano il gruppo pi\u00f9 orientale (in qualche modo quello originario) e si definivano Is\u00e1\u014byathi o Is\u00e1\u014bathi (da cui l'appellativo europeizzato di Santee), i Lakota, che costituivano il gruppo pi\u00f9 occidentale e si definivano Th\u00edt\u021fu\u014bwa\u014b (nome europeizzato in Teton) e, finalmente, i Nakota, che si ritenevano raggruppare le due trib\u00f9 centrali degli Yankton e degli Yanktonai, da cui la leggenda voleva che si fossero anticamente separati gli Assiniboin (i quali infatti parlavano un dialetto molto simile e chiamato con lo stesso nome).\nDopo che, nel corso degli anni, tale ripartizione era stata solo molto saltuariamente messa in dubbio, nel 1978, Douglas R. Parks, A. Wesley Jones, David S. Rood, e Raymond J. DeMallie intrapresero una ricerca linguistica sistematica nelle riserve sioux e assiniboin per stabilirne una volta per tutte la dialettologia precisa. Il risultato \u00e8 stato che sia i Santee sia gli Yankton e gli Yanktonai si riferivano (e si riferiscono) a s\u00e9 stessi come \u201cDakota\u201d, mentre l'appellativo di \u201cNakota\u201d (o \u201cNakoda\u201d) era (ed \u00e8) appannaggio esclusivo degli Assiniboin e dei loro parenti canadesi, Stoney. \nNonostante la pubblicistica, particolarmente quella non specialistica sul piano della linguistica, abbia mostrato pi\u00f9 di qualche resistenza a far proprie in via definitiva le acquisizioni di Parks e DeMallie, esse sono state pienamente confermate dallo studio ultraventennale effettuato \"sul campo\" da Jan Ullrich e che ha portato alla redazione del suo recente dizionario lakota, pubblicato nel 2008. Secondo Ullrich, l'errata denominazione di Yankton e Yanktonai, come \u201cNakota\u201d, arrivando ad esercitare un tale potere di convincimento da influenzare perfino nativi dakota e lakota. \nChe non si sia trattato nemmeno di una successiva regressione terminologica dovuta alla permanenza di Yankton e Yanktonai nelle stesse riserve con i Santee, \u00e8 confermato dalla mancanza, secondo Ullrich, di riferimenti nei testi pi\u00f9 antichi dei vari dialetti sioux: in particolare, ad esempio, \u00abJohn P. Williamson, nel suo \"English-Dakota Dictionary\" (Williamson 1902), elenca il termine dakota come nome proprio per il popolo dakota, ma non menziona il termine nakota\u00bb nonostante avesse ampiamente lavorato con gli Yankton e inserisca ripetutamente, nel suo vocabolario, varianti yankton delle voci in dialetto santee. Del resto, sempre Ullrich rileva che probabilmente la prima ad evidenziare l'errore di denominazione degli Yankton-Yanktonai fu proprio una grande studiosa di origine yankton, e quindi in grande cognizione di causa, come Ella Cara Deloria (n. 1888).\nIn conclusione, comunque, \u00e8 senza dubbio accertato da tutti gli studi sul campo citati e da tutti i siti internet delle riserve sioux e assiniboin/stoney che, al di l\u00e0 delle possibili varianti ortografiche, oggigiorno i gruppi interessati si autodefiniscono come segue (e nessun elemento induce a pensare che in passato accadesse diversamente): \nLe tendenze odierne.\nAl giorno d'oggi si registra, da parte degli Assiniboin e soprattutto degli Stoney canadesi, una forte propensione a minimizzare le rotture del passato e a rioccupare il proprio posto, se non nella \u201cnazione sioux\u201d, che non esiste pi\u00f9 (se mai \u00e8 esistita), almeno nella tradizione \"sioux\". Tale propensione \u00e8 apertamente dichiarata sui siti internet legati alle \"First nations\" canadesi ed \u00e8 anzi, spesso \"ufficialmente\" dichiarata a livello degli organismi rappresentativi tribali. Valgano ad esempio lo stesso nome assunto dall\u2019\"\"Alexis Nakota Sioux First Nation\" o l'orgoglioso richiamo fatto dalla \"Nakoda First Nation\"\" dell'Alberta alla propria ascendenza sioux ed al valore della propria lingua nativa: \u201c\"Come discendenti delle grandi nazioni sioux, gli odierni membri della trib\u00f9 stoney preferiscono condurre la conversazione e gli affari tribali nella loro madrelingua sioux\"\u201d. Addirittura pi\u00f9 estesa e ragionata \u00e8 l'adesione alla tradizione sioux da parte delle trib\u00f9 assiniboin e stoney del Saskatchewan. Con tali premesse non meraviglia che da parte delle strutture tribali nakota/nakoda sia stata data un'adesione massiccia alle recenti iniziative \"pan-sioux\" di rivitalizzazione delle lingue native, ed in particolare agli annuali \u201cLakota, Dakota, Nakota Language Summit\u201d, indetti, a partire dal 2008, dall'organizzazione non-profit lakota per la promozione ed il rafforzamento della lingua, \"Tusweca Tiospaye\", con la finalit\u00e0 di \u201c\"Unire i Sette Fuochi del Consiglio per salvare la lingua\"\u201d. Stante per\u00f2 il solco di (sostanziale) reciproca inintelligibilit\u00e0 creatosi ormai nel continuum dialettale sioux tra i dialetti dakota/lakota e quelli nakota/nakoda, \u00e8 dubbio se tali sforzi di rivitalizzazione unitaria della lingua sioux potranno avere dei risultati significativi e, comunque, solo il tempo sar\u00e0 in grado di dirlo."}
{"id": "663112", "revid": "785863", "url": "https://it.wikipedia.org/wiki?curid=663112", "title": "Gaia - Il pianeta che vive", "text": "Gaia - Il pianeta che vive \u00e8 stato un programma televisivo di divulgazione scientifica ideato da Gregorio Paolini dal 2001 e condotto da Mario Tozzi. Andava in onda su Rai 3 in prima serata, soprattutto di sabato, se non per alcune eccezioni. Il conduttore, geologo, nelle prime edizioni era affiancato da Ciro, un piccolo cucciolo di dinosauro. And\u00f2 in onda fino al 2006. Il nome del programma deriva dall'ipotesi Gaia di James Lovelock.\nRubriche.\nIl programma spaziava tra vari argomenti, ma sempre concernenti l'ambito terrestre, da cui il nome \"Gaia\" (che in greco significa \"terra\").\nIn particolare, in alcune puntate si \u00e8 parlato dell'effetto serra, dei metodi per combatterlo, e anche delle conseguenze e i costi di tutto ci\u00f2.\nDal 2003 venne realizzata un'edizione in formato ridotto, Gaia Files, che approfondiva alcune tematiche. La rubrica and\u00f2 in onda sempre su Rai 3 ma in seconda serata. Normalmente veniva registrata in luoghi speciali.\nPuntate straordinarie.\nA una settimana circa dal maremoto dell'Oceano Indiano and\u00f2 in onda in prima serata una puntata in collaborazione con il TG3 Primo Piano.\n\"Terzo pianeta\".\nDal 2006 il programma non viene pi\u00f9 trasmesso; al suo posto troviamo il programma Terzo pianeta, che dal 2007 sino ad ora non ha avuto nuove puntate. Terzo Pianeta \u00e8 un'evoluzione di Gaia, ed \u00e8 condotto sempre dall'esperto geologo Mario Tozzi, il quale riprende argomenti talvolta gi\u00e0 trattati nel programma precedente.\nNella cultura di massa.\nLa canzone \"Gaia\" di Arisa, presente nell'album \"Guardando il cielo\" del 2016, fa riferimento alla terra ma anche alla trasmissione di Tozzi."}
{"id": "663116", "revid": "161374", "url": "https://it.wikipedia.org/wiki?curid=663116", "title": "Lo strano caso del dr. Jekyll e di mr. Hyde", "text": ""}
{"id": "663117", "revid": "76485", "url": "https://it.wikipedia.org/wiki?curid=663117", "title": "Cause interruttive del nesso causale", "text": ""}
{"id": "663119", "revid": "52076", "url": "https://it.wikipedia.org/wiki?curid=663119", "title": "Antef V", "text": ""}
{"id": "663129", "revid": "768068", "url": "https://it.wikipedia.org/wiki?curid=663129", "title": "Girolamo Crescentini", "text": "Biografia.\nFu il nono figlio di Margherita Coli, nobildonna di Urbania e di Domenico Crescentini, maestro di cappella, fratello del parroco Gioacchino Crescentini, anch\u2019esso interessato alla musica e dedito agli studi letterari. Considerato uno degli ultimi grandi castrati dell\u2019epoca, ebbe come primi maestri Raffaele Grechi e Pietro Morandi; si esib\u00ec per la prima volta all\u2019interno della chiesa di S. Eracleano nei pressi della sua citt\u00e0 natia e nella quale lo zio svolgeva la sua attivit\u00e0 parrocchiale. Prosegu\u00ec gli studi con Francesco Paciotti, maestro di cappella della cattedrale di Urbania che, una volta appurate le doti del Crescentini, decise di fargli fare l\u2019operazione di castrazione per preservarne la voce e, con il maestro Grechi, finanzi\u00f2 tale intervento. Studi\u00f2 a Bologna con il celebre insegnante Lorenzo Gibelli ed esord\u00ec nel 1783 in et\u00e0 piuttosto avanzata per un castrato. Dopo un infelice soggiorno a Londra nel 1785, dove non riscosse molto apprezzamento, al suo ritorno in Italia partecip\u00f2 invece a Napoli, con grande successo, ad una ripresa dell'opera di Guglielmi, \"Enea e Lavinia\", insieme al gi\u00e0 famoso tenore Giacomo Davide, che condivideva le inclinazioni artistiche del Crescentini. Dopo di allora la sua carriera si svilupp\u00f2 con sempre maggior successo raggiungendo il culmine negli anni '90, ed in particolare nel 1796, quando cre\u00f2 due ruoli che sarebbero rimasti in repertorio alcuni decenni e famosi poi fino ai giorni nostri, in entrambi i casi a fianco della sua quasi-allieva Giuseppina Grassini. Per lui, infatti, Nicola Zingarelli scrisse la parte di \"Romeo\" nella sua opera \"Giulietta e Romeo\", andata in scena alla Scala di Milano il 30 gennaio, mentre Domenico Cimarosa compose il ruolo di \"Curiazio\" ne \"Gli Oriazi e i Curiazi\", andati invece in scena nell'altro grande teatro dell'Italia Settentrionale, La Fenice di Venezia, il 26 dicembre. Per l'opera di Zingarelli, Crescentini compose lui stesso un'aria, \"Ombra adorata aspetta\" che sarebbe rimasta famosa come \"La Preghiera di Romeo\", e che fu un grandissimo e duraturo successo per il cantante ed un cruccio permanente per il compositore, che la defin\u00ec \"\"disgrazia della mia opera\", in quanto mancante di \"senso comune\"\". Dopo aver trascorso quattro anni a Lisbona, dopo il 1797, come direttore del Teatro S\u00e3o Carlos, rientr\u00f2 in Italia e, dopo una clamorosa esecuzione a Vienna della \"Preghiera di Romeo\", per la quale fu incoronato sulla scena, Napoleone lo insign\u00ec dell'Ordine della Corona di Ferro della Lombardia L\u2019i e lo nomin\u00f2 maestro di canto della famiglia imperiale, incarico che condusse Crescentini a Parigi dal 1806 al 1812, quando finalmente ottenne licenza di ristabilirsi in patria e di ritirarsi dalle scene. Dal 1814 si dedic\u00f2 all'insegnamento del canto presso il Liceo Musicale di Bologna, di cui divenne direttore nel 1815, poi anche a Roma ed infine al Regio Collegio di musica di Napoli, dove ebbe come allieva anche Isabella Colbran. Fra i suoi discepoli \u00e8 da ricordare anche il musicista patriota Pietro Maroncelli. Nel 1811 aveva gi\u00e0 pubblicato a Parigi un'opera didattica dal titolo \"\"Esercizi per la vocalizzazione\". Il Crescentini sopravvisse fino al 1846, quando il suo mondo artistico non era pi\u00f9 che un vago ricordo sbiadito.\nCaratteristiche artistiche.\nCon Pacchierotti, Marchesi e con l'estrema propaggine del Velluti, Crescentini guid\u00f2 l'ultima carica dei castrati: egli venne chiamato, per i prodigi del suo canto, l'\u00abOrfeo italiano\u00bb e, per la sua conoscenza, anche teorica, di tale arte, il \u00abNestore dei musici\u00bb. Egli era dotato di una voce chiara, flessibile e pura che gli guadagn\u00f2 l'ammirazione di figure come Alfred de Vigny, che, nella sua novella \"La Vie et la mort du Capitaine Renaud ou la Canne de jonc\", parl\u00f2 di \u201c\"una voce da serafino che usciva da un volto emaciato e raggrinzito\"\u201d, o come il diciassettenne Arthur Schopenhauer che, nel suo diario, annot\u00f2 a sua volta di una voce \u201c\"bella in modo soprannaturale\"\u201d e di un timbro pieno e dolce. Sopranista non particolarmente esteso, Crescentini rifugg\u00ec dalla corsa verso i sovracuti di cui il do6 della sua contemporanea Bastardella fu la rappresentazione vivente, e rifugg\u00ec altres\u00ec dalla smania per l'eccessiva ornamentazione del canto nei momenti in cui essa non fosse davvero necessaria per l'espressione di quel quid di \u201c\"infinitamente piccolo che\" [formava] \"la perfezione del\" [suo] \"canto\"\u201d nella Preghiera di Romeo; \u201c\"un infinitamente piccolo che\" [cambiava] \"d'altronde secondo la voce del cantante, il grado di illusione e d'entusiasmo di cui\" [era] \"animato\"\u201d e che rendeva ogni esecuzione inevitabilmente diversa dalle altre.\nCampione del vero \u201c\"cantar che nell'anima si sente\"\u201d, Crescentini capeggi\u00f2 la rivincita del belcanto d'antan sulla moda del tardo Settecento e contribu\u00ec, insieme a Pacchierotti, alla Grassini, alla Todi de Agujar, al tenore Giacomo David e ad altri, a porre le basi per i fasti del \u201cgran finale\u201d rossiniano di due secoli di storia del canto lirico.\nQualcosa della sua concezione del canto, quale lui aveva espressa nei citati \"Esercizi per la vocalizzazione\"\", \u00e8 probabilmente passato anche nello stile vocale delle opere belliniane."}
{"id": "663131", "revid": "709565", "url": "https://it.wikipedia.org/wiki?curid=663131", "title": "James Wimshurst", "text": "Nonostante non abbia brevettato le macchine da lui inventate e le varie migliorie apportate a quelle gi\u00e0 esistenti, i suoi miglioramenti al generatore elettrostatico fecero s\u00ec che acquistasse il nome di macchina di Wimshurst.\nBiografia.\nWimshurst nacque a Poplar, Inghilterra, figlio di Henry Wimshurst. Venne educato alla Steabonheath House di Londra, quindi divenne apprendista alle fonderie del Tamigi fino al 1853, assieme a James Mare. Nel 1864 si spos\u00f2 con Clare Tubb. Nel 1865, dopo che Wimshurst venne trasferito a Liverpool, lavor\u00f2 al Liverpool Underwriters' Registry. Nel 1874 entr\u00f2 nel \"Board of Trade\" della Camera di Commercio, in qualit\u00e0 di \"armatore supervisore capo\" ai Lloyd's. Successivamente, nel 1890, sarebbe diventato rappresentante del \"Board of Trade\" ad una conferenza internazionale a Washington.\nWimshurst dedic\u00f2 grandi quantit\u00e0 del suo tempo libero al lavoro sperimentale. Oltre alle sue attivit\u00e0 in campo elettrico, Wimshurst avrebbe inventato anche una caratteristica pompa a vuoto, un congegno per indicare la stabilit\u00e0 di una nave, e metodi per il collegamento elettrico dei fari alla terraferma. Nel 1878 inizi\u00f2 a fare esperimenti con generatori elettrostatici elettrici, per la generazione di scintille per scopi scientifici e di intrattenimento. A partire dal 1880, Wimshurst si interess\u00f2 alle macchine elettrostatiche del tipo a influenza. La sua casa di Clapham era dotata di un laboratorio versatile, nel quale disponeva di un'ampia variet\u00e0 di attrezzi e meccanismi per l'illuminazione elettrica. Wimshurst costru\u00ec diversi dei tipi conosciuti di generatori elettrostatici, come quelli creati da W. Nicholson, F. P. Carr\u00e9 e W. T. B. Holtz. A questi predecessori, Wimshurst apport\u00f2 molte modifiche, il cui risultato fu la macchina di Holtz-Wimshurst.\nPoco tempo dopo, Wimshurst svilupp\u00f2 una \"macchina duplex\". Il dispositivo aveva due dischi che ruotavano in direzioni opposte, con settori metallici conduttori sulle superfici di ciascuno. Rispetto ai suoi predecessori, questa macchina era meno sensibile alle condizioni atmosferiche e non richiedevano la fornitura di corrente. Questa versione della macchina venne anch'essa migliorata da altri sviluppatori (come la macchina di Pidgeon sviluppata da W. R. Pidgeon, che increment\u00f2 l'effetto di induzione elettrica e l'elettricit\u00e0 prodotta). Nel 1882, Wimshurst svilupp\u00f2 la sua \"\"Macchina Cilindrica\". Nel 1883, i suoi miglioramenti al generatore elettrostatico portarono tale strumento ad essere diffusamente noto come Macchina di Wimshurst. Nel 1885, venne costruita in Inghilterra una delle pi\u00f9 grandi macchine di Wimshurst (che oggi si trova al Chicago Museum of Science and Industry).\nWimshurst divenne un membro dell\"'Institution of Electrical Engineers\" nel 1889. Nel 1891, egli rifer\u00ec di una macchina che generava corrente alternata ad alta tensione. Nel 1896, le sue macchine a dischi multipli (fino a 8 dischi) trovarono un nuovo impiego come generatori di raggi Roentgen per la radiografia e l'elettroterapia. Per questo contributo alla scienza medica, Wimshurst venne eletto \"Fellow\" della Royal Society (1898). Mor\u00ec a Clapham, all'et\u00e0 di 70 anni."}
{"id": "663132", "revid": "1573940", "url": "https://it.wikipedia.org/wiki?curid=663132", "title": "Convento delle Bettine", "text": "Il convento delle \"Bettine\", che trae il suo nome dal popolare appellativo dato alle suore che vi dimorano, si trova a Campi Bisenzio, nel quartiere di San Martino.\nFu edificato tra il 1885 ed il 1887 per iniziativa della fondatrice del Terzo Ordine Carmelitano di Santa Teresa, la Beata Teresa Maria della Croce, al secolo Teresa Manetti, che fin dagli anni settanta aveva creato una congregazione religiosa, ospitata in alcuni caseggiati dei dintorni. Il successo del nuovo ordine, sia come vocazioni che come risultati, fece s\u00ec che \"Bettina\" (come era chiamata Teresa fin da piccola dai compaesani) decidesse di costruire un vero e proprio convento, abbandonando le sistemazioni fortunose. Nell'occasione, Bettina ebbe anche l'intelligente idea di costruirvi accanto una chiesa, per risolvere il secolare isolamento della frazione di San Martino dalla propria chiesa, dovuto ad una deviazione del corso del Bisenzio avvenuto nel 1328 e che rendeva difficoltose le partecipazioni alle funzioni in occasione delle frequenti piene.\nLa chiesa oggi ospita la tomba della fondatrice; il Convento \u00e8 oggi Casa Madre dell'ordine, mentre le attivit\u00e0 organizzative sono state spostate, per ragioni di comodit\u00e0 logistica, nella Casa Generalizia di Via Rucellai a Firenze"}
{"id": "663133", "revid": "543975", "url": "https://it.wikipedia.org/wiki?curid=663133", "title": "Say What?", "text": "Say What? \u00e8 stato un programma televisivo di MTV Italia presentato da Marco Maccarini con l'aiuto di Nan\u00e0 Cristiana Paolucci.\nNel programma alcuni concorrenti si sfidavano a colpi di karaoke giudicati dal pubblico e da una giuria di qualit\u00e0 composta da tre giudici: il primo giudicava il look, il secondo giudicava le abilit\u00e0 canore e il terzo dava un giudizio generale.\nDurante la diretta inoltre era presente anche il cosiddetto \"momento della ruota\": i concorrenti giravano la ruota per sapere che canzone cantare. Sulla ruota c'erano i titoli di alcune canzoni che potevano essere decise dalla sorte, dalla giuria, dal pubblico o da Maccarini. Solitamente se il concorrente era uomo Marco sceglieva una canzone da donna, al contrario, se il concorrente era donna sceglieva una canzone da uomo."}
{"id": "663142", "revid": "125347735", "url": "https://it.wikipedia.org/wiki?curid=663142", "title": "Audiologia", "text": "Laudiologia \u00e8 la branca medica specialistica che si occupa dei disturbi dell'apparato uditivo e vestibolare. Il termine \u00e8 composto dall'unione del latino \"audire\" (\"sentire\") e del greco \u03bb\u03cc\u03b3\u03bf\u03c2 (\"logos\" = \"conoscenza\").\nIn seguito alla fusione con la Scuola di Audiologia, le branche medico-specialistiche un tempo autonome hanno dato vita alla Scuola di specializzazione di audiologia e foniatria. Pertanto la audiologia e foniatria \u00e8 quella branca della medicina che si occupa della fisiopatologia della comunicazione umana, diagnosi, trattamento medico-riabilitativo e protesico delle turbe della parola, del linguaggio, degli apprendimenti scolastici, della voce, dei disturbi della deglutizione o disfagia, dei disturbi dell'udito e dell'equilibrio.\nIl logopedista \u00e8 la figura professionale laureata non medica di riferimento del medico specialista in audio-foniatria. Al logopedista \u00e8 affidata, in particolare, la a/riabilitazione dei disturbi della comunicazione audioverbale in riferimento alla diagnosi e prescrizione del medico specialista, con il quale condivide il catalogo nosologico.\nAltre figure professionali laureate non mediche che collaborano alla valutazione e terapia protesica nei disturbi uditivi sono laudioprotesista e laudiometrista."}
{"id": "663149", "revid": "1442080", "url": "https://it.wikipedia.org/wiki?curid=663149", "title": "Heterohyrax brucei", "text": "La procavia (o irace) delle steppe (Heterohyrax brucei) \u00e8 una delle quattro specie note di iraci (ordine \"Hyracoidea\"), e l'unica del genere Heterohyrax. Per morfologia e abitudini \u00e8 molto simile all'irace del Capo; come quest'ultimo, viene chiamato \"dassie\" in afrikaans e \"pimbi\" in swahili. In inglese viene chiamato \"yellow-spotted dassie\" (irace dalle macchie gialle).\nDescrizione.\nHa una lunghezza di circa 45\u00a0cm e un peso di 4\u00a0kg; il pelo \u00e8 pi\u00f9 corto e ispido che in altre specie di iraci, di colore variabile dal grigio al marrone scuro. Sopra gli occhi ci sono spesso due macchie di pelo chiaro, quasi bianco, e un'altra macchia bianca si trova in mezzo al dorso. Il ventre \u00e8 bianco.\nBiologia.\nSi nutre di erba, foglie, corteccia, radici, e occasionalmente qualche insetto. \u00c8 un animale decisamente gregario, che vive in gruppi numerosi. \u00c8 prevalentemente diurna, e come altri iraci apprezza molto stare sdraiata al sole a scaldarsi.\nLa gestazione dura 7 mesi, e vengono partoriti uno o due cuccioli. La durata media della vita \u00e8 di circa 6 anni. I suoi principali nemici naturali sono pitoni, leopardi, manguste e rapaci.\nDistribuzione e habitat.\n\u00c8 diffuso in diverse regioni dell'Africa, e in particolare nell'Egitto meridionale, nell'Angola centrale, e nel Sudafrica settentrionale. \nPredilige le zone rocciose nella savana o in montagna, fino ad altitudini di 4.000\u00a0m."}
{"id": "663150", "revid": "1543377", "url": "https://it.wikipedia.org/wiki?curid=663150", "title": "Antilope cervicapra", "text": "Lantilope cervicapra o sasin (Antilope cervicapra ) \u00e8 un'antilope diffusa in India, Nepal e Pakistan. Unica specie esistente del genere \"Antilope\", venne descritta e battezzata cos\u00ec dallo zoologo svedese Linneo nel 1758. Ne vengono riconosciute due sottospecie. Raggiunge 74\u201384\u00a0cm di altezza al garrese. I maschi pesano 20\u201357\u00a0kg; le femmine, pi\u00f9 piccole, ne pesano 20-33. Le corna, lunghe e anellate, misurano 35\u201375\u00a0cm; sono presenti generalmente solo nei maschi, ma in alcuni casi anche le femmine possono svilupparle. Il colore bianco del mento e della zona intorno agli occhi contrasta fortemente con le strisce nere sulla faccia. Il manto dei maschi \u00e8 bicolore: mentre le regioni superiori e la parte esterna delle zampe sono di colore variabile dal marrone scuro al nero, le regioni inferiori e la parte interna delle zampe sono di colore bianco candido. Nelle femmine e nei giovani, invece, le zone che nei maschi sono scure variano dal fulvo-giallastro al tanno.\nL'antilope cervicapra \u00e8 una specie diurna. I gruppi, generalmente poco numerosi, sono di tre tipi: di femmine, di maschi e di scapoli. I maschi spesso adottano la strategia del \"lek\" per radunare le femmine con cui accoppiarsi. Mentre agli altri maschi non \u00e8 consentito entrare in questi territori, le femmine spesso visitano questi luoghi per pascolare. Il padrone del territorio pu\u00f2 allora cercare di accoppiarsi con loro. L'antilope cervicapra \u00e8 erbivora: si nutre di erba bassa, ma all'occasione non esita a brucare gli arbusti. Le femmine raggiungono la maturit\u00e0 sessuale ad 8 mesi di et\u00e0, ma non si accoppiano mai prima dei 2 anni. I maschi, invece, diventano maturi pi\u00f9 tardi, ad un anno e mezzo di et\u00e0. L'accoppiamento pu\u00f2 avere luogo in qualsiasi periodo dell'anno. Dopo una gestazione di 6 mesi, viene alla luce un unico piccolo. La speranza di vita \u00e8 di 10-15 anni.\nL'antilope cervicapra vive nelle pianure erbose e nelle zone scarsamente forestate. A causa della regolare necessit\u00e0 di bere, predilige le aree dove l'acqua \u00e8 continuamente disponibile.\nQuesta antilope \u00e8 originaria dell'India, dove vive la stragrande maggioranza degli esemplari, mentre \u00e8 estinta in Bangladesh. In passato era ampiamente diffusa, ma oggi ne rimangono soltanto piccoli branchi sparsi, in gran parte confinati alle aree protette. Nel corso del XX secolo il numero di esemplari \u00e8 crollato drasticamente a causa della caccia eccessiva, della deforestazione e del degrado ambientale. La specie \u00e8 stata introdotta in Argentina e negli Stati Uniti. In India, la caccia all'antilope cervicapra \u00e8 proibita ai termini dell'Appendice I della legge per la protezione ambientale del 1972. L'antilope cervicapra gode di grande reputazione nell'Induismo: molti abitanti delle zone rurali dell'India e del Nepal non osano arrecare danno alla specie.\nEtimologia.\nIl nome scientifico dell'antilope cervicapra \u00e8 lo stesso di quello comune. Il nome del genere deriva dal latino medievale \"anthalopus\", termine che indicava una creatura favolosa munita di corna. L'appellativo specifico \"cervicapra\" \u00e8 una forma composta dalle parole latine \"cervus\" (\u00abcervo\u00bb) e \"capra\" (\u00abcapra\u00bb). L'utilizzo del nome comune \"blackbuck\" (lett. \u00abantilope nera\u00bb), con cui la specie \u00e8 nota nei paesi anglosassoni, viene attestato per la prima volta nel 1850. L'antilope cervicapra viene anche chiamata \u00abantilope indiana\u00bb, \"kadiyal\", \"kala hiran\", \"krishna mriga\" (in kannada) e \"krishnasaar\" (in hindi); \"kalvit\" (in marathi); \"krishna jinka\" (in telugu); e \"iralai maan\" (in tamil).\nTassonomia.\nL'antilope cervicapra \u00e8 l'unica specie oggi esistente del genere \"Antilope\" e appartiene alla famiglia dei Bovidi. La specie venne descritta e battezzata dallo zoologo svedese Linneo nella decima edizione del suo \"Systema Naturae\" nel 1758. Oltre alla specie attuale, il genere \"Antilope\" comprende anche alcune forme fossili, come \"A. subtorta\", \"A. planicornis\" e \"A. intermedius\".\nI generi \"Antilope\", \"Eudorcas\", \"Gazella\" e \"Nanger\" formano un clade in seno alla sottofamiglia degli Antilopini. Nel 1995 uno studio dettagliato del cariotipo spinse gli studiosi a ipotizzare che, tra i generi di questo clade, il genere \"Antilope\" fosse quello pi\u00f9 strettamente imparentato con il genere \"Gazella\". Nel 1999 le analisi filogenetiche confermarono che \"Antilope\" \u00e8 il \"sister taxon\" pi\u00f9 prossimo a \"Gazella\"; al contrario, uno studio filogenetico precedente, del 1976, faceva di \"Antilope\" un \"sister taxon\" di \"Nanger\". In una revisione pi\u00f9 recente della filogenesi degli Antilopini basata sull'analisi delle sequenze di molteplici loci nucleari e mitocondriali pubblicata nel 2013, Eva Verena B\u00e4rmann (dell'universit\u00e0 di Cambridge) e i suoi colleghi hanno riesaminato le relazioni filogenetiche tra le varie specie e hanno scoperto che \"Antilope\" e \"Gazella\" sono \"sister taxa\" distinti dai \"sister taxa\" \"Nanger\" ed \"Eudorcas\".\nVengono riconosciute due sottospecie, che forse potrebbero rappresentare due specie indipendenti:\nGenetica.\nL'antilope cervicapra presenta un numero variabile di cromosomi diploidi. I maschi ne hanno da 31 a 33, mentre le femmine ne hanno da 30 a 32. I maschi hanno un cromosoma sessuale XY1Y2. Cromosomi sessuali insolitamente grandi erano stati descritti in precedenza solo in poche specie, tutte quanti appartenenti all'ordine dei Roditori. Tuttavia, nel 1968, uno studio rivel\u00f2 che anche due artiodattili, l'antilope cervicapra e il sitatunga, mostravano questa anomalia. Generalmente, il cromosoma X costituisce il 5% del complemento cromosomico aploide, ma nell'antilope cervicapra questa percentuale \u00e8 del 14,96. Porzioni di entrambi questi cromosomi particolarmente grandi mostrano una replicazione ritardata.\nUno studio del 1997 rivel\u00f2 un polimorfismo proteico inferiore in \"Antilope\" rispetto ad \"Antidorcas\", \"Eudorcas\" e \"Gazella\". Questo \u00e8 stato attribuito ad una storia di rapida evoluzione di un fenotipo autapomorfo di \"Antilope\". A questo potrebbe aver contribuito il fatto che solo pochi maschi dominanti hanno potuto trasmettere il loro patrimonio genetico a causa del loro comportamento riproduttivo basato sui \"lek\".\nDescrizione.\nL'antilope cervicapra \u00e8 un'antilope di medie dimensioni. Raggiunge 74\u201384\u00a0cm di altezza al garrese e presenta una lunghezza testa-corpo di quasi 120\u00a0cm. Nella popolazione introdotta in Texas i maschi pesano 20\u201357\u00a0kg (in media 38). Le femmine sono pi\u00f9 leggere: pesano 20\u201333\u00a0kg (in media 27). Il dimorfismo sessuale \u00e8 molto pronunciato, in quanto i maschi sono pi\u00f9 grandi e pi\u00f9 scuri delle femmine. Le corna, lunghe e anellate, simili a cavatappi, sono presenti generalmente solo nei maschi, ma in alcuni casi anche le femmine possono svilupparle. Misurano 35\u201375\u00a0cm di lunghezza, ma negli esemplari che vivono in Texas esse non superano mai i 58\u00a0cm. Le corna divergono tra loro formando una sorta di \u00abV\u00bb. In India le corna sono pi\u00f9 lunghe e divergenti negli esemplari che vivono nelle zone settentrionali e occidentali del paese.\nIl colore bianco del mento e della zona intorno agli occhi contrasta fortemente con le strisce nere sulla faccia. Il manto dei maschi \u00e8 bicolore: mentre le regioni superiori e la parte esterna delle zampe sono di colore variabile dal marrone scuro al nero, le regioni inferiori e la parte interna delle zampe sono di colore bianco candido. Generalmente il colore del manto scurisce generalmente man mano che i maschi invecchiano. Nelle femmine e nei giovani, invece, le zone che nei maschi sono scure variano dal fulvo-giallastro al tanno. In Texas le antilopi cervicapra effettuano la muta in primavera; dopo di essa, i maschi appaiono molto pi\u00f9 chiari, con il colore scuro che persiste solamente sulla faccia e sulle zampe. Al contrario, diventano pi\u00f9 scuri man mano che si avvicina la stagione riproduttiva. Presso le popolazioni selvatiche sono stati osservati sia esemplari melanici che albini. Gli esemplari albini diventano spesso le celebrit\u00e0 degli zoo che li ospitano, come nel caso del parco zoologico Indira Gandhi nell'Andhra Pradesh (India).\nDistribuzione e habitat.\nL'antilope cervicapra \u00e8 originaria del subcontinente indiano, ma \u00e8 attualmente estinta in Bangladesh. In Nepal, l'ultima popolazione sopravvissuta vive nella Blackbuck Conservation Area, a sud del parco nazionale di Bardia: nel 2008 tale popolazione \u00e8 stata stimata in 184 esemplari. In Pakistan, l'antilope cervicapra \u00e8 presente lungo il confine con l'India e una popolazione in cattivit\u00e0 \u00e8 ospitata nel parco nazionale di Lal Suhanra.\nLe antilopi cervicapra vivono nelle pianure erbose e nelle zone scarsamente alberate ove vi siano fonti d'acqua perenni disponibili da cui bere ogni giorno. Allo scopo di trovare l'acqua i branchi si spostano spesso su lunghe distanze. Le boscaglie costituiscono una buona fonte di nutrimento e di riparo. L'antilope cervicapra non tollera il clima freddo.\nAlcune antilopi cervicapra sono presenti nel campus dell'Istituto indiano di tecnologia di Madras, adiacente al parco nazionale di Guindy. I maschi albini erano una delle attrazioni del campus, ma il numero di queste antilopi \u00e8 in diminuzione a causa della distruzione dell'habitat e degli attacchi dei cani randagi, sempre pi\u00f9 numerosi.\nIl naturalista britannico William Thomas Blanford descrive cos\u00ec l'areale dell'antilope cervicapra nella sua opera \"The Fauna of British India, including Ceylon and Burma\" del 1891:\nOggi, ne sopravvivono solo branchi sparsi, in gran parte confinati alle aree protette.\nLa specie venne introdotta in Texas, nella regione dell'altopiano di Edwards, nel 1932. A partire dal 1988, la popolazione \u00e8 aumentata e l'antilope \u00e8 divenuta la specie esotica pi\u00f9 numerosa del Texas dopo il cervo pomellato. Agli inizi degli anni 2000, la popolazione degli Stati Uniti \u00e8 stata stimata in 35.000 esemplari. Altre antilopi sono state introdotte in Argentina, dove vivono circa 8600 esemplari (sempre agli inizi degli anni 2000).\nBiologia.\nL'antilope cervicapra \u00e8 una specie diurna, ma la sua attivit\u00e0 rallenta verso met\u00e0 giornata man mano che, avvicinandosi l'estate, le giornate diventano pi\u00f9 calde. I gruppi, generalmente poco numerosi, sono di tre tipi: di femmine, di maschi territoriali e di maschi scapoli. Uno studio ha rivelato che le dimensioni dei gruppi sono spesso oscillanti, essendo correlate alla disponibilit\u00e0 alimentare e alla natura dell'habitat. I branchi pi\u00f9 numerosi hanno un vantaggio rispetto a quelli pi\u00f9 piccoli, in quanto un possibile pericolo pu\u00f2 essere individuato pi\u00f9 rapidamente, nonostante il livello di vigilanza individuale sia pi\u00f9 basso che nei secondi. I grandi branchi dedicano anche pi\u00f9 tempo all'alimentazione, ma i loro spostamenti richiedono una maggiore quantit\u00e0 di risorse. Uno studio ha dimostrato che le dimensioni di un branco si riducono in estate. L'antilope cervicapra \u00e8 un animale molto veloce, che pu\u00f2 correre fino a 80\u00a0km/h.\nI maschi spesso adottano la strategia del \"lek\" per radunare le femmine con cui accoppiarsi e stabiliscono i propri territori in base alla distribuzione locale dei gruppi di femmine, che a sua volta \u00e8 correlata all'habitat. Questi territori, che misurano tra 1,2 e 12 ettari, vengono difesi attivamente dai loro proprietari e i loro confini vengono marcati con i secreti delle ghiandole preorbitali e interdigitali, le feci e l'urina. Mentre agli altri maschi non \u00e8 consentito entrare in questi territori, le femmine spesso visitano questi luoghi per pascolare. Il padrone del territorio pu\u00f2 allora cercare di accoppiarsi con loro. Quella del \"lek\" \u00e8 una strategia dispendiosa - dal momento che i maschi spesso possono ferirsi negli scontri - e pertanto viene adottata generalmente dai maschi dominanti, pi\u00f9 robusti. I maschi possono sia difendere le loro compagne che cercare di accoppiarsi forzatamente con loro. I maschi pi\u00f9 deboli, che potrebbero non essere dominanti, scelgono pi\u00f9 di frequente quest'ultimo metodo.\nLe antilopi cervicapra sono colpite gravemente da calamit\u00e0 naturali quali inondazioni e siccit\u00e0 e ad una popolazione possono essere necessari anche cinque anni per riprendersi. Il loro predatore principale \u00e8 il lupo: uno studio ha rivelato che i vecchi maschi in calore sono i pi\u00f9 vulnerabili ai loro attacchi. I giovani possono cadere vittima anche degli sciacalli dorati. In alcuni casi dei cani hanno ucciso dei piccoli, ma probabilmente non sono in grado di cacciare e uccidere un esemplare adulto.\nUn recente studio condotto presso il Great Indian Bustard Sanctuary a Nannaj, nel Maharashtra, ha rivelato che le antilopi cervicapra mostrano un comportamento flessibile nella scelta dell'habitat, in quanto le risorse e i rischi di un determinato ambiente variano da una stagione all'altra. Gli esemplari in questione tendevano a prediligere i cosiddetti \u00abrifugi\u00bb, vale a dire piccole zone protette all'interno della riserva (che misurano circa 3\u00a0km\u00b2). Le attivit\u00e0 antropiche hanno fortemente influenzato il comportamento delle antilopi cervicapra, ma la presenza di queste piccole aree ha consentito alla specie di sopravvivere nella regione.\nAlimentazione.\nL'antilope cervicapra \u00e8 erbivora: si nutre di erba bassa, ma all'occasione non esita a brucare gli arbusti. Predilige i carici, la \"Digitaria cognata\", il \"mesquite\" e le querce sempreverdi. Occasionalmente \u00e8 stata vista brucare dagli alberi di acacia nel deserto del Cholistan. Uno studio ha mostrato che le popolazioni in cattivit\u00e0 apprezzano in modo particolare l'avena e il trifoglio. Nel parco nazionale di Velavadar (Gujarat), il \"Dichanthium annulatum\" costituisce il 35% della dieta delle antilopi. La digestione dei nutrienti, specialmente delle proteine grezze, \u00e8 poco efficiente in estate, ma pi\u00f9 efficace nella stagione delle piogge e in inverno. Di conseguenza, l'assunzione di proteine grezze in estate \u00e8 molto scarsa, perfino inferiore al valore raccomandato. In linea di massima, durante l'estate, l'antilope cervicapra mangia di meno. La specie mangia spesso i frutti di \"Prosopis juliflora\" e potrebbe giocare un ruolo di primo piano nella loro dispersione. La \"Prosopis\" diventa una fonte alimentare importante nel caso l'erba sia scarsa. L'antilope cervicapra ha bisogno di bere quotidianamente.\nRiproduzione.\nLe femmine raggiungono la maturit\u00e0 sessuale ad otto mesi, ma non si accoppiano mai prima dei due anni. I maschi, invece, diventano maturi pi\u00f9 tardi, ad un anno e mezzo di et\u00e0. L'accoppiamento pu\u00f2 avere luogo in qualsiasi periodo dell'anno. In Texas il picco degli accoppiamenti si resistra in primavera e in autunno, in India da agosto a ottobre e da marzo ad aprile. I maschi in calore occupano i propri territori e li difendono aggressivamente dagli altri maschi, lanciando forti grugniti e ingaggiando tremendi combattimenti testa a testa, spingendosi l'un l'altro con le corna. Per manifestare la propria aggressivit\u00e0 i maschi spingono il collo in avanti e sollevano la testa, piegando le orecchie e sollevando la coda. Il maschio dominante insegue la femmina con il naso rivolto all'ins\u00f9, annusa la sua urina ed esegue la smorfia del \"flehmen\". La femmina mostra la sua ricettivit\u00e0 agitando la coda e tamburellando il terreno con le zampe posteriori. Seguono quindi alcuni tentativi di monta e la copulazione. L'intero processo pu\u00f2 durare fino a sei ore. Dopo la copulazione la femmina rimane ferma per un po' di tempo, dopo di che inizia a pascolare. Il maschio pu\u00f2 quindi passare ad accoppiarsi con un'altra femmina.\nLa gestazione dura in genere sei mesi, trascorsi i quali nasce un unico piccolo. I neonati sono di colore giallo chiaro e i maschi possono avere una chiazza nera sulla testa e sul collo. I piccoli sono precoci - riescono ad alzarsi in piedi poco dopo la nascita. Le femmine possono accoppiarsi di nuovo gi\u00e0 un mese dopo il parto. I giovani rimangono attivi e giocosi durante tutto il giorno. Il manto dei maschi diventa gradualmente nero, scurendosi in particolare dopo il terzo anno. La speranza di vita \u00e8 generalmente di 10-15 anni.\nConservazione.\nDurante il XX secolo il numero delle antilopi cervicapra \u00e8 diminuito drasticamente a causa della caccia eccessiva, della deforestazione e del degrado ambientale. Alcuni esemplari vengono uccisi illegalmente ancora oggi, soprattutto dove la specie condivide l'areale con il nilgau.\nFino all'indipendenza dell'India nel 1947, l'antilope cervicapra e la chinkara venivano cacciate in molti stati principeschi con ghepardi asiatici appositamente addestrati. Dagli anni '70 l'antilope cervicapra \u00e8 scomparsa localmente in alcune aree. Tuttavia, in India il numero degli esemplari \u00e8 nuovamente risalito dai 24.000 di fine anni '70 ai 50.000 del 2001.\nL'antilope cervicapra figura nell'Appendice III della CITES. In India, la caccia \u00e8 proibita ai termini dell'Appendice I della legge per la protezione della natura del 1972. La specie \u00e8 presente in varie aree protette dell'India, tra le quali:\nRapporti con l'uomo.\nL'antilope cervicapra ha sempre avuto un ruolo importante nella cultura indiana. Essa costituiva una fonte di cibo gi\u00e0 all'epoca della civilt\u00e0 della valle dell'Indo (3300-1700 a.C.): resti di ossa sono stati rinvenuti in siti come Dholavira e Mehrgarh. La sua immagine compare svariate volte nelle miniature di epoca moghul (XVI-XIX secolo) che raffigurano le cacce reali, spesso con l'utilizzo del ghepardo. Molti abitanti delle zone rurali di India e Nepal generalmente non osano arrecare danno all'antilope cervicapra. Alcune trib\u00f9, come quella dei Bishnoi, riveriscono e si prendono cura della maggior parte degli animali, e questa specie non fa eccezione. L'antilope cervicapra \u00e8 stata dichiarata animale simbolo dell'Andhra Pradesh.\nL'animale viene menzionato nei testi sanscriti come \"krishna mrig\". Secondo la mitologia ind\u00f9, l'antilope cervicapra tirava il carro di Krishna ed era considerata la cavalcatura di Vayu (dio del vento), Soma (la bevanda divina) e Chandra (il dio della luna). Nel Tamil Nadu, \u00e8 considerata la cavalcatura della dea ind\u00f9 Korravai. Nel Rajasthan, si ritiene che l'antilope cervicapra sia protetta dalla dea Karni Mata.\nNel \"Y\u0101j\u00f1avalkya Sm\u1e5bti\", il saggio Yagyavalkya afferma che \u00abladdove c'\u00e8 l'antilope cervicapra, deve essere conosciuto il Dharma\u00bb: forse tale affermazione sta a significare che certe pratiche religiose, compresi i sacrifici, non dovevano essere eseguite nelle zone dove l'antilope cervicapra non viveva.\nLa pelle dell'antilope cervicapra (\"krishnajina\" in lingua hindi) \u00e8 considerata sacra presso gli induisti. Secondo le scritture, essa pu\u00f2 essere indossata solamente da bramini (sacerdoti), \"sadhu\" e \"yogi\" (saggi), abitanti delle foreste e \"bhikkhu\" (mendicanti). La carne di antilope cervicapra \u00e8 molto apprezzata in Texas. Dopo essere stato analizzato, il latte di antilope cervicapra \u00e8 risultato essere composto per il 6,9% da proteine, il 9,3% da grassi e il 4,3% da lattosio.\nIn alcune regioni agricole dell'India settentrionale le antilopi cervicapra sono presenti in gran numero e compiono razzie nei campi coltivati. Tuttavia, i danni provocati da questa specie sono di gran lunga inferiori rispetto a quelli causati dai nilgau.\nNel 2018, la star di Bollywood Salman Khan, in un caso di alto profilo, \u00e8 stato condannato a cinque anni di carcere per aver ucciso di frodo un'antilope cervicapra nel 1998."}
{"id": "663151", "revid": "73560", "url": "https://it.wikipedia.org/wiki?curid=663151", "title": "Teton", "text": ""}
{"id": "663152", "revid": "1610933", "url": "https://it.wikipedia.org/wiki?curid=663152", "title": "Procavia delle steppe", "text": ""}
{"id": "663154", "revid": "1610933", "url": "https://it.wikipedia.org/wiki?curid=663154", "title": "Irace delle steppe", "text": ""}
{"id": "663157", "revid": "14691", "url": "https://it.wikipedia.org/wiki?curid=663157", "title": "Heterohyrax", "text": ""}
{"id": "663158", "revid": "14691", "url": "https://it.wikipedia.org/wiki?curid=663158", "title": "Yellow-spotted dassie", "text": ""}
{"id": "663172", "revid": "767487", "url": "https://it.wikipedia.org/wiki?curid=663172", "title": "Mulholland Drive", "text": "Mulholland Drive (stilizzato come Mulholland Dr.) \u00e8 un film del 2001 scritto e diretto da David Lynch e interpretato, tra gli altri, da Naomi Watts, Laura Harring, Justin Theroux, Ann Miller e Robert Forster. Il film racconta la storia di un'aspirante attrice di nome Betty Elms (Watts), appena arrivata a Los Angeles, che incontra e conosce una donna affetta d'amnesia (Harring) che si sta riprendendo da un incidente d'auto. La storia segue diverse altre vicende e personaggi, tra cui un regista di Hollywood (Theroux).\nOriginariamente concepito come un pilota televisivo, una consistente parte del film \u00e8 stata girata nel 1999 con l\u2019idea del regista di lasciarlo terminare in un finale aperto per una potenziale serie. Dopo aver visto la versione di Lynch, tuttavia, i dirigenti televisivi l'hanno respinta. Lynch ha quindi fornito un finale al progetto, rendendolo a tutti gli effetti un lungometraggio. Il risultato del mezzo pilota e del mezzo film, insieme allo stile caratteristico di Lynch, ha lasciato il significato degli eventi del film aperti all'interpretazione. Lynch ha rifiutato di fornire una spiegazione delle sue intenzioni per la narrazione, lasciando al pubblico, ai critici e ai membri del cast di speculare su ci\u00f2 che traspare. Ha dato al film lo slogan \"Una storia d'amore nella citt\u00e0 dei sogni\".\nClassificato come thriller psicologico, il film ha fatto vincere a Lynch il \"Prix de la mise en sc\u00e8ne\" (Premio al miglior regista) al Festival di Cannes del 2001 e una nomination all'Oscar come Miglior regista. \"Mulholland Drive\" ha lanciato le carriere della Watts e della Harring, oltre ad essere l'ultimo lungometraggio interpretato dalla veterana attrice hollywoodiana Ann Miller, ormai ampiamente considerato uno dei migliori lavori di Lynch e uno dei pi\u00f9 grandi film del XXI secolo. A.O. Scott del \"New York Times\" ha scritto che mentre alcuni potrebbero considerare la trama un \"reato contro l'ordine narrativo (...) il film \u00e8 una liberazione inebriante dal senso, con momenti di sentimento tanto potenti da apparire emergenti dal tetro mondo notturno dell'inconscio\".\nNel sondaggio Sight &amp; Sound del British Film Institute del 2012, \"Mulholland Drive\" \u00e8 stato classificato come il 28\u00ba pi\u00f9 grande film mai realizzato. Avendo ricevuto 40 voti dai critici, \u00e8 l'unico film del XXI secolo ad essere incluso nella lista. Nel 2016 \"Mulholland Drive\" \u00e8 stato nominato il pi\u00f9 grande film del XXI secolo in un sondaggio condotto da BBC Culture, grazie ai giudizi di 177 critici cinematografici provenienti da tutto il mondo.\nTrama.\nUna donna dai capelli scuri \u00e8 l'unica sopravvissuta di un incidente automobilistico su Mulholland Drive, la celebre strada in cima alle colline di Hollywood, occorso mentre stava per essere uccisa dai suoi accompagnatori a bordo di una limousine. Dopo essersi allontanata dal luogo dell'incidente, ferita e in stato di shock, e aver disceso la collina che porta a Los Angeles, si nasconde terrorizzata nel giardino di una villa e cade in un sonno profondo; al risveglio si introduce di soppiatto in un appartamento. Pi\u00f9 tardi quella mattina, un'aspirante attrice arrivata dal Canada in cerca di gloria, di nome Betty Elms, arriva nell'appartamento, normalmente occupato dalla zia Ruth. Betty \u00e8 sorpresa nel trovare la donna, che soffre di amnesia e dice di chiamarsi Rita dopo aver visto in bagno un poster del film \"Gilda\" con Rita Hayworth. Quando capisce che Rita non ha nulla a che fare con la zia, Betty decide di aiutare la donna a ritrovare memoria e identit\u00e0. Mentre le sta chiedendo notizie, Betty guarda nella borsetta di Rita e vi trova una grande quantit\u00e0 di denaro e un'insolita chiave blu.\nIn un ristorante chiamato Winkie's, un uomo racconta a un amico un incubo nel quale vedeva dietro a quello stesso ristorante un uomo spaventoso. Quando i due si recano nel retro del ristorante l'uomo appare realmente, provocando un infarto all'uomo che aveva avuto l'incubo. In un altro quadro, il regista Adam Kesher \u00e8 ricattato da una coppia di mafiosi, che gli impongono di assegnare il ruolo principale del suo film a un'attrice sconosciuta di nome Camilla Rhodes. Adam resiste, ma dopo aver scoperto che la moglie lo tradisce, ed essere stato da lei buttato fuori di casa, scopre anche che la banca gli ha chiuso il conto ed \u00e8 al verde. Si rifugia allora in uno squallido hotel, per poi incontrare un misterioso figuro chiamato \"il Cowboy\", che lo spinge per il suo bene ad assumere Camilla Rhodes. Nel frattempo un sicario pasticcione tenta di rubare un libro pieno di numeri di telefono e uccide tre persone.\nMentre cercano di saperne di pi\u00f9 sull'incidente di Rita, quest'ultima e Betty si recano da Winkie's, dove sono servite da una cameriera di nome Diane, che fa ricordare a Rita il nome \"Diane Selwyn\". Le due trovano Diane Selwyn nella rubrica e la chiamano, ma lei non risponde. Nel corso dei loro tentativi di ritrovare la memoria, Betty e Rita si recano all'appartamento di Diane Selwyn, e scoprono sul letto il cadavere putrefatto di una donna. La notte successiva le due donne diventano amanti. Rita prega Betty di accompagnarla al teatro \"Club Silencio\", dove il presentatore spiega in diverse lingue che tutto \u00e8 un'illusione. Qui Rebekah Del Rio si esibisce nel brano di Roy Orbison \"Crying\", e durante l'esibizione cade a terra svenuta (rivelando cos\u00ec che stava cantando in playback).\nMentre il canto registrato prosegue, Betty trova nella sua borsetta una piccola scatola blu, che si adatta alla chiave di Rita. Aperta la scatola con la chiave, si svela la realt\u00e0 degli eventi: quanto accaduto era solo frutto di un sogno di Betty, che \u00e8 Diane Selwyn. Diane \u00e8 innamorata in maniera ossessiva di Camilla (il vero nome di Rita), la quale preferisce il regista Adam, con cui durante una cena annuncia l'imminente matrimonio. Umiliata, disperata e in preda alla rabbia, Diane decide di assoldare il sicario pasticcione per uccidere Camilla; infine, divorata dai sensi di colpa e dal fallimento, in preda alle allucinazioni, afferra una pistola e si uccide.\nProduzione.\n\"Mulholland Drive\" \u00e8 stato concepito inizialmente come un episodio pilota di una serie televisiva commissionato dall'emittente ABC con l'intento di ripetere il successo ottenuto da Lynch con \"I segreti di Twin Peaks\". Il progetto venne accantonato perch\u00e9 la ABC non era soddisfatta delle scene girate, preoccupata per il finale aperto e la trama complicata: l'episodio non venne mai trasmesso. StudioCanal, dopo aver prodotto \"Una storia vera\", acquist\u00f2 i diritti di \"Mulholland Drive\" e ne riavvi\u00f2 il progetto. Lynch riscrisse ed ampli\u00f2 la sceneggiatura facendone un film.\nDistribuzione in Italia.\n\"Mulholland Drive\" \u00e8 stato distribuito al cinema in Italia da 01 Distribution il 15 febbraio 2002.\nAccoglienza.\nPresentato in concorso alla 54\u00aa edizione del Festival di Cannes, ha vinto il premio per la miglior regia (\"ex aequo\" con Joel Coen per \"L'uomo che non c'era\"). Ha vinto il premio come miglior film dal New York Film Critics Circle, ed inoltre ha ricevuto 4 stelle nella recensione del critico Roger Ebert, conosciuto per essere uno dei pi\u00f9 grandi detrattori del regista. Lynch ha anche ricevuto la sua terza nomination al Premio Oscar come miglior regista.\nNonostante i riconoscimenti, il film ha riscosso poco successo commerciale, guadagnando appena 7 milioni di dollari ai box office americani, pi\u00f9 altri 13 milioni nel resto del mondo. A dispetto degli incassi, il film ha raggiunto lo status di cult sin dall'uscita, con molte interpretazioni sulla storia e sul suo simbolismo. Lynch, come per tutte le sue opere, non ha dato nessuna spiegazione a proposito del \"vero significato\" del film. Il DVD americano e quello inglese includono 10 indizi scritti dal regista nel libretto allegato, probabilmente inseriti per ironizzare sull'alone di mistero che avvolge la trama e sull'ansia dei critici nel volerlo dipanare.\nNel 2010 la Los Angeles Film Critics Association ha stilato una lista dei migliori film del decennio 2000-2009 nella quale \"Mulholland Drive\" ha ottenuto il primo posto. Nel 2016 il canale audio-televisivo britannico BBC ha compiuto un sondaggio tra 177 critici cinematografici da 36 paesi. Lo scopo \u00e8 stato quello di individuare \"il pi\u00f9 grande film del 21\u00ba secolo\" (tra quelli distribuiti in sala tra il 2000 e il 2015). Il film \"Mulholland Drive\" si \u00e8 guadagnato il primo posto in classifica, superando lungometraggi quali \"In the Mood for Love\" (al secondo posto) e \"Il petroliere\" (al terzo).\nLuoghi del film.\nLa suggestiva sequenza all'interno del \"Club Silencio\" \u00e8 stata ambientata al \"Tower Theater\" di Los Angeles, mentre per gli esterni \u00e8 stato scelto il \"Palace Newsreel Theatre\", anch'esso a Los Angeles, ma con la decorazione del portone che richiama la Ennis House dell'architetto Frank Lloyd Wright. Le sequenze nella tavola calda \"Winkies\" sono state girate al \"Caesar's Restaurant\" a Gardena, in California.\nInterpretazioni e allusioni.\nLynch ha mantenuto il suo rifiuto di commentare il significato del film o di raccontarne i dettagli della trama.\nIl carattere onirico della narrazione e il legame del modus operandi di Lynch con l'inconscio (Lynch \u00e8 un grande praticante della meditazione trascendentale come liberazione della potenzialit\u00e0 creativa degli individui) suggeriscono un approccio emotivo che va oltre la razionalit\u00e0. La grande suggestione delle immagini di \"Mulholland Drive\", il sonoro e le musiche che svolgono un importante ruolo nella narrazione, costituiscono un'esperienza a livello profondo, sicuramente non paragonabile alla mera ricerca di un dipanamento della trama o di una ricostruzione temporale degli avvenimenti.\nVolendo comunque fornire un'interpretazione del film, la pi\u00f9 comune \u00e8 basata sulla visione freudiana della personalit\u00e0. Secondo la psicologia freudiana la personalit\u00e0 \u00e8 strutturata in tre parti: l'Es, l'Io e il Super-io. L'Io coincide con la percezione cosciente di s\u00e9 stessi e del mondo, seppur filtrata da una serie di difese inconsce adoperate dal Super-io. Il Super-io rappresenta il censore che fa da filtro tra l'Es, l'inconscio, e l'Io cosciente. Il compito del Super-io \u00e8 di opporsi al tentativo degli elementi inconsci di divenire coscienti, poich\u00e9 ci\u00f2 risulta sconveniente all'Io cosciente. Un caso particolare, per\u00f2, in cui l'azione del Super-io \u00e8 ridotta \u00e8 il sogno: in questo caso, infatti, avviene una sorta di tregua nell'attivit\u00e0 di censura (che tuttavia non viene eliminata del tutto) e gli elementi rimossi possono tornare alla memoria; tuttavia tali ricordi vengono mascherati al fine di ridurne il pi\u00f9 possibile il potenziale negativo.\nIn quest'ottica, la prima parte del film \u00e8 un sogno della reale Diane Selwyn, che nel sogno vede s\u00e9 stessa come l'innocente e speranzosa Betty Elms (lo spostamento di identit\u00e0 \u00e8 una tecnica del Super-io per nascondere l'inconscio all'Io), allo scopo di cancellare il suo passato e sostituirlo con la realizzazione delle sue speranze ormai infrante nella realt\u00e0. La seconda parte del film, invece, inizia col risveglio di Diane nella sua attuale vita ad opera del Cowboy, quando tutti i desideri e le speranze della ragazza all'arrivo ad Hollywood sono stati infranti. Da questo momento Lynch mostra con flashback e scene allucinatorie quale sia il passato di Diane prima dell'inizio del sogno. Dato che il sogno di Diane non pu\u00f2 sostituire il suo passato, i sensi di colpa per aver fatto assassinare Camilla la portano al suicidio.\nI 10 indizi di David Lynch.\nIl DVD americano e quello inglese contengono, nel libretto allegato, 10 indizi del regista per la comprensione del film:"}
{"id": "663176", "revid": "188116", "url": "https://it.wikipedia.org/wiki?curid=663176", "title": "Mezzaluna rossa", "text": ""}
{"id": "663177", "revid": "125356495", "url": "https://it.wikipedia.org/wiki?curid=663177", "title": "Hylobatidae", "text": "Gli ilobatidi (Hylobatidae ) sono una famiglia di primati ominoidei che raggruppa quattro generi: \"Hoolock\", \"Symphalangus\", \"Hylobates\" e \"Nomascus\", comprendenti sedici specie. Le specie appartenenti agli ultimi due generi prendono propriamente il nome di \"Gibbone\", termine usato nel linguaggio comune per tutte le specie della famiglia.\nSi differenziano dagli altri ominoidei principalmente per le dimensioni pi\u00f9 piccole, la grande lunghezza delle braccia rispetto alle dimensioni del corpo, lo stile di vita esclusivamente arboricolo, l'utilizzo della brachiazione come forma principale di locomozione e l'organizzazione sociale basata su coppie monogame. Come gli altri ominoidei hanno una cavit\u00e0 cranica voluminosa; le orbite sono grandi e alcune specie possiedono una sacca laringea nel collo che permette loro di intensificare i richiami. Vanno in cerca di cibo durante le ore del giorno e la maggior parte delle specie si ciba principalmente di frutti con polpa, incrementando la dieta con foglie e invertebrati.\nGli ilobatidi abitano in quasi tutto il Sud-est asiatico in habitat di foresta pluviale tropicale e subtropicale, principalmente in zone di bassa quota. Sono animali sociali e territoriali che formano piccoli gruppi di quattro individui in media, composti da una coppia monogama e dai suoi figli. Proteggono il proprio territorio attivamente e tengono alla larga potenziali rivali attraverso una serie di manifestazioni, principalmente vocali, durante le quali la coppia di adulti di ogni gruppo intona a voce alta un duetto di richiami di avvertimento.\nTutte le specie della famiglia sono minacciate di estinzione, a causa della crescente popolazione umana del Sud-est asiatico che ha deforestato, degradato e frammentato il loro habitat per convertire il suolo a varie attivit\u00e0 economiche. La presenza umana ha portato anche ad altre attivit\u00e0 che hanno contribuito al declino della popolazione, come la caccia per ricavare carne o ingredienti per la medicina tradizionale, e la cattura di esemplari vivi per essere venduti come animali domestici o esibiti negli zoo. Sulla Lista Rossa della IUCN, la maggior parte delle specie viene classificata come in pericolo di estinzione e quattro di esse vengono catalogate come specie in pericolo critico. Una specie compare inoltre sulla pubblicazione biennale \"I 25 primati pi\u00f9 minacciati del mondo\" 2012-2014.\nEvoluzione e origine.\nLa piattaforma della Sonda, sopra la quale poggiano le isole del Sud-est asiatico, emerse circa 12 milioni di anni fa creando una nuova porzione di terraferma, che attir\u00f2 fauna e flora dal resto del continente asiatico. Le fluttuazioni del livello del mare, soprattutto alla fine del Pleistocene, costrinsero una grande massa di continente a ritirarsi e numerose isole a elevarsi di nuovo. In queste circostanze si crearono condizioni di isolamento geografico ideali per la speciazione, con conseguenti migrazioni di queste specie all'interno della stessa piattaforma quando si ristabilirono i ponti di terra. Una volta originatisi vari generi in zone diverse di questa piattaforma (\"Hoolock\", \"Hylobates\", \"Nomascus\" e \"Symphalangus\"), la suddetta speciazione avvenne \"in loco\", piuttosto che sul continente asiatico.\nI resti fossili indicano come possibile antenato degli ilobatidi il \"Dendropithecus\", vissuto in Africa tra 20 e 17 milioni di anni fa. Era una catarrina piccola e agile, parzialmente brachiatrice, con una dentatura che suggerisce una dieta simile a quella dei gibboni e dei siamanghi moderni.\nNel 2010, uno studio basato sul DNA mitocondriale realizzato in specie dei generi \"Hylobates\", \"Nomascus\" e \"Symphalangus\" ha indicato che la separazione tra gli ilobatidi e gli ominidi (uomo, oranghi, gorilla e scimpanz\u00e9) avvenne circa 19,25 Ma, un dato compatibile con altre stime basate sull'analisi del gene del citocromo b mitocondriale, indicanti 16,26 Ma. Lo stesso studio situa la divisione tra \"Nomascus\" e gli altri generi della famiglia circa 8,67 Ma, mentre il genere \"Hylobates\" si sarebbe originato circa 4,17 Ma. L'ulteriore divergenza tra \"H. lar\" e \"H. pileatus\" avrebbe avuto luogo circa 2,90 Ma e la separazione da \"H. moloch\" di \"H. klossii\", e di \"H. muelleri\" da \"H. agilis\" circa 2,77 e 2,62 Ma, rispettivamente. Un altro studio del DNA mitocondriale stima che il genere \"Nomascus\" sarebbe apparso circa 8 milioni di anni fa, e \"Symphalangus\" e \"Hylobates\" circa 7 Ma; \"Hylobates pileatus\" circa 3,9 Ma, \"Hylobates lar\" e Hylobates agilis circa 3,3 Ma, durante il Pliocene. Gli studi indicano inoltre \"Hoolock\" come ultimo genere a essersi originato a partire da \"Hylobates\" circa tra 1,3 e 1,8 Ma.\nTra le specie estinte note unicamente a partire dai fossili vi \u00e8 \"Bunopithecus sericus\", i cui resti sono stati rinvenuti in Cina, nel Sichuan, in depositi del Pleistocene Medio. Nel sud della Cina, in depositi del Pleistocene, sono stati scoperti anche resti fossili delle attuali specie \"Nomascus concolor\" e \"Hoolock hoolock\"; ci\u00f2 dimostra che durante questa epoca la famiglia aveva una distribuzione pi\u00f9 ampia in questa regione.\nClassificazione.\nIl primo studioso ad aver descritto una specie della famiglia Hylobatidae fu Carlo Linneo, che nel 1771 descrisse \"Homo lar\"; successivamente, nel 1821, Thomas Raffles descrisse il siamango (\"Symphalangus syndactylus\") come \"Simia sindactyla\", e in seguito Richard Harlan descrisse \"Simia concolor\" e \"Simia hoolock\", rispettivamente nel 1826 e 1834. Vaughan, nel 1978, incluse questa famiglia all'interno della famiglia Pongidae, all'epoca considerata distinta da Hominidae, ma in seguito vari autori inclusero Hylobatidae dentro Hominidae. Inizialmente tutte le specie della famiglia venivano classificate tutte nell'unico genere \"Hylobates\"; Goodman e i suoi collaboratori separarono \"Symphalangus\" e \"Hylobates\" in generi differenti (1998), ma quest'ultimo venne provvisoriamente suddiviso in quattro sottogeneri da Groves (2001) per poter cos\u00ec aggirare il problema della posizione tassonomica di \"Bunopithecus\". All'inizio degli anni 2000, la maggior parte degli autori riconosceva l'esistenza di quattro generi - \"Bunopithecus\", \"Hylobates\", \"Nomascus\" e \"Symphalangus\" -, ma nel 2005 alle due specie di hulok, precedentemente incluse nel genere \"Bunopithecus\", venne assegnato un proprio genere, \"Hoolock\", a dimostrare che non sono poi cos\u00ec strettamente imparentate con la specie estinta \"Bunopithecus sericus\", la quale viene tuttora classificata nel proprio genere estinto e monofiletico, \"Bunopithecus\". La divisione in quattro generi \u00e8 basata sul numero di cromosomi: 44 (\"Hylobates\"), 38 (\"Hoolock\"), 52 (\"Nomascus\") e 50 (\"Symphalangus\").\nDi seguito sono elencati i generi, le specie e le sottospecie che compongono la famiglia:\nAlcuni studiosi riconoscono un'ulteriore specie, il gibbone dalle guance rosa settentrionale, \"Nomascus annamensis\", descritta nel 2010.\nGeneri fossili:\nDescrizione.\nGli ilobatidi differiscono fisicamente dagli ominoidei - uomo, oranghi, gorilla e scimpanz\u00e9 - sotto vari aspetti, in particolare per le minori dimensioni e la lunghezza delle braccia rispetto al resto del corpo.\nLa specie pi\u00f9 grande \u00e8 il siamango (\"S. syndactylus\"), che ha un'apertura di braccia di circa 1,5 metri, una lunghezza compresa tra i 70 e i , e un peso tra gli 8 e i . Le altre specie sono notevolmente pi\u00f9 piccole: hanno una lunghezza che varia dai 44 ai e un peso compreso tra i 4 e gli . Hanno corpo e arti esili e normalmente assumono una posizione eretta. Non esiste un dimorfismo sessuale evidente per quanto riguarda le dimensioni e la dentatura. Come gli altri ominoidei sono privi di coda e come alcuni cercopitecidi possiedono callosit\u00e0 ischiatiche.\nNelle differenti specie il manto varia a seconda del sesso e dell'et\u00e0; pu\u00f2 essere di colore nero, grigio, marrone o bianco e in alcune di esse sono presenti macchie di vario colore. Esiste una grande variet\u00e0 di colorazione tra gli individui della stessa specie e nella maggior parte di essi varia con l'et\u00e0; i giovani hanno una colorazione chiara che solitamente diviene pi\u00f9 scura tra i due e i cinque anni di et\u00e0, a seconda della specie. Il manto nei gibboni e nel siamango ha una consistenza ruvida e alcune specie possiedono caratteristici ciuffi di pelo intorno al muso, il quale generalmente \u00e8 privo di peli ed \u00e8 di colore nero. Per esempio, i maschi adulti del gibbone dal ciuffo (\"N. concolor\") sono completamente neri o presentano ciuffi di pelo sulle guance, di colore bianco o giallastro, mentre le femmine sono quasi sempre marroni e hanno il muso di colore nerastro; al contrario i maschi e le femmine del siamango sono neri, fatta eccezione per la regione facciale che \u00e8 marrone brillante.\nCome negli altri ominoidei, la calotta cranica \u00e8 grande e arrotondata, la faccia \u00e8 corta, con orbite grandi e relativamente distanziate tra loro; la mascella \u00e8 appiattita e la mascella superiore \u00e8 larga. I gibboni possiedono la tipica narice catarrina, con fosse nasali unite e rivolte verso il basso. I gibboni sono privi di tasche guanciali e non hanno lo stomaco sacculato - stomaco con cavit\u00e0 tipico di alcune specie di primati arboricoli.\nLa formula dentaria \u00e8 I2/2, C1/1, P2/2, M3/3. I molari sono relativamente semplici, con cuspidi basse e arrotondate. I denti sono molto simili a quelli delle grandi scimmie. I canini hanno dimensioni simili in entrambi i sessi; sono allungati e, tanto quelli superiori che quelli inferiori, sono a forma di daga e sporgono anteriormente. Il primo premolare inferiore \u00e8 leggermente allungato in direzione mediolinguale e interagisce con il bordo posteriore del canino superiore, configurando un dispositivo di taglio simile a quello dei cercopitecidi, costituito da tre parti: il canino superiore, quello inferiore e il premolare inferiore.\nSono tra i primati pi\u00f9 vocali e sono noti per costituire duetti - costituiti dalla coppia monogama - che servono principalmente per proteggere il territorio. Per questo, alcune specie possiedono una grossa sacca laringea nella parte anteriore del collo, che pu\u00f2 gonfiarsi e serve come camera di risonanza quando l'animale lancia i suoi richiami. Questa struttura \u00e8 pi\u00f9 evidente nel siamango, sebbene sia presente anche in altre specie dei generi \"Hylobates\" e \"Nomascus\".\nLa scapola \u00e8 lunga e stretta, e nell'articolazione scapolo-omerale la cavit\u00e0 glenoidea \u00e8 piccola e poco profonda, caratteristica che conferisce all'articolazione un'ampia gamma di movimenti. Tuttavia, essendo sostenuta solo da muscoli e legamenti, questa articolazione \u00e8 poco stabile. Diversamente che negli uomini, che sono bipedi, la testa dell'omero \u00e8 maggiore di quella del femore, e ci\u00f2 testimonia il loro particolare tipo di locomozione. Come nei pongidi e negli altri ominidi, in generale in tutti gli ilobatidi la tibia \u00e8 pi\u00f9 corta e meno robusta del femore.\nIl movimento e la forma del pollice negli ilobatidi sono considerati unici tra i primati. Questo \u00e8 relativamente lungo rispetto all'indice, dal quale \u00e8 separato da una fenditura che penetra profondamente nel metacarpo. Durante la brachiazione rimane unito allo stesso piano orizzontale delle altre quattro dita; tuttavia, durante la manipolazione degli oggetti viene utilizzato eseguendo un movimento di opposizione. Nel siamango, e raramente in altre specie, il secondo e il terzo dito del piede sono uniti alla base da tessuto connettivo; questa condizione \u00e8 nota come sindattilia (da cui il nome scientifico \"syndactylus\").\nBiologia.\nGli ilobatidi sono animali sociali molto territoriali che difendono i propri confini con manifestazioni visive e vocali vigorose. L'elemento vocale, che pu\u00f2 essere spesso udito a oltre di distanza, consiste in un duetto emesso dalla coppia padrona del territorio, alla quale talvolta si uniscono anche i piccoli. Nella maggior parte delle specie, i maschi, e alcune femmine, cantano assolo per attrarre un partner o per segnalare il proprio territorio.\nI gruppi sono composti in media da 3,8 individui e normalmente comprendono una coppia di adulti e due giovani, ma il numero dei componenti uscilla tra 2 e 7 animali. I membri di questi gruppi sono molto uniti; si allontanano solo di pochi metri durante il giorno e rafforzano il loro legame attraverso la toilettatura. Solamente nel gibbone dal ciuffo (\"Nomascus concolor\") sono stati osservati gruppi con due o tre femmine adulte o giovani (poliginia). Spesso si osservano individui solitari; si ritiene che siano animali subadulti che sono stati allontanati dal gruppo e non hanno ancora formato un nuovo gruppo, compito che pu\u00f2 richiedere anche diversi anni.\nTerritorio.\nNelle specie studiate la densit\u00e0 dei gruppi familiari, composti in media da 4 animali, varia da 1,5 a 6,5 per chilometro quadrato. Si \u00e8 osservato che i gibboni di M\u00fcller (\"Hylobates muelleri\") e i siamanghi si spostano in media di 800-900 metri al giorni e altre specie di - metri. Tuttavia, in periodi di magra si \u00e8 osservato che i siamanghi si spostano di appena 150 metri al giorno, ma in altre occasioni anche di metri. Sono stati registrati territori di tra i gibboni dalle mani bianche della Thailandia (\"H. lar\"), di tra i gibboni cenerini (\"Hylobates moloch\"), di 45 o pi\u00f9 ha tra gli hulok occidentali (\"Hoolock hoolock\") del Bangladesh e di tra i gibboni dalle mani bianche della Malesia, paese in cui i siamanghi occupano territori di . La difesa del territorio sfocia raramente in un confronto fisico, in quanto i padroni di un territorio cercano inizialmente di allontanare gli intrusi mediante forti vocalizzazioni ed esibizioni acrobatiche che includono la rottura di rami.\nAlimentazione.\nGli ilobatidi sono consumatori specializzati di frutti con polpa, cos\u00ec come le scimmie ragno e gli scimpanz\u00e9, e mostrano una maggiore predilezione per i frutti piccoli, colorati e ricchi di saccarosio. I piccoli gruppi familiari si appropriano di piccoli alberi da frutto per evitare la competizione con gruppi pi\u00f9 numerosi di macachi e di oranghi, nelle zone dove gli areali si sovrappongono (Borneo e nord di Sumatra).\nDifferiscono da altri primati per non seguire un modello bimodale di alimentazione durante il giorno; vale a dire non presentano due picchi giornalieri di consumo alimentare. Al contrario, si mantengono attivi per quasi tutto il giorno (da 9 a 10 ore), comprese le ore pi\u00f9 calde di met\u00e0 giornata, ma smettono di mangiare diverse ore prima del tramonto. I gibboni dalle mani bianche (\"Hylobates lar\") tendono ad essere un po' meno attivi dei siamanghi: i primi dedicano infatti alle proprie attivit\u00e0 il 30-40% del tempo, rispetto al 40-50% dei secondi. I gibboni trascorrono dal 57 al 72% del periodo di foraggiamento consumando frutta e fiori, tranne i siamanghi, che ne utilizzano solo il 44%. Circa il 25% della frutta consumata \u00e8 costituita da fichi, e nel caso del siamango tale percentuale raggiunge il 40% circa.\nLa maggior parte delle specie consumano anche foglie tenere, in special modo i siamanghi; non cos\u00ec il gibbone di Kloss (\"Hylobates klossii\"), in quanto nelle isole Mentawai in cui abita i suoli sono poveri e alcune foglie contengono sostanze chimiche che le rendono sgradevoli. Anche gli invertebrati sono una fonte importante di proteine e costituiscono, in media, il 10% della dieta di questi animali.\nVocalizzazioni.\nI richiami degli ilobatidi sono intensi, possono essere uditi a chilometri di distanza e vengono emessi durante il 30-90% della giornata. Questi canti, che sono stati oggetto di studi dettagliati, variano a seconda della specie e del sesso; \u00e8 possibile identificare una determinata specie basandosi unicamente dai suoni che emette. In alcune specie i canti mattutini vengono emessi solamente dal maschio, ma nella maggior parte di esse il maschio emette duetti con la propria compagna, talvolta con un accompagnamento da parte della prole.\nSi ritiene che lo scopo principale dei richiami sia di segnalare il possesso di un territorio e mettere in guardia i potenziali competitori, ma essi possono anche svolgere un ruolo nell'attrazione sessuale ed eventualmente essere anche un mezzo per rafforzare i legami tra le coppie. Le vocalizzazioni emesse dalle femmine hanno lo scopo di proteggere il territorio, mentre quelle dei maschi servono a tenere lontani i rivali.\nQuesti richiami sono tipicamente di tono puro, con l'energia concentrata nella frequenza fondamentale. A seconda della specie tale frequenza oscilla tra 0,2 e . Le femmine emettono richiami intensi, uniformi e prolungati che - a seconda della specie - sono composti da 6 a 100 note, con una durata di 6-30 secondi. La forma delle note di questi richiami e gli intervalli tra loro seguono un aspetto caratteristico di ciascuna specie. I maschi, invece, emettono vocalizzazioni di breve durata pi\u00f9 vari. Iniziano emettendo note semplici, le quali si mescolano progressivamente a formare sequenze complesse, diversi minuti dopo aver iniziato il canto.\nLocomozione.\nTutti gli ilobatidi sono diurni e arboricoli, ma di tanto in tanto possono scendere al suolo dove possono adottare una postura bipede e camminare usando le lunghe braccia per mantenere l'equilibrio; talvolta possono procedere cos\u00ec anche su rami orizzontali dal diametro sufficiente a sostenerli. Sono gli unici primati che utilizzano la brachiazione come metodo principale di locomozione, perci\u00f2 vengono indicati come \u00abveri brachiatori\u00bb. Questo modo di locomozione, in cui gli individui si muovono oscillando tra i rami degli alberi utilizzando solo le braccia, permette loro di coprire una distanza di circa tre metri ad ogni \u00abbracciata\u00bb. I gibboni sono anche in grado di saltare tra i rami coprendo distanze superiori agli e possono camminare come un bipede utilizzando le braccia per tenersi in equilibrio. Questo modo di locomozione non costituisce solo una forma efficiente e a basso costo energetico per spostarsi, ma anche un mezzo per accedere in modo efficace a tutti i frutti appesi ai rami degli alberi. Mentre la maggior parte dei primati arboricoli si limitano a raccogliere i frutti che possono raggiungere quando atterrano sui rami, i gibboni possono accedere anche ai frutti che pendono da essi, stando sospesi al ramo sui quali crescono o raccogliendoli con le lunghe braccia, soprattutto nel caso dei rami pi\u00f9 sottili dove i frutti sono pi\u00f9 abbondanti.\nRiproduzione e ciclo vitale.\nGli ilobatidi sono monogami, formando coppie che rimangono unite per tutta la vita; nonostante ci\u00f2 riduca le probabilit\u00e0 del successo riproduttivo, implica anche un'ottimizzazione delle risorse e un minor costo energetico per la protezione del territorio. Si ritiene che questo stile di vita monogamo e territoriale sia stato adottato per la dipendenza di questi animali a frutti con polpa piccoli e dispersi su una vasta area.\nLe nascite avvengono ogni due o tre anni a seconda della disponibilit\u00e0 alimentare, in quanto gli accoppiamenti sono pi\u00f9 numerosi nei periodi in cui il cibo, in particolare la frutta, \u00e8 pi\u00f9 abbondante. Nel siamango (\"S. syndactylus\") questo intervallo varia tra 2 e 3 anni, e nel gibbone dalle mani bianche (\"H. lar\") oscilla tra 2 e 2,5 anni. Il ciclo estrale dura in media 28 giorni in \"H. lar\" e 30 giorni in \"H. hoolock\". Sono stati documentati periodi di gestazione di 230-235 giorni nel siamango, di 7-7,5 mesi in \"H. lar\" e di 7,5 mesi in \"H. pileatus\". Normalmente nasce un unico piccolo, il quale si fissa al corpo della madre a mo' di cintura. Il peso medio alla nascita \u00e8 di 406 grammi nelle specie del genere \"Hylobates\", 487 in \"Nomascus\" e 551 in \"Symphalangus\", valori paragonabili alle differenze di dimensioni che esistono tra gli adulti dei tre generi.\nLo svezzamento \u00e8 graduale e si completa a diciotto mesi nel gibbone dalle mani bianche e passati i due anni nel siamango. La maturit\u00e0 sessuale \u00e8 raggiunta completamente intorno agli otto o nove anni, ma in cattivit\u00e0 sono stati registrati esemplari fertili gi\u00e0 a partire dai quattro-sei anni. Nei siamanghi sono stati registrati record di longevit\u00e0 di circa 25 anni in natura e di circa quarant'anni in cattivit\u00e0, mentre i gibboni agili (\"H. agilis\") e i gibboni dalle guance bianche (\"N. leucogenys\") possono vivere fino a 44 anni.\nNel corso del loro ciclo vitale alcune specie presentano cambiamenti notevoli nella colorazione e nel repertorio vocale. Per esempio, in \"Nomascus\" le femmine adulte sono di colore beige o giallastro con un cappuccio nero, mentre i maschi sono neri. Alla nascita entrambi i sessi hanno un manto giallo, simile a quello delle femmine adulte, ma nel corso del primo anno di vita assumono una colorazione completamente nera e solo al raggiungimento della maturit\u00e0 sessuale le femmine cambiano colore una seconda volta assumendo la colorazione pi\u00f9 chiara caratteristica delle femmine adulte. Questi cambiamenti si riscontrano anche nel genere \"Hoolock\" e nel gibbone dal berretto (\"Hylobates pileatus\"), ma sono meno evidenti nelle altre specie. Per quanto riguarda il repertorio vocale, i piccoli gibboni dal ciuffo (\"Nomascus concolor\") partecipano ai canti dei loro genitori, anche nel corso del primo anno di et\u00e0. Questi emettono solamente richiami intensi e prolungati (simili a quelli emessi dalle femmine adulte), ma al raggiungimento della maturit\u00e0 sessuale cambiano il loro repertorio in quello caratteristico degli adulti; questi cambiamenti sembrano verificarsi anche in altre specie.\nDistribuzione e habitat.\nI gibboni occupano la foresta pluviale tropicale e subtropicale, con precipitazioni annue di circa 5000\u00a0mm, che va dal nord-est dell'India fino all'Indonesia e a nord si spinge fino al sud della Cina, comprendendo le grandi isole di Sumatra, Borneo e Giava.\nNell'habitat dei gibboni abbondano gli alberi della famiglia delle dipterocarpacee, con una percentuale variabile tra l'1 e il 43% del totale della copertura vegetale. Gli alberi delle famiglie delle moracee e delle euforbiacee costituiscono la fonte di nutrimento pi\u00f9 abituale. I siamanghi si incontrano pi\u00f9 spesso in foreste pi\u00f9 elevate di quelle popolate dalle altre specie (si possono incontrare fino a ), le quali generalmente prediligono zone poco elevate, dove la disponibilit\u00e0 di frutta \u00e8 maggiore. Questa differenza \u00e8 dovuta al fatto che i siamanghi hanno una dieta che si basa sulle foglie e non sui frutti, i quali scarseggiano man mano che aumenta l'altitudine. Le foreste di bassa quota sono quelle predilette dall'uomo, poich\u00e9 sono maggiormente accessibili e crescono su suoli pi\u00f9 adatti all'agricoltura. Tuttavia, le specie di gibbone, rispetto ad altre specie di primati, sembrano avere maggiori capacit\u00e0 di sopravvivere in zone ridotte di foresta isolata e in foreste in cui gli alberi vengono abbattuti selettivamente. I gibboni sono diffusi solamente nel Sud-est asiatico. Il loro areale inizia al di l\u00e0 del fiume Brahmaputra, passando per il Bangladesh, la maggior parte degli stati del nord-est dell'India e la Birmania; attraversa i fiumi Salween e Mekong passando per Thailandia, Cambogia, Laos e Vietnam, e al di l\u00e0 del fiume Rosso giunge fino al sud della Cina. A sud-est l'areale si protende verso le isole della Sonda, a sud della penisola di Malacca, fino a Sumatra e alle isole Mentawai, a Giava e al Borneo. In passato l'areale del gibbone dal ciuffo (\"Nomascus concolor\") si spingeva in profondit\u00e0 nel territorio cinese, e giungeva a nord fino al fiume Giallo e ancora fino a mille anni fa allo Yangtze. Da allora, si \u00e8 andato gradualmente restringendo fino all'estremo sud della Cina.\nConservazione.\nTutte le specie di gibboni e il siamango sono minacciate di estinzione e man mano che la popolazione umana continua a crescere nel Sud-est asiatico anche la perdita dell'habitat e la sua frammentazione a causa della deforestazione continuano ad aumentare. Per esempio, il gibbone dalle mani bianche dello Yunnan (\"Hylobates lar yunnanensis\"), una sottospecie di \"H. lar\", \u00e8 scomparsa del tutto dal sud della Cina, mentre il gibbone cenerino (\"Hylobates moloch\") occupa solo il 2% del suo areale originario e la sua popolazione conta non pi\u00f9 di 250 individui adulti, cos\u00ec come il gibbone di Hainan (\"Nomascus hainanus\"), del quale sono noti solo 17 individui.\nOltre alla scomparsa dell'habitat, varie specie vengono spesso cacciate per la carne e per essere usate come ingredienti medicinali, o catturate vive per essere vendute come animali da compagnia o per essere esibite negli zoo. Il commercio illegale di gibboni vivi \u00e8 un'attivit\u00e0 redditizia, in quanto un giovane esemplare pu\u00f2 costare sul mercato nero; tuttavia, una volta raggiunta l'et\u00e0 adulta, questi animali vengono spesso abbandonati. Nel 2005 venne pubblicato un rapporto che rivelava che almeno 559 gibboni e oranghi erano stati venduti illegalmente in Indonesia tra il 1994 e il 2003, nonostante il traffico di questi animali venga punito con il carcere o con multe. Alcune specie come il gibbone dalle mani bianche e gli hulok vengono cacciate per la carne e per essere utilizzate nella medicina tradizionale, oltre ad essere cacciate da parte delle popolazioni native.\nAttualmente la Lista Rossa della IUCN cataloga il gibbone dal ciuffo (\"Nomascus concolor\"), il gibbone di Hainan (\"Nomascus hainanus\"), il gibbone dalle guance bianche (\"Nomascus leucogenys\") e il gibbone dal ciuffo orientale (\"Nomascus nasutus\") come specie in pericolo critico di estinzione; l'hulok occidentale (\"Hoolock hoolock\"), il gibbone agile (\"Hylobates agilis\"), il gibbone dalla barba bianca (\"Hylobates albibarbis\"), il gibbone di Kloss (\"Hylobates klossii\"), il gibbone dalle mani bianche (\"Hylobates lar\"), il gibbone cenerino (\"Hylobates moloch\"), il gibbone di M\u00fcller (\"Hylobates muelleri\"), il gibbone dal berretto (\"Hylobates pileatus\"), il gibbone dalle guance rosa (\"Nomascus gabriellae\"), il gibbone dal ciuffo meridionale (\"Nomascus siki\") e il siamango (\"Symphalangus syndactylus\") come specie in pericolo di estinzione. Infine, il solo hulok orientale (\"Hoolock leuconedys\") viene catalogato come specie vulnerabile.\nUna di queste specie, il gibbone dal ciuffo orientale (\"Nomascus nasutus\"), compare sulla pubblicazione biennale \"I 25 primati pi\u00f9 minacciati del mondo\" 2012-2014."}
{"id": "663179", "revid": "1884099", "url": "https://it.wikipedia.org/wiki?curid=663179", "title": "Mellivora capensis", "text": "Il tasso del miele o mellivora o ratele (Mellivora capensis) \u00e8 un mammifero della famiglia dei mustelidi. \u00c8 l'unica specie del genere Mellivora e della sottofamiglia Mellivorinae. \u00c8 diffuso in gran parte dell'Africa, in Medio Oriente e in India. In inglese si chiama \"honey badger\" o \"ratel\", termine preso dall'afrikaans; il nome swahili \u00e8 \"nyeg(h)ere\".\nDescrizione fisica.\nIl tasso del miele \u00e8 lungo circa 1\u00a0m (di cui un quarto circa di coda), alto 30\u00a0cm al garrese, e pesa fino a 13\u201314\u00a0kg. Ha una corporatura estremamente robusta e muscolosa, che gli consente di confrontarsi con animali di taglie molto pi\u00f9 grandi. Ha una grossa testa con un muso simile a quello di un bradipo, ma con una dentatura che ricorda di pi\u00f9 un cane; ha zampe corte e piccole orecchie rotonde. Ha pelo nero e irsuto nella parte inferiore del corpo, mentre il dorso \u00e8 argenteo dalla corona fino alla coda. Il corpo \u00e8 leggermente inclinato in avanti, con le reni poco pi\u00f9 in alto delle spalle. La sua pelle \u00e8 cos\u00ec spessa che riesce a resistere a diversi colpi di machete.\nHabitat e alimentazione.\nIl tasso del miele predilige la savana e la foresta; \u00e8 assente nelle regioni estremamente aride o estremamente umide. Pur essendo onnivoro, \u00e8 innanzitutto un predatore, e si nutre di piccoli mammiferi, uova, insetti, rettili (inclusi serpenti velenosi come mamba o cobra), o persino piccole antilopi. Possiede inoltre una resistenza al veleno; infatti dopo un eventuale morso da parte del serpente, l'animale invece di andare incontro alla morte dorme per circa due ore, dopodich\u00e9 riprende conoscenza e continua a cacciare. Per questo motivo l'animale ha suscitato molto interesse nell'ambito medico per la ricerca di anticorpi e sieri. Oltre alla carne, si nutre anche di frutta e altri alimenti vegetali.\nPu\u00f2 essere attaccato da leopardi, iene, leoni, tigri del Bengala, Coccodrilli e aquile reali, ma si difende energicamente: in un caso documentato un leopardo ha dovuto impiegare un'ora per vincere contro un vecchio tasso e in altri il ratele ha ferito gravemente delle iene. Entra in competizione con gli sciacalli per le prede.\nComportamento.\nIl tasso del miele \u00e8 un animale schivo, difficile da osservare e da avvicinare. Vive solitario o in coppia, con i cuccioli. Nonostante le dimensioni non eccezionali, se si sente in pericolo reagisce attaccando con grande ferocia e determinazione, e non sono rari i casi in cui uno o pi\u00f9 tassi riescono a mettere in fuga animali di taglia ben superiore. Sono stati registrati attacchi anche molto violenti di tassi del miele contro esseri umani.\nDotato anche di notevole intelligenza riesce a superare recinti tentando tecniche diverse.\nCollegamenti esterni.\nScheda presso Animal Diversity Web"}
{"id": "663181", "revid": "1610933", "url": "https://it.wikipedia.org/wiki?curid=663181", "title": "Gibboni", "text": ""}
{"id": "663183", "revid": "54193", "url": "https://it.wikipedia.org/wiki?curid=663183", "title": "La ballata delle cose da niente", "text": ""}
{"id": "663184", "revid": "104586", "url": "https://it.wikipedia.org/wiki?curid=663184", "title": "Making the video", "text": ""}
{"id": "663190", "revid": "247222", "url": "https://it.wikipedia.org/wiki?curid=663190", "title": "I Future", "text": ""}
{"id": "663192", "revid": "1305772", "url": "https://it.wikipedia.org/wiki?curid=663192", "title": "Stone Sour (album)", "text": "Stone Sour \u00e8 il primo album in studio del gruppo musicale statunitense omonimo, pubblicato il 27 agosto 2002 dalla Roadrunner Records.\nAntefatti e pubblicazione.\nNel 2000 Josh Rand contatt\u00f2 Corey Taylor (dopo che quest'ultimo concluse il tour giapponese con gli Slipknot) sul materiale a cui lavor\u00f2 negli anni precedenti. Il duo scrisse 14 canzoni e cominciarono a lavorare su qualche demo in studio di registrazione. Taylor afferm\u00f2 di essere arrivato a un punto in cui disse a Rand: \u00abPenso che dovremo mettere insieme un vero gruppo, perch\u00e9 tutto questo che stiamo realizzando \u00e8 molto serio!\u00bb\"\nDopo aver arruolato Joel Ekman alla batteria e ripreso i precedenti membri Shawn Economaki e Jim Root, il gruppo inizi\u00f2 a lavorare sull'album presso i Catamount Studios di Cedar Falls, nell'Iowa. Prima della pubblicazione dell'album, il gruppo prov\u00f2 a utilizzare nomi differenti per nominare il gruppo (in particolare il nome Superego), ma giunsero alla decisione di utilizzare il nome originario Stone Sour.\nPromozione.\nPoco prima che l'album venisse pubblicato, il brano \"Bother\" fu inserito nella colonna sonora del film \"Spider-Man\"; tuttavia esso venne accreditato al solo Corey Taylor. In supporto all'album, gli Stone Sour pubblicarono in veloce successione il singolo promozionale \"Get Inside\" e la gi\u00e0 citata \"Bother\". Il terzo singolo estratto dall'album, \"Inhale\", fu pubblicato agli inizi del 2003 e poco dopo fu pubblicato il brano inedito \"Inside the Cynic\" nella colonna sonora del film \"Freddy vs. Jason\".\nTra ottobre e novembre 2002 gli Stone Sour, insieme ai Chevelle e ai Sinch, svolsero negli Stati Uniti d'America un tour in supporto all'album. Nell'anno successivo il gruppo continu\u00f2 l'attivit\u00e0 dal vivo, includendo un tour europeo insieme ai Saliva, un tour americano con i Powerman 5000, alcune apparizioni a festival europei, e un tour nel Regno Unito con i Murderdolls.\nIl 21 ottobre 2003 fu pubblicata un'edizione speciale dell'album, la quale presenta la medesima copertina della versione standard ma con i colori invertiti. Questa versione contiene cinque brani inediti (tra cui \"Inside the Cynic\") e un DVD con i videoclip dei tre singoli estratti.\nNel 2018, in occasione del Black Friday Record Store Day, il gruppo ha pubblicato l'edizione rimasterizzata dell'album in formato vinile, comprensivo di un CD bonus contenente la registrazione del concerto tenuto all'House of Brick di Des Moines nel 2002."}
{"id": "663194", "revid": "80598", "url": "https://it.wikipedia.org/wiki?curid=663194", "title": "Donatella Bianchi", "text": "Dal 2014 \u00e8 Presidente del WWF Italia e dal 2019 \u00e8 Presidente del Parco nazionale delle Cinque Terre e del Parco Letterario Eugenio Montale e delle Cinque terre. \u00c8 nota al grande pubblico soprattutto per la conduzione del programma TV \"Linea blu\" in onda su Rai 1.\nBiografia.\nCarriera lavorativa.\nIscritta all'albo dei giornalisti professionisti dal 17 maggio 1985, ha debuttato in televisione all'et\u00e0 di 15 anni nel programma di Rai 1 \"Domenica In\" condotto da Corrado, suo talent-scout. Nello stesso anno per il jingle della Mira Lanza, che aveva sempre come testimonial Corrado, incise il singolo \"Mira Mira l'Olandesina\" per la Warner Bros. Italia. Ancora con Corrado nel 1981 partecip\u00f2 a \"Gran Canal\" su Rai 2. In lei matura la passione per il giornalismo e torna in tv, su Rai 2, con il programma Sereno Variabile quale inviata speciale, dal \u201989 al \u201992, firma e conduce la rubrica \u201c\"Viaggi d\u2019Autore\"\u201d con reportage e dirette dalle Azzorre, Yemen, Egitto, Israele, Tunisia, Canada realizzando numerose interviste esclusive.\nCollabora con la Testata Giornalistica Regionale fino al 1994 come conduttrice del Tg Lazio e della rubrica \"Tgr Italia Agricoltura\", in onda su Rai 3 il sabato mattina, uno programma realizzato per conto del Ministero delle politiche agricole alimentari e forestali contenente notizie sul mondo agricolo italiano. Firma e conduce numerosi programmi radiofonici tra i quali \"Senti la Montagna\" (Radiouno) e \"Quando i Mondi si incontrano\" (Radiouno).\nDal 1994 conduce \"Linea blu\" in onda il sabato pomeriggio su Rai 1. \u00c8 una trasmissione che si prefigge l'obiettivo di sviluppare negli spettatori la cultura del mare (pone l'accento sui problemi del mare, sull'economia marittima, sulle tradizioni marinare, sull'ambiente e il territorio). Numerose le personalit\u00e0 che hanno collaborato negli anni con la trasmissione: Umberto Pellizzari, Enzo Maiorca, Raimondo Bucher e altri atleti, subacquei e apneisti.\nNel 2005 \u00e8 stata testimonial dell'A.C.A.M. (Azienda Consorzio Acqua e Metano), della Spezia. Ha collaborato con il Secolo XIX e con numerose riviste specializzate come Gente Viaggi e Archeo. Nel 2009 ha pubblicato il suo primo libro \"Storie dal Mare\" Aliberti Editore. Nel giugno del 2014 \u00e8 stata eletta Presidente del WWF Italia. Il 26 marzo 2019 il Ministro dell\u2019Ambiente Sergio Costa, d\u2019intesa con il Presidente della Regione Liguria Giovanni Toti, nomina la giornalista nuovo presidente del Parco nazionale delle Cinque Terre; succede a Vittorio Alessandro, ultimo presidente, e Vincenzo Resasco, vice-presidente facente funzione che aveva rassegnato le dimissioni qualche giorno prima. Si insedia ufficialmente il 5 settembre seguente.\nNel maggio 2020 entra a far parte del comitato di esperti in materia economica e sociale, presieduta da Vittorio Colao, per organizzare la ripartenza italiana dopo l'emergenza COVID-19; in particolare Bianchi \u00e8 stata scelta per le valutazioni ambientali.\nDal 2020 fa parte del Direttivo della Fondazione Tusa in memoria dell'archeologo siciliano Sebastiano Tusa.\nNel 2021 entra nella Commissione Comunicazione e Sostenibilit\u00e0 della FIV (Federazione Italiana Vela). "}
{"id": "663195", "revid": "78273", "url": "https://it.wikipedia.org/wiki?curid=663195", "title": "Ceramica campaniforme", "text": ""}
{"id": "663199", "revid": "125704456", "url": "https://it.wikipedia.org/wiki?curid=663199", "title": "Porta Capuana", "text": "Porta Capuana \u00e8 un'antica porta della citt\u00e0 di Napoli, a ridosso del castel Capuano.\nEdificata nel 1484, essa ha da sempre rappresentato un crocevia di vie di comunicazione di rilevante importanza.\nStoria.\nFu edificata nel 1484 dal re Ferrante d'Aragona e, fin dalle prime fasi, \u00e8 stata il punto di accesso giungendo da est verso il centro della citt\u00e0, oltre a essere punto nevralgico delle comunicazioni; nel Settecento vi transitava la strada regia delle Puglie.\nSi \u00e8 sempre trovata quindi in una zona molto vitale di Napoli, ed ha rappresentato un luogo di aggregazione anche artistica e culturale: \u00e8 a Porta Capuana, ad esempio, che nacque ad inizio Novecento il cosiddetto Quartiere Latino, luogo di incontro di importanti artisti napoletani dell'epoca.\nIn realt\u00e0 ci\u00f2 che oggi vediamo fa parte di un'opera di ri-fortificazione voluta a Napoli dal monarca aragonese di cui solo la porta si \u00e8 conservata.\nA Porta Capuana sono passati sia Carlo VIII di Francia che Carlo di Borbone. Un cronista di Napoli nel 1847 fornisce una descrizione dell'attivit\u00e0 della citt\u00e0 in questi termini:\nNel Seicento venne eretta sulla porta una nicchia con all'interno un affresco rappresentante San Michele Arcangelo oltre a Gennaro, Agnello e Rocco i quali sono stati affrescati in procinto di pregare la Vergine Maria per scacciare la peste del 1656. Preti si rese colpevole di omicidio per passare i controlli sanitari nella zona (costituiti per l'epidemia di pestilenza), crimine per il quale venne condannato a morte; patteggi\u00f2 con le autorit\u00e0 la propria liberazione in cambio del suo dipingere tutte le porte della citt\u00e0. L'affresco negli anni si deterior\u00f2 e fu sostituito da un affresco rappresentante l'Immacolata, realizzato da Gennaro Maldarelli nel 1837.\nNel 1926 fu stabilito che fosse rimossa la statua votiva di San Gaetano, posta sul lato interno della porta, per motivi di sicurezza.\nNegli anni trenta si mise in atto il progetto di isolamento della porta dagli edifici che si erano costruiti col passare dei tempi. Durante questi lavori fu eliminata anche la nicchia che era posta sulla porta, la quale torn\u00f2 all'originario aspetto dell'epoca aragonese. Da testimonianze fotografiche si evince inoltre che la statua votiva di San Gaetano era ancora situata al suo posto durante questi lavori e dunque la sua rimozione \u00e8 stata effettivamente compiuta in tale occasione. La statua venne cos\u00ec collocata su un basamento nei giardini prospicienti la porta.\nDescrizione.\nPrende il nome dall'essere orientata in direzione della citt\u00e0 di Capua, dietro Castel Capuano; \u00e8 formata da un arco bianco in marmo riccamente ornato da bassorilievi, con ai lati due torri (che simboleggiano l'onore e la virt\u00f9).\nL'opera, in stile rinascimentale, venne commissionata all'architetto-intagliatore Giuliano da Maiano, che si ispir\u00f2 in un certo senso ai modelli degli archi di trionfo di tradizione romana, senza trascurare l'effettiva funzione difensiva che si prospettava per il complesso di fortificazioni (erano in corso avvenimenti che in seguito portarono alla guerra del 1494).\nSi mantiene in un buono stato di conservazione ed \u00e8 dotata di due torri cave chiamate \"Onore\" e \"Virt\u00f9\", sebbene non sia pi\u00f9 visibile la scultura posta sull'arcata che raffigurava l'incoronazione di Ferrante, in quanto asportata nella successiva epoca di dominazione spagnola.\nVi \u00e8, nel centro della porta, lo stemma di Carlo V, incisione risalente al 1535 in occasione della sua venuta in citt\u00e0. Questa \u00e8 stata realizzata sopra un bassorilievo rappresentante l'incoronazione di Ferdinando, che fu cancellato con l'avvento della monarchia spagnola.\nAltre torri sono presenti nelle strade adiacenti, resti dell'antica cinta che dalla porta conduceva verso nord, e quindi a Porta San Gennaro, nei pressi dell'odierna piazza Cavour, ma tali costruzioni versano oggi in uno stato di abbandono. Quasi a ridosso di questa porta, invece, si trova la chiesa di Santa Caterina a Formiello, bell'esempio di monumento rinascimentale napoletano.\nL'antica strada di accesso a Porta Capuana era il Borgo Sant'Antonio Abate."}
{"id": "663207", "revid": "2060886", "url": "https://it.wikipedia.org/wiki?curid=663207", "title": "Antipapa Bonifacio VII", "text": "Suo padre, secondo le fonti, si chiamava Ferruccio.\nBiografia.\nBonifacio VII, del quale si conosce solo il nome di battesimo: Francone, fu probabilmente di famiglia non nobile ma ricca e potente. Nacque sul finire degli anni '20 del X secolo. Nulla sappiamo della sua giovinezza tranne che fu fatto cardinale diacono da papa Giovanni XIII prima del 972 o in quell'anno e che ebbe una buona unione con la famiglia aristocratica dei Crescenzi.\nPrimo tentativo di salire al Soglio pontificio.\nQuesto legame diede buoni frutti quando, nel giugno del 974, un anno dopo la morte dell'imperatore Ottone I, Crescenzio dei Crescenzi (detto \"Crescenzio II\"), - figlio di Giovanni Crescenzi I (\u2020960) e Teodora II dei Teofilatti (\u2020950) e parente di Giovanni XIII - approfittando del fatto che il nuovo imperatore Ottone II era impegnato a sedare turbolenze interne in Germania, foment\u00f2 un'insurrezione a Roma che port\u00f2 alla cattura e all'imprigionamento in Castel Sant'Angelo di Papa Benedetto VI.\nSecondo fonti storiche non certe, e attinenti pi\u00f9 alla leggenda che ai fatti, Francone ebbe un predecessore: dal 20 dicembre 973 alla sua morte, nel marzo 974, gi\u00e0 il cardinal Domno avrebbe cercato di opporsi, invano, a Benedetto VI. Tre mesi dopo la morte di Dono II, Francone di Ferruccio riusc\u00ec a sostituire Benedetto e fu eletto al Soglio di Pietro col nome pontificale di Bonifacio VII.\nFu tenuto un processo contro Papa Benedetto VI ma non ci \u00e8 rimasto nulla di esso, non sappiamo n\u00e9 quali accuse gli siano state mosse n\u00e9 come si sia svolto. \u00c8 possibile che sia stato accusato di aver ottenuto il papato per ambizione e con mezzi illeciti, un po' ci\u00f2 di cui fu accusato Papa Formoso nella famosa \"Synodus Horrenda\" da Papa Stefano VI; infatti, gi\u00e0 subito dopo la morte di Giovanni XIII nel settembre 972, Francone era stato proposto e appoggiato come suo successore al Soglio di Pietro.\nOttone II non grad\u00ec quest'imposizione aristocratica e, per mezzo del conte Siccone, inviato del fiduciario imperiale Pandolfo Capodiferro e del popolo romano, che si trovava a Spoleto, part\u00ec per Roma ingiungendo il rilascio di Papa Benedetto. Crescenzio II e Bonifacio, sapendo che Siccone, una volta giunto a Roma, avrebbe liberato Benedetto, lo fecero strangolare.\nL'indignazione popolare per questo misfatto costrinse Bonifacio VII a fuggire e rifugiarsi in meridione d'Italia, nei domini appartenenti all'Impero bizantino, per poi andare a Costantinopoli. Un mese e dodici giorni dur\u00f2 il suo primo pontificato, dicono le fonti. Il Patriarca di Costantinopoli, Antonio III Studita, fu ben lieto di accoglierlo, perch\u00e9 questi violenti e continui ricambi di Papi screditavano moltissimo l'importanza della sede romana.\nSecondo tentativo.\nSalito al Soglio di Pietro nell'ottobre del 974 il vescovo di Sutri, Benedetto, con il nome di Benedetto VII, un nipote di Alberico II di Spoleto e parente dei conti di Tuscolo, fu riunito un Sinodo per invalidare l'elezione precedente e condannare l'usurpatore Bonifacio VII. Nel 980, durante un'assenza di Benedetto, Bonifacio torn\u00f2 a Roma e occup\u00f2 il Laterano, ma le truppe di Ottone II, richiamate dallo stesso papa Benedetto, lo fecero fuggire nuovamente a Costantinopoli.\nDopo Benedetto VII.\nAlla morte di papa Benedetto fu eletto al papato il vescovo di Pavia Pietro Canepanova con il nome di Giovanni XIV. Ma cos\u00ec come la morte di Ottone I aveva segnato la fine di Benedetto VI, la morte di Ottone II segn\u00f2 quella di Giovanni XIV. Ottone III aveva solo tre anni e la madre era occupata a proteggerlo dalle armi dei nemici in Germania guidati dal suo ambizioso parente, Enrico di Baviera. Non aveva certo interesse, tempo e modo di pensare al vescovo di una terra lontana come Roma. Giovanni, che diede lui stesso l'assoluzione al ventottenne Ottone il 7 dicembre 983, sicuramente dovette averlo capito: era spacciato. Era solo questione di tempo.\nTerzo tentativo.\nBonifacio, rinvigorito dal sostegno e dalla protezione dell'imperatore bizantino Basilio II \"Bulgaroctono\", assai ostile all'appena defunto imperatore Ottone II, torn\u00f2 a Roma nell'aprile del 984. Reso forte dell'occasione offertagli proprio dalla morte a dicembre dell'imperatore, che aveva lasciato senza protezione il Papa, invase il Laterano e fece deporre e imprigionare Giovanni XIV a Castel Sant'Angelo fino a farlo morire, sembra per fame, il 20 agosto dello stesso anno o - si sospetta - per avvelenamento. Bonifacio si era reinsediato \"de facto\" ad aprile subito dopo la fine formale del regno di Giovanni, che era stato deposto da un sinodo, ma non \u00e8 certo che si sia insediato ufficialmente e solennemente prima che il rivale morisse; ucciderlo fu, probabilmente, un gesto di precauzione per evitare che, per eventuali malumori, il popolo potesse voler usare Giovanni come strumento di minaccia al suo potere, un \"Papa di riserva\" con cui poterlo eventualmente sostituire, e per evitare che i nemici lo accusassero di regnare durante il regno di un altro pontefice mentre \"un Papa teoricamente regnante\" gi\u00e0 c'era, come fu con Benedetto VI. Si dice che abbia fatto appendere il corpo del povero ex-pontefice (che Bonifacio riteneva sinceramente un antipapa usurpatore) ai bastioni di Castel Sant'Angelo.\nIl Regno di Bonifacio VII.\nDa questo momento in poi, papa Bonifacio regner\u00e0 ancora quasi per un anno fino alla morte sopraggiunta il 20 luglio 985, forse per una congiura di palazzo, forse avvelenato o forse ucciso in modo violento. Crescenzio II, morto nel monastero di Sant'Alessio durante il secondo insediamento di Bonifacio nel 984, era fuggito da Roma nel 973 e a capo della famiglia era passato il figlio Giovanni Crescenzi II detto Nomentano (\u2020998) assieme al fratello Crescenzio III (\u20201020). Giovanni II, come fece il padre nel 973, nel 997 creer\u00e0 un antipapa, Giovanni XVI, con il quale tenter\u00e0 di dominare Roma destituendo il papa imperiale, Gregorio V. Non sappiamo molto del suo regno, se non di due bolle con le quali regol\u00f2 questioni interne all'aristocrazia romana, dando appoggio ai sostenitori di sempre, i Crescenzi. La sete di vendetta di Bonifacio, saziata con omicidi e mostruosit\u00e0 di vario tipo, potrebbe avergli reso invisi pure i vecchi amici e alleati Crescenzi, entrando in divergenza di vedute con Giovanni Crescenzi II, con il quale potrebbe non aver avuto lo stesso buon rapporto che aveva con il padre Crescenzio II. All'improvviso, il 20 luglio, mor\u00ec. Il corpo di Bonifacio, catturato durante il funerale, fu vilipeso, trafitto da lance e abbandonato nei pressi della statua di Marco Aurelio (allora ritenuta erroneamente statua di Costantino I e che si trovava nei pressi del Palazzo del Laterano); tale era l'odio popolare contro Bonifacio, che nel linguaggio corrente veniva chiamato, anzich\u00e9 \"Bonifatius\", \"Malefatius\".\nSolo la mattina successiva il cadavere fu rimosso da pii monaci, forse suoi fedeli, curato e sepolto in San Pietro. ma potrebbe essere una leggenda nata dalla confusione con papa Giovanni XII, che mor\u00ec in circostanze simili.\nIllegittimit\u00e0 e legittimit\u00e0 di Bonifacio VII.\nMentr'era vivo, nel suo secondo insediamento, per quanto fosse considerato usurpatore, nessuno os\u00f2 mettere in dubbio la sua legittimit\u00e0 come Papa e tutta la Chiesa di Roma lo accett\u00f2 come vero Pontefice. Non si sa se si fece eleggere di nuovo o se semplicemente prese possesso militare di Roma, dato che si considerava Papa gi\u00e0 dal 974, ma forse il clero aspett\u00f2 la morte di Giovanni XIV (da lui accelerata con la prigionia e forse pure con l'avvelenamento) per acclamarlo vero Papa e pastore universale, per evitare dubbi sulla presenza di altri pretendenti (per quanto probabilmente un \"reinsediamento ufficiale\" si sia tenuto ad aprile dopo la deposizione e il processo contro Giovanni). Il Liber Pontificalis ed Ermanno di Reichenau datarono l'inizio del suo pontificato subito dopo la morte di Giovanni, e non prima, assegnandogli solo undici mesi, forse perch\u00e9 Bonifacio aspett\u00f2 (e provoc\u00f2) la morte del rivale non volendo essere accusato di invadere il regno di un papa ancora regnante. Circostanze simili sono per l'elezione di Vigilio dopo la deposizione di Silverio, di Sergio III dopo la deposizione di Leone V, e di Leone VIII dopo la deposizione di Benedetto V. E si pu\u00f2 paragonare ci\u00f2 che Bonifacio VII fece a Giovanni XIV con ci\u00f2 che Bonifacio VIII, secoli dopo, fece a Celestino V. La storiografia contemporanea e successiva ritenne Francone vero Papa, infatti abbiamo il suo ritratto in San Paolo fuori le Mura tra Giovanni XIV e Ioannes XIV Bis (chiamato \"Giovanni XV\"); Benedetto Caetani, nel 1294, infatti, quando divenne papa scelse di chiamarsi Bonifacio VIII e non \"VII\".\n Ci\u00f2 lo renderebbe pi\u00f9 legittimo di altri antipapi, come ad esempio Cristoforo che fece imprigionare e (forse) uccidere Leone V, \nLo storico Luigi Crisostomo Ferrucci, nel saggio \"Investigazioni storico-critiche sul Pontificato e la Persona di Bonifacio VII\" (1856), sostiene che la sua elezione del 973 fu pienamente legittima perch\u00e9 la morte di Benedetto VI, voluta da Crescenzio II su istanza del popolo e in cui Bonifacio non ebbe nessun ruolo dimostrabile, era avvenuta prima dell'elezione di Francone: quando il conte Siccone arriv\u00f2 a Roma, Benedetto era gi\u00e0 stato ucciso, per volere di Crescenzio e del popolo (che per\u00f2 inorrid\u00ec appena vide il cadavere del Papa crudelmente esposto). Inoltre sostiene che le fonti pi\u00f9 antiche, e vicine ai fatti, non fanno nessuna menzione delle depredazioni dei tesori della Chiesa e dello stupro attribuiti a Bonifacio.\nIl Diritto Canonico e Bonifacio VII.\nIl Diritto Canonico del X secolo sull'elezione papale non era preciso e chiaro come quello dei secoli successivi (i primi cambiamenti in senso moderno si ebbero nel 1059 con papa Niccol\u00f2 II e il decreto \"In nomine Domini\") ma confuso e impreciso, influenzato dalle dinamiche violente e impetuose di quel tempo.\nMolte volte sono cambiate le regole per l'elezione di un Papa, per il principio cattolico secondo cui lo Spirito Santo, cui spetta scendere sull'eletto per renderlo vero pontefice, si conforma a quanto stabilito dai Vicari di Cristo in virt\u00f9 del loro potere di legare e sciogliere. Ad esempio, per 36 anni (da Simmaco nel 499 ad Agapito I nel 535) fu consentito ai papi scegliere e imporre il successore, cos\u00ec come si fece da Lino, successore di san Pietro, ad Alessandro I, il primo a essere eletto per votazione e non per designazione del predecessore. Un altro esempio di diversa modalit\u00e0 d'elezione, \u00e8 la possibilit\u00e0 per i sovrani temporali, quali ad esempio il capo di Roma Alberico I di Spoleto con Leone VII e l'imperatore Ottone I con Leone VIII, d'imporre un loro candidato senza dar spazio alla libert\u00e0 d'elezione del clero.\nAllo stesso modo anche un antipapa o un papa eletto in modo irregolare, secondo il diritto canonico dell'Alto Medioevo, pu\u00f2, in modi pi\u00f9 o meno impliciti e poco chiari, divenire per volere dello Spirito Santo vero pontefice. Era opinione condivisa da tutti, all'epoca, che l'irregolare elezione era convalidata dall'intronizzazione o \"adorazione\" del Romano Pontefice, col ricevimento della carica e la consacrazione, oppure in virt\u00f9 dell'obbedienza a lui prestata da tutti o per il decorso di un lungo lasso di tempo nel detto esercizio della carica. Si diveniva veri papi solo con l'incoronazione e la consacrazione normalmente, eppure la presa di possesso violenta del trono o l'imposizione per opera di un sovrano, se era convalidata e accettata dal clero di Roma, di fatto valeva come elevazione a papa, a tutti gli effetti.\nPerci\u00f2, un pontefice eletto in modo illegittimo, come Vigilio, Sergio III, Leone VIII, Silvestro III o Benedetto X, pu\u00f2 essere considerato vero papa; invece altri pontefici \"mancati\" come Stefano II o irregolari come Dioscuro, Cristoforo o Celestino II, no. La questione per\u00f2 \u00e8 incerta e nebulosa, anche per la mancanza di fonti storiche dell'epoca certe e sicure; per questo i suddetti pontefici (o aspiranti tali) nel corso dei secoli sono entrati ed usciti dalle liste papali senza alcuna assicurazione di una definitiva sistemazione e tuttora fanno discutere gli storici della Chiesa.\nCome un aspirante pontefice eletto in modo illegittimo possa diventare vero Papa, pu\u00f2 essere esemplificato in tre principi largamente riconosciuti nella Chiesa medievale e, in seguito, abrogati del tutto con le riforme dell'elezione iniziate da Niccol\u00f2 II:\n- Principio del Possesso \u2013 Giovanni XIV era morto e Bonifacio s'era impadronito della carica, e non c'erano altri che, legittimamente o meno, potessero pretendere il soglio di Pietro.\n- Principio della \"Electio de facto\" \u2013 il clero romano e il popolo, nel 984, gli giurarono fedelt\u00e0 e lo acclamarono come Papa; gli unici a non farlo, all'inizio, furono alcuni nobili che, allineandosi col partito filoimperiale a favore di Ottone I e Ottone II contro Crescenzio II (+984) e Giovanni Crescenzi II (+998), avevano sostenuto Benedetto VI, Benedetto VII e Giovanni XIV, ma anch'essi, nel 984, si rassegnarono.\n- Principio dei Due Mali o del Male Minore \u2013 Morto il concorrente, pur di dare un Vicario di Cristo alla Chiesa e un successore alla dinastia di Pietro preservandone la continuit\u00e0, si pu\u00f2 accettare un usurpatore se esistono le due condizioni precedenti.\nL'unica cosa che potrebbe invalidare (ma non necessariamente) le tre condizioni dette sopra \u00e8 l'eventuale responsabilit\u00e0 del candidato nella morte del predecessore: ci\u00f2 ha relegato Bonifacio, sospettato addirittura di aver ucciso con le sue mani sia Benedetto VI sia Giovanni XIV, tra gli antipapi.\nFama di Bonifacio VII e ripercussioni del suo operato.\nBisogna dire che il popolo non amava molto n\u00e9 Benedetto VI n\u00e9 Benedetto VII n\u00e9 Giovanni XIV, visti come fantocci imposti da Ottone I e Ottone II contro la sua libert\u00e0 di eleggere il suo vescovo. Tra l'altro i due Ottone si erano macchiati di rappresaglie atroci e sanguinarie contro il popolo per sedare le sue rivolte, cos\u00ec esso aveva il cuore sempre pieno di desiderio di vendetta contro di loro e i loro Papi. In principio, subito dopo la morte di Giovanni XIII, il popolo appoggi\u00f2 Francone sostenendo la sua elezione contro Benedetto VI, e continu\u00f2 a sostenerlo dopo la deposizione di Benedetto (sebbene una parte, secondo il Liber Pontificalis, avrebbe appoggiato per 3 mesi Dono II), ma si ricredette dopo tutta una serie di sue azioni delittuose, come l'accecamento del capo della fazione che a lui si opponeva, il cardinale diacono Giovanni figlio di Roberto (confuso poi da storici del Medioevo, come Mariano Scoto e Goffredo da Viterbo, con il mai esistito Ioannes XIV Bis, anche per un errore di numerazione del pontificato di Giovanni XIV sul Liber Pontificalis).\nBonifacio perse l'appoggio del popolo, cos\u00ec che le fonti contemporanee lo descrivono come un vero e proprio mostro. Il suo nome fu storpiato in Malefatius.\nLe fonti coeve e i contemporanei di Bonifacio VII datarono il suo papato dalla morte di Giovanni XIV, nel 984, mentre lo stesso Bonifacio lo datava dal 974; anche i dittici bizantini, nel 974, inserirono Bonifacio, nonostante Benedetto VI fosse ancora vivo, poich\u00e9 Bisanzio sosteneva Francone.\nIl vescovo di Orl\u00e9ans, Arnolfo, nel 991 scrisse di lui come \u00ab...l'Anticristo, che siede sul trono di Dio e addita s\u00e9 stesso come Dio\u00bb. In una catilinaria rivolta a Papa Giovanni XV in un celebre concilio episcopale francese tenutosi a Reims nel 991, Arnolfo, denunciando il decadimento della Sede di Pietro, disse in particolare di Bonifacio: \u00abIn Roma, intanto, alla Cattedra di Pietro saliva Bonifacio, ancora lordo del sangue del suo predecessore [Benedetto VI]; egli fu un orribile mostro le cui nefandezze superarono quelle di tutti i mortali. Scacciato e condannato da un grande sinodo [sotto Benedetto VII nel 975], torn\u00f2 a Roma alla morte di Ottone [II] e, violando il giuramento fatto [di non attentare ancora al soglio pontificio (?)], gett\u00f2 dalla vetta della citt\u00e0 il vescovo Pietro [Canepanova, ossia Giovanni XIV], un personaggio esimio che era stato vescovo di Pavia: lo depose e lo uccise dopo averlo tenuto in orribile prigionia. E dove sta mai scritto che gli innumerevoli sacerdoti di Dio, sparsi per l'orbe terrestre e provvisti di dottrina e di meriti, debbano soggiacere a tali mostri privi di sapienza, umana e divina, e onta dell'umanit\u00e0?\u00bb\nGerbert di Aurillac, futuro Papa Silvestro II, era nel suddetto sinodo del 991 in qualit\u00e0 di collaboratore di Arnolfo, cui succeder\u00e0 come vescovo di l\u00ec a pochi mesi (ma sar\u00e0 costretto a restituirgli la carica nel 996 per volere di Gregorio V, in linea con Giovanni XV che non aveva riconosciuto la deposizione di Arnolfo voluta dal re Ugo Capeto). Gerbert, dopo la catilinaria di Arnolfo, si espresse in toni violentissimi contro Bonifacio, definendolo \u00abil pi\u00f9 iniquo dei mostri\u00bb e usandolo come esempio della sua tesi secondo cui non v'era bisogno dell'approvazione del Papa per deporre un ecclesiastico, dato che la stessa Sede di Pietro era decaduta moralmente (quest'argomentazione, suggerita da Gerbert ad Arnolfo, sar\u00e0 ritorta contro Arnolfo quando Ugo Capeto lo deporr\u00e0 e lo sostituir\u00e0 proprio con lo stesso Gerbert senza aspettare l'approvazione di Giovanni XV).\nLo studioso Luigi Crisostomo Ferrucci, sempre in \"Studi storico-critici sul Pontificato e la Persona di Bonifacio VII\" (1856) sostiene che, secondo talune fonti, nel luglio 985 Bonifacio non sarebbe morto, ma sarebbe stato solo deposto e scacciato; l'ex-papa sarebbe morto, di solitudine e depressione, a Costantinopoli nel 987, protetto dall'imperatore Basilio II e dal Patriarca Nicola II Crisoberge, mentre a Roma c'era Giovanni XV. Poi il corpo sarebbe stato riportato a Roma e seppellito in San Pietro per volont\u00e0 del clero romano, contro la volont\u00e0 dello stesso Giovanni XV cui il clero era ostile. Ma non esistono dati storici attendibili che confermino tali fonti.\nNel 1903 Bonifacio VII fu riconosciuto ufficialmente antipapa e quindi escluso da ogni dignit\u00e0 pontificia."}
{"id": "663209", "revid": "124021863", "url": "https://it.wikipedia.org/wiki?curid=663209", "title": "Dotto deferente", "text": "Il dotto deferente o anche vaso o canale deferente \u00e8 parte dell'apparato genitale maschile di alcune specie, compreso l'uomo. In condizioni fisiologiche, ogni individuo possiede due dotti deferenti, cio\u00e8 vasi muscolari (circondati da muscolatura liscia) che collegano gli epididimi destro e sinistro ai dotti eiaculatori per veicolarvi lo sperma. Ognuno di questi dotti \u00e8 lungo circa 30 centimetri. Fanno parte dei cordoni spermatici. Sono irrorati dalle arterie deferenziali.\nAnatomia macroscopica e microscopica.\nIl condotto fa seguito alla coda dell'epididimo e continua nel cordone spermatico. A livello della prostata si unisce al dotto della vescichetta seminale omolaterale. Nella sua parte terminale \u00e8 presente l'ampolla deferenziale, un segmento dilatato e di aspetto mammellonato. La sua parete \u00e8, in generale, molto spessa.\nLa tonaca mucosa, di colore giallastro, si presenta sollevata in pieghe longitudinali che scompaiono alla distensione del condotto. Queste pieghe a livello dell'ampolla risultano irregolari e permanenti, sono inoltre variamente anastomizzate tra loro e formano cripte. L'epitelio di tipo cilindrico nell'ampolla non presenta le stereociglia tipiche delle altre porzioni del dotto. La tonaca propria \u00e8 ricca di fibre elastiche.\nLa tonaca muscolare \u00e8 composta da tre strati: longitudinale esterno, circolare intermedio e un altro strato longitudinale pi\u00f9 internamente.\nLa tonaca avventizia \u00e8 costituita da connettivo denso con fibre elastiche.\nFunzione durante l'eiaculazione.\nDurante l'eiaculazione la muscolatura liscia della parete del dotto si contrae di riflesso, promuovendo lo spostamento in avanti dello sperma. Lo sperma viene cos\u00ec trasferito dal dotto deferente all'uretra, che raccoglie i fluidi provenienti dalle ghiandole sessuali accessorie lungo il percorso.\nVasectomia.\nLa procedura di deferentectomia, popolarmente conosciuta come vasectomia, \u00e8 un metodo contraccettivo nel quale i dotti deferenti vengono permanentemente recisi, con poche eccezioni. Una variante moderna, sempre conosciuta come vasectomia nonostante i dotti non vengano recisi, consiste nell'iniezione di materiale ostruttivo nei dotti per ostacolare il passaggio degli spermatozoi."}
{"id": "663220", "revid": "241071", "url": "https://it.wikipedia.org/wiki?curid=663220", "title": "Mortadella di Campotosto", "text": "La mortadella di Campotosto (popolarmente detta coglioni di mulo) \u00e8 un salume tipico prodotto in limitate quantit\u00e0 nel territorio del comune di Campotosto in provincia dell'Aquila e zone limitrofe.\nStoria.\nPer un periodo di tempo la citt\u00e0 di Amatrice si era appropriata della paternit\u00e0 del salume, in seguito al dominio che nel periodo medioevale aveva avuto sulle zone di Campotosto e paesi vicini. La tradizione della mortadella di Campotosto \u00e8 molto antica, si ritiene abbia pi\u00f9 di 500 anni, per come la conosciamo oggi, solo pochi campotostari continuano la tradizione della mortadella, e solo pochi palati hanno oggi la possibilit\u00e0 di degustarla, causa la rarit\u00e0 del prodotto.\nDescrizione.\nLa mortadella \u00e8 composta solamente da carne di suino, che i pastori e i vari fattori allevavano nel territorio dei Monti della Laga. \nHa una forma ovoidale (ed un peso tradizionalmente individuato in 330 g). Ha una grana fine e all'interno, ha infilata su tutta la sua lunghezza una barretta di lardo che caratterizza il prodotto rispetto agli altri salumi. Quando viene tagliata, la sezione presenta un colore roseo, mentre la barretta centrale di lardo ha un colore bianco. \nLa preparazione dell'insaccato avviene nella seguente maniera: \nL'insaccatura avviene manualmente, con cucitura del budello attorno all'impasto.\nNella parte inferiore del salame viene apposto un tralcetto che avvolge lo spago durante l'allentamento dovuto alla stagionatura.\nIl prodotto pu\u00f2 essere consumato dopo almeno tre mesi dalla macinatura."}
{"id": "663221", "revid": "729019", "url": "https://it.wikipedia.org/wiki?curid=663221", "title": "Eiaculazione precoce", "text": "L'eiaculazione precoce (in latino \"ejaculatio praecox\") pu\u00f2 essere definita come la difficolt\u00e0 o incapacit\u00e0 da parte dell'uomo nell'esercitare il controllo volontario sull'eiaculazione.\nEpidemiologia.\n\u00c8 considerata la disfunzione sessuale maschile pi\u00f9 diffusa, anche se una quantificazione precisa della sua incidenza risulta estremamente difficoltosa, a causa della sua definizione non univoca. Secondo alcuni dati riferiti alla popolazione maschile statunitense sotto i quarant'anni, dal 30% al 70% degli individui avrebbero sofferto di eiaculazione precoce in qualche forma e in qualche caso. La maggior parte degli studi effettuati assegna alla disfunzione una percentuale di incidenza che va dal 20% al 30%, anche se, secondo alcuni studiosi, questi dati sono sottostimati, vista la bassa percentuale di uomini che si presentano ai centri medici per chiedere un trattamento.\nClassificazione.\nViene distinta in primaria o secondaria rispettivamente se si \u00e8 manifestata fin dall'inizio dell'attivit\u00e0 sessuale del soggetto o se \u00e8 intervenuta in un secondo momento, dopo un periodo di attivit\u00e0 sessuale soddisfacente.\nSi parla inoltre di disturbo generalizzato o situazionale a seconda che sia sempre presente nell'attivit\u00e0 sessuale dell'uomo o soltanto per determinate situazioni, attivit\u00e0 o partner.\nDiverse definizioni diagnostiche.\nSecondo una prima definizione proposta da Masters &amp; Johnson un uomo soffre di eiaculazione precoce se eiacula prima che il partner raggiunga l'orgasmo in pi\u00f9 della met\u00e0 dei rapporti sessuali.\nNei successivi sviluppi scientifici della sessuologia, a questa definizione si sono susseguite altre interpretazioni del fenomeno che correlano la precocit\u00e0 dell'eiaculazione alla durata del rapporto sessuale, al numero di spinte coitali, alla percezione di controllo sull'eiaculazione, alla soddisfazione del partner e della coppia.\nUna definizione diagnostica che utilizzi quale parametro di riferimento il raggiungimento dell'orgasmo del partner deve valutare l'eventuale presenza di una parallela disfunzione femminile dell'orgasmo che ne ritarda o ne rende impossibile il raggiungimento e che potrebbe rappresentare la reale difficolt\u00e0 della coppia.\nNel 2005, secondo i principi della medicina basata su prove di efficacia, \u00e8 stato proposto un modello interpretativo focalizzato sul tempo di latenza eiaculatoria intravaginale (IELT); si ritiene cos\u00ec di poter definire come affetto da eiaculazione precoce colui il quale eiacula, mediamente, in un tempo inferiore al minuto rispetto all'inizio della penetrazione. Appare tuttavia evidente come tale modello non sia sufficiente a contenere i numerosi casi di insoddisfazione di coppia associati ad una tempistica superiore al minuto ma ritenuta inadeguata dall'uomo e dalla/dal partner.\nAttualmente la definizione diagnostica maggiormente sostenuta dalla sessuologia scientifica si centra sulla carente percezione e possibilit\u00e0 di controllo dell'individuo con eiaculazione precoce sui tempi del processo di eccitazione sessuale e quindi sul raggiungimento della soglia psicofisiologica di attivazione del riflesso eiaculatorio. A tale condizione deve associarsi l'insoddisfazione e il disagio soggettivo dell'uomo e/o della partner per potersi correttamente configurare una diagnosi di eiaculazione precoce.\nEziologia.\nLe cause dell'eiaculazione precoce possono essere di tipo organico o di tipo psicologico ed emotivo, riguardando la storia e le caratteristiche individuali e in alcuni casi le dinamiche relazionali della coppia.\nLe cause organiche possono essere riferite ad ipersensibilit\u00e0 del glande, eventualmente accentuata da anomalie anatomiche esterne come la fimosi e il frenulo del pene corto, oppure a processi infiammatori come prostatite e vescicolite.\nIn altri casi l'origine \u00e8 di tipo psicologico e riguarda spesso un'errata abitudine psicofisiologica acquisita attraverso un'attivit\u00e0 autoerotica condotta con fretta e frenesia nell'epoca adolescenziale, spesso per via di sensi di colpa latenti o della necessit\u00e0 di celare tale pratica agli adulti.\nAlla difficolt\u00e0 nel controllo dell'eiaculazione pu\u00f2 inoltre contribuire il fenomeno dell'ansia da prestazione e una difficolt\u00e0 pi\u00f9 generale a gestire ed esprimere le emozioni.\nTrattamento.\nTrattamento psicosessuologico.\nIl trattamento psicosessuologico consente lo sviluppo di una maggiore competenza nel gestire i tempi dell'orgasmo attraverso esercizi progressivi come quelli di Kegel e di \"stop and start\", tecniche di rilassamento e di consapevolezza corporea e altri strumenti psicoterapeutici all'interno di un percorso strutturato e personalizzato con il supporto di uno psicologo-sessuologo. Questi trattamenti generalmente risolvono il problema nella maggioranza dei casi.\nTrattamento farmacologico.\nSolo nei casi non responsivi al trattamento psicosessuologico e che comportano notevole stress per il paziente, si pu\u00f2 ricorrere alla terapia farmacologica. I trattamenti farmacologici possono essere anche molto efficaci ma non offrono una soluzione definitiva e devono perci\u00f2 essere somministrati o cronicamente o in alcuni casi al momento del rapporto. Questi prevedono l'uso di anestetici locali (come quelli a base di lidocaina), farmaci che agiscono a livello centrale come gli SSRI in particolare la dapoxetina (approvata specificatamente per il trattamento di questo disturbo) e la paroxetina, la clomipramina e la sulpiride (utilizzati comunemente come antidepressivi) e gli inibitori PDE5, come il sildenafil.\nI rimedi farmacologici prevedono in primis l'uso di anestetici locali, in particolare in formulazione spray, a base di lidocaina e prilocaina . Lo spray, applicato localmente e lasciato asciugare per pochi minuti, induce un effetto leggermente anestetico che consente il protrarsi del rapporto, ritardando l\u2019impulso eiaculatorio. \nVi sono poi i farmaci che agiscono a livello centrale come gli SSRI che possono agevolmente aumentare la durata del rapporto di 6-20 volte, anche a seguito di una singola somministrazione, tuttavia la loro efficacia tende ad aumentare a seguito di somministrazione cronica. Questi effetti sul prolungamento dei tempi per raggiungere l'eiaculazione tendono inoltre a mantenersi nel tempo anche dopo la sospensione del farmaco."}
{"id": "663227", "revid": "648716", "url": "https://it.wikipedia.org/wiki?curid=663227", "title": "Festa della Santissima Piet\u00e0", "text": "La festa della Santissima Piet\u00e0 (detta anche festa dei Lumineri, o festa dei lumieri) \u00e8 una festivit\u00e0 cattolica celebrata la sera tra il 7 e l'8 gennaio a Cannobio, dove \u00e8 festa patronale.\nIl rito.\nIl rito consiste nel far calare dall'alto una teca contenente la costola di Cristo (denominata \"la Sacra Costa\") che viene baciata dai fedeli ed in seguito accompagnata in processione lungo un percorso che dalle vie cittadine si affianca al lungo lago fino al Santuario della Santissima Piet\u00e0. \nL'origine della festa.\nAll'origine della festa vi sono i fatti miracolosi accaduti a Cannobio, nei giorni dell'8, 9, 10 e 28 gennaio del 1522, nell'osteria di Tommaso Zaccheo. \nUna cameriera, recatasi al piano superiore per recuperare dei lenzuoli per gli avventori, si accorse della perdita di sangue da un piccolo dipinto su pergamena della Piet\u00e0 di Cristo, raffigurante il Cristo con ai lati Maria e San Giovanni. \nIl giorno seguente venne trovata sulla tovaglia sottostante al dipinto una piccola costola sanguinante proporzionata al Cristo raffigurato. \nLa Sacra Costa venne raccolta in un calice e portata in processione nella Chiesa parrocchiale di San Vittore, dove ancora oggi \u00e8 custodita, in un prezioso reliquiario che il cardinale Federico Borromeo ha donato nel 1605.\nIn seguito l'osteria venne demolita per fare spazio alla costruzione del maestoso Santuario, fortemente voluto da San Carlo Borromeo, il Santuario della Santissima Piet\u00e0, che tuttora custodisce il quadro e i lenzuoli intrisi di sangue in un'urna dell'altare maggiore.\nLa festa popolare.\nL'aspetto pi\u00f9 profano della festa \u00e8 la suggestivavisione della cittadina illuminata solamente da quelli che vengono chiamati \" lumineri\", che oggi sono stati sostituiti da lumini rossi da cimitero. Essi vengono posti dagli abitanti su ogni davanzale del paese, e sono inoltre presenti lungo le stradine del borgo cannobiese e sulle imbarcazioni che accompagnano anche lungo il lago il passaggio della processione religiosa. Ecco il motivo per cui la festa viene anche definita da alcuni \"La festa dei lumineri\".\nMa anche la componente gastronomica della festa \u00e8 molto sentita. Dopo la processione religiosa, i fedeli si riversano nelle osterie e nei ristoranti del paese dove il men\u00f9 \u00e8 tradizionalmente sempre lo stesso la sera di ogni 7 gennaio:\nEd \u00e8 proprio per via di questo salume locale che la festa viene anche gergalmente chiamata \"Festa delle luganighe\"."}
{"id": "663228", "revid": "5291249", "url": "https://it.wikipedia.org/wiki?curid=663228", "title": "Dotti deferenti", "text": ""}
{"id": "663229", "revid": "174925", "url": "https://it.wikipedia.org/wiki?curid=663229", "title": "Teorema di semidecidibilit\u00e0", "text": "Nella logica matematica il teorema di semidecidibilit\u00e0 afferma che:\nL'albero unione formula_1 \u00e8 chiuso se e solo se c'\u00e8 un numero naturale formula_2 tale che l'albero \nformula_3 della successione \u00e8 chiuso.\nIl nome di questo teorema \u00e8 dovuto alla possibilit\u00e0 di determinare la chiusura di un albero in un numero finito di passi, mentre se tale albero fosse aperto, e dunque l'insieme di formule di partenza soddisfacibile, se ne converrebbe solo dopo un numero infinito di passi."}
{"id": "663230", "revid": "49980", "url": "https://it.wikipedia.org/wiki?curid=663230", "title": "Coglioni di mulo", "text": ""}
{"id": "663231", "revid": "547992", "url": "https://it.wikipedia.org/wiki?curid=663231", "title": "Maurizio Mannoni", "text": "Biografia.\nFiglio del giornalista Ugo Mannoni, lavora da molti anni presso il TG3 della Rai. \u00c8 stato lanciato da Sandro Curzi dopo un'esperienza presso Video Uno, allora emittente televisiva del Partito Comunista Italiano.\nHa curato diversi programmi di informazione e di approfondimento giornalistico fra cui:\nAttualmente conduce \"TG3 Linea Notte\", in onda dal luned\u00ec al venerd\u00ec in terza serata.\n\u00c8 sposato con Laura Perego, giornalista parlamentare del \"TG LA7\" ed \u00e8 padre di tre figli: Marta, Margherita e Michele."}
{"id": "663232", "revid": "5291285", "url": "https://it.wikipedia.org/wiki?curid=663232", "title": "Canale deferente", "text": ""}
{"id": "663236", "revid": "834", "url": "https://it.wikipedia.org/wiki?curid=663236", "title": "Pop-ra\u00ef", "text": ""}
{"id": "663244", "revid": "77358", "url": "https://it.wikipedia.org/wiki?curid=663244", "title": "Pop-rai", "text": ""}
{"id": "663246", "revid": "287204", "url": "https://it.wikipedia.org/wiki?curid=663246", "title": "Pop rai", "text": ""}
{"id": "663251", "revid": "767487", "url": "https://it.wikipedia.org/wiki?curid=663251", "title": "Bottin (musicista)", "text": "Biografia.\n\u00c8 stato parte del dipartimento musica di Fabrica, il centro di ricerca sulla comunicazione di Benetton creato da Oliviero Toscani. Ha collaborato con Lucio Dalla, Donatella Rettore, Sergio Caputo, Chambao e successivamente si \u00e8 affermato come produttore e sound designer a livello internazionale. Come dj si \u00e8 esibito in oltre 30 Paesi in Europa, Asia, Americhe e Australia. Ha curato diversi eventi musicali alla Biennale di Venezia, dove ha inoltre realizzato il suono del padiglione Spagna per l'artista Antoni Muntadas.\nDal 2019 coordina le attivit\u00e0 del CIMM (Centro Informatico Musicale Multimediale) de Biennale di Venezia a Mestre\nConsiderato una delle personalit\u00e0 pi\u00f9 originali della scena club in Italia, Bottin \u00e8 inoltre il frontman della band new wave Cristalli Liquidi dal repertorio in bilico fra pop e dance e che attinge dalla canzone italiana e, in modo particolare, dalla Italo disco..\nNel 2021 Bottin ha contribuito con diversi brani alle musiche di Mona Lisa and the Blood Moon\u00a0della regista Ana Lily Amirpour. La colonna sonora del film ha ricevuto la menzione speciale al Soundtrack Stars Award."}
{"id": "663255", "revid": "1610933", "url": "https://it.wikipedia.org/wiki?curid=663255", "title": "Tasso del miele", "text": ""}
{"id": "663256", "revid": "1428919", "url": "https://it.wikipedia.org/wiki?curid=663256", "title": "Ra\u00ef", "text": "Il ra\u00ef () \u00e8 un genere musicale tradizionale dell'Algeria, poi diffusosi anche in Marocco; la sua origine e le sue trasformazioni sono sempre state dovute all'incontro di diverse culture. Il genere si \u00e8 sviluppato agli inizi del XX secolo nella citt\u00e0 di Orano, per poi diffondersi nel resto del paese e nel vicino Marocco. La sua popolarit\u00e0 \u00e8 proseguita negli anni successivi, in concomitanza con il trasferimento di molti artisti in Francia. \nLa parola \"ra\u00ef\" significa \"opinione\", \"avviso\" o \"punto di vista\". Si diffuse nell'epoca in cui lo shaykh, poeta di tradizione \"mel\u1e25\u016bn\", prodig\u00f2 saggezza e consigli sotto forma di poesie cantate nel dialetto locale. Tuttavia, nel contesto della nenia popolare, il cantante si lamenta del proprio malumore, incolpando esclusivamente se stesso. E pi\u00f9 esattamente si indirizza alla sua propria facolt\u00e0 di giudizio, al suo ra\u00ef, che cede ai sentimenti e che l'ha condotto a prendere le sue cattive decisioni.\nL'impianto di base pu\u00f2 essere considerato il miscuglio tra la tradizione berbera e quella araba, a cui \u00e8 succeduta una contaminazione con le forme musicali spagnole e, soprattutto, francesi. Nell'ultimo mezzo secolo sono state inoltre molto forti le influenze del rock, che ha portato alla nascita del pop-ra\u00ef.\nQuesto genere musicale ha avuto possibilit\u00e0 di nascere grazie alla situazione di Orano, citt\u00e0 costiera pi\u00f9 cosmopolita degli altri centri algerini e che, trovandosi all'incrocio tra diverse culture, vedeva i propri abitanti godere anche di maggiori libert\u00e0.\nUn grande e celebre esponente della musica ra\u00ef \u00e8 Hasni, autore di un brano molto noto in Italia, \"Ma danitsch ntfarko \", e chiamato \"la leggenda del ra\u00ef \". Altri artisti noti sono Cheb Mami, Cheb Hasni, Khaled, Cheikha Rimitti, Rachid Taha, Faudel.\nStoria.\nDagli anni 1920 i maestri del \"ra\u00ef\" tradizionale di Orano: Cheikh Khaldi, Cheikh Hamada o Cheikha Remitti, rappresentano la cultura beduina tradizionale. Il loro repertorio \u00e8 raddoppiato. Il loro registro ufficiale celebra la religione, l'amore e i valori morali, le feste dei santi, le usanze, i matrimoni e il rito della circoncisione. Il registro irriverente (una scappatoia alle regole della morale islamica) \u00e8 vietato e cantato essenzialmente nei s\u016bq e nelle taverne. Ballerine e musicisti ambulanti che parlavano dei piaceri dell'alcol e carnali. Queste due forme sono l'origine del ra\u00ef moderno.\nNegli anni '30, si canta il \"wahrani\" adattamento del \"mel\u1e25\u016bn\" accompagnato dall'\u02bf\u016bd, dal banjo o dal piano. Questa musica si mescola alle altre influenze musicali arabe, ma anche spagnole, francesi e latino americane. Ed \u00e8 cos\u00ec che, verso gli anni '50, con Cheikha Rimitti (Charak gata\u00e2), questa musica si identifica con l'Algeria.\nGli strumenti tradizionali del ra\u00ef (nay, derbouka e bendir) si accordarono alla chitarra elettrica \"wah wah\" come da Mohammed Zargui o della trombetta e del sassofono come Bellemou Messaoud.\nNegli anni 1960 apparvero due orchestre che fecero muovere la citt\u00e0 di Orano: l'orchestra Gli Adam's e Gli Student's.\nDa segnalare l'influenza dello stile nella canzone \"Jam\u00ecn-a\" nell'album Cr\u00eauza de m\u00e4 di Fabrizio De Andr\u00e9."}
{"id": "663257", "revid": "1610933", "url": "https://it.wikipedia.org/wiki?curid=663257", "title": "Ratele", "text": ""}
{"id": "663258", "revid": "1610933", "url": "https://it.wikipedia.org/wiki?curid=663258", "title": "Mellivora", "text": ""}
{"id": "663259", "revid": "14691", "url": "https://it.wikipedia.org/wiki?curid=663259", "title": "Mellivorinae", "text": ""}
{"id": "663264", "revid": "116506102", "url": "https://it.wikipedia.org/wiki?curid=663264", "title": "Very Victoria", "text": "Very Victoria \u00e8 stato un talk show in onda su MTV Italia presentato da Victoria Cabello con la partecipazione di Marisa Passera.\n\u00c8 andato in onda dal 2005 al 2008. Il programma si basava su due interviste a puntata a personaggi noti. Ogni ospite veniva accompagnato, all'entrata, da due valletti: Loris e Andreas. Ogni intervista si concludeva con un regalo inusuale all'ospite di turno.\nPrima stagione.\n(In onda dal 12 ottobre 2005 tutti i mercoled\u00ec alle 21.00 per 10 puntate su MTV).\nSeconda stagione.\nTre appuntamenti settimanali in seconda serata (che inizia alle 22.30), anzich\u00e9 il mercoled\u00ec in prima serata.\nNella seconda stagione si segnala la novit\u00e0 di un pappagallo, in omaggio all'immortale \"Portobello\", a cui si cercher\u00e0 di far pronunciare il titolo della trasmissione.\nIn pi\u00f9 le aspettative si fanno maggiori e Victoria Cabello punta su una linea di racconto tra il patinato e il satirico, raccontando personaggi cult come Daria Bignardi e Ornella Vanoni (ospiti di punta della prima puntata) in una veste inedita."}
{"id": "663266", "revid": "1305772", "url": "https://it.wikipedia.org/wiki?curid=663266", "title": "Curicta", "text": "Il termine Curicta indica"}
{"id": "663267", "revid": "122404649", "url": "https://it.wikipedia.org/wiki?curid=663267", "title": "Lele Vianello", "text": "Biografia.\nLele Vianello nasce a Venezia il 7 settembre 1951. Da sempre appassionato di fumetti ama disegnare e studia attentamente gli autori preferiti da cui prende ispirazione. Il fumetto italiano dell'epoca (si pensi a \"Tex\") non lo coinvolge particolarmente e si trova a studiare con pi\u00f9 attenzione gli autori americani (\"Uomo mascherato\" e simili) e ad imitarne lo stile.\nDopo aver conseguito il diploma di Disegnatore Tecnico, grazie ad un'amica comune, stringe amicizia con Hugo Pratt, che scopre essere suo vicino di casa, dal quale assorbe la tecnica e lo stile. Pratt riesce a cogliere le capacit\u00e0 dell'autore; \u00e8 colpito dal taglio cinematografico che Vianello sa dare alle vignette ed alle tavole, anche se lo stile \u00e8 ancora acerbo, e gli d\u00e0 una serie di utili consigli su come crescere e migliorare. Vianello si presenta pi\u00f9 volte dal maestro a distanza di mesi fino a quando Pratt vedendo i suoi ultimi lavori gli fa capire che \u00e8 finalmente pronto per la pubblicazione, tanto che lo stesso Pratt gli affida la collaborazione grafica delle sue opere.\nL'autore quindi si presenta alla redazione de \"il Mago\", rivista di fumetti d'autore ed inizia a collaborare con la testata. Tra gli altri periodici su cui pubblica agli inizi della carriera: \"Help\", \"Simbad\" e il settimanale \"Venezia 7\". Per queste riviste realizza prevalentemente fumetti di fantascienza.\nLa collaborazione con Hugo Pratt avverr\u00e0 solo in un secondo momento e sar\u00e0 lo stesso Pratt a contattare Vianello in un momento di bisogno per farsi aiutare negli ultimi ritocchi ad alcune tavole. Vianello aiuter\u00e0 pi\u00f9 volte Pratt fino a quando la collaborazione fra i due diventer\u00e0 stabile e la presenza dell'autore nelle tavole di Pratt sar\u00e0 sempre pi\u00f9 incisiva.\nVianello affiancher\u00e0 Pratt nel lavoro nell'arco di tutta la sua produzione, insieme all'altro grande amico/collaboratore di Pratt, Guido Fuga. Ma mentre Fuga aiutava Pratt nella realizzazione degli elementi pi\u00f9 tecnici (automezzi, navi, treni e simili che Pratt non amava disegnare), Vianello d'altro canto lo affianca nella realizzazione dell'intera tavola (o meglio delle strisce visto che Pratt era solito lavorare organizzandosi il lavoro in strisce orizzontali) ed in effetti la vicinanza di tratto, stile e taglio delle vignette tra i due non pu\u00f2 passare certo inosservata. Esempi di forte collaborazione tra Vianello e Pratt si hanno, tra gli altri, in \"Cato Zulu\" e in \"Mu\" (l'ultima avventura di \"Corto Maltese\").\nQuesta stretta collaborazione con Pratt non lascia molto tempo a Vianello per dedicarsi ad altro e questo porter\u00e0 l'autore a curare di meno opere pi\u00f9 strettamente personali; proprio per questo che Lele Vianello non pu\u00f2 vantare un gran numero di personaggi propri. Ad ogni modo l'autore ha realizzato racconti e creato personaggi per alcune delle pi\u00f9 importanti riviste di fumetti pubblicate in Italia, riviste del calibro di \"Corto Maltese\", \"Il Grifo\" e \"Comic Art\".\nNel 1980 realizza 170 tavole di una storia a fumetti su Venezia scritta da Umberto Franzoi, direttore dei Musei del Palazzo Ducale. Nel 1986 disegna per \"Corto Maltese\" la serie a fumetti \"Il Millantatore\", pubblicata in Francia nel volume \"Le Fanfaron\" e \"Dick Turpin\" (versione romanzata di un brigante di strada realmente esistito); su \"Il Grifo\" invece adatta a fumetti alcune storie tratte da Jack London (vengono inoltre riprese le storie del \"Millantatore\" e di \"Dick Turpin\").\nL'autore ha pubblicato anche storie brevi in Italia e all'estero come il brevissimo racconto \"Neve\" pubblicato originariamente in Francia e riproposto in Italia dalla neonata rivista \"Talkink\". Ma i suoi lavori non si limitano al mondo del fumetto, Lele Vianello realizza anche disegni ed illustrazioni fuori dall'ambito fumettistico.\nNel 1997 ha pubblicato con Guido Fuga \"Corto Sconto\", una guida alternativa su Venezia, per la quale gli autori vincono il premio Franco Fossati.\nNel 2000 ha collaborato con la rivista nautica \"Bolina\" in cui ha creato un nuovo personaggio, Matko. La sua seconda guida legata sempre alla sua terra \u00e8 del 2002 e si intitola \"Navigar in laguna\", dove la storia ufficiale si lega con le fiabe e le leggende che ancora vivono a Venezia. Nel 2005 ha illustrato cinque avventure sull'aviazione, legate in modo diverso a Venezia, edite dall'Aeronautica Militare Italiana e raccolte nel volume \"Le ali del Leone\". Nel 2007 esce \"Marco Polo. Testimonianze d'un viaggio straordinario\", dove non \u00e8 il viaggiatore veneziano a raccontarci le sue avventure, bens\u00ec alcuni personaggi che furono testimoni del suo passaggio: si delinea cos\u00ec la biografia di un Corto Maltese di otto secoli fa che raccoglie intorno a s\u00e9 quelle suggestioni e quegli scenari tanto cari a Hugo Pratt.\nA Lanciano \u00e8 stato premiato con Targa d'Argento nel 2001\nNel 2010 torna in coppia con Guido Fuga con il libro a fumetti \"Cubana\", il sequel del celebre \"L'Uomo dei Caraibi\" di Hugo Pratt, dove Sven cambia nome e diventa \"Capitan Cudd\". Il libro \u00e8 edito dalla casa editrice Edizioni Voilier e viene presentato in anteprima nel corso di Fullcomics &amp; Games, a Sarzana (SP). Nel Novembre del 2010 \u00e8 uscito il volume a fumetti \"L'ultimo avamposto della frontiera\" con i testi e la sceneggiatura di Carlo Bazan, edito dalla \"Spazio Corto Maltese Edizioni\", seguiti, nel 2011, da \"Sentiero di guerra\" e \"Attacco a Fort William Henry\", pubblicati da Segni d'Autore. Nello stesso anno pubblica anche \"Garibaldi eroe di fatto\", biografia a fumetti di Giuseppe Garibaldi, pubblicata dagli Editori del Grifo.\nNel 2012 esce \"Il grande Nord\". Il libro \u00e8 una raccolta di storie a fumetti di ambientazione nordamericana, ispirate ai racconti di Jack London, per la casa editrice Edizioni Segni d'Autore. Nel Novembre del 2012 esce \"Argentina\" atteso seguito di \"Cubana\", pubblicato da Edizioni Segni d'Autore in occasione di Lucca Comics and Games 2012. Per lo stesso editore pubblica \"Le Fanfaron\", dove compare un giovane Corto Maltese, e il portfolio \"Soldatini di Carta\", presentanti entrambi alla manifestazione lucchese.\nPer Davide Livieri ha illustrato i libri \"Immagini tra le nuvole\" e \"Gondola - Magia sull'acqua\".\nNel 2014 vince il Romics d'oro e presenta per l'occasione una mostra di tavole originali e acquerelli inediti.\nRisiede e lavora nel borgo di Malamocco, nel Lido di Venezia. Ama frequentare per diletto anche rassegne umoristiche con frequenti gratificazioni.\nCuriosit\u00e0.\nSul periodico L'Espresso, il 14 gennaio 2011, \u00e8 uscito l'articolo Sulle \"Orme di Corto Maltese\" (v. p.\u00a0111) scritto dal giornalista Oscar Cosulich, sul volume a fumetti \"Deerfield 1704 - L'Ultimo Avamposto della Frontiera\".\nNel 2011 Lele Vianello partecipa al film \"L'ultimo corsaro\" in cui interpreta se stesso. Il film \u00e8 stato diretto da Piero Fontana, sceneggiatore tra l'altro del corto Hotel Courbet di Tinto Brass, ed \u00e8 stato selezionato per partecipare al \"Venice Film Meeting\" 2011, una rassegna collaterale della Mostra del Cinema di Venezia.\nSempre nel 2011 illustra per il regista Claudio Jankowski la locandina dello spettacolo \"Il convivio\" ispirato al personaggio di Don Giovanni."}
{"id": "663268", "revid": "1745361", "url": "https://it.wikipedia.org/wiki?curid=663268", "title": "Caroline", "text": ""}
{"id": "663270", "revid": "116620004", "url": "https://it.wikipedia.org/wiki?curid=663270", "title": "Capo Nordkinn", "text": "Capo Nordkinn (anche chiamato Kinnarodden) \u00e8 il punto pi\u00f9 a nord dell'Europa continentale (quindi escluse le isole), situato nella parte pi\u00f9 settentrionale della Norvegia. Si trova sulla penisola di Nordkinn, a circa 20\u00a0km dal villaggio di Mehamn, nella contea di Finnmark.\nA 71\u00b0 08\u2032 02\u2033 N, \u00e8 situato a un paio di minuti a sud di capo Nord, il punto ufficiale pi\u00f9 a nord dell'Europa (ufficiale perch\u00e9 in realt\u00e0 l'effettivo punto pi\u00f9 settentrionale d'Europa \u00e8 il promontorio di Knivskjellodden sempre sulla stessa isola dove si trova capo Nord). Essendo per\u00f2 sull'isola di Mager\u00f8ya, n\u00e9 capo Nord, n\u00e9 Knivskjellodden possono essere considerati come la parte pi\u00f9 settentrionale dell'Europa continentale.\nIn contrasto con capo Nord, con le sue infrastrutture turistiche per i visitatori, capo Nordkinn \u00e8 invece un luogo solitario, che si pu\u00f2 visitare solo con una gita (un giorno di andata da Mehamn e un giorno di ritorno), ed \u00e8 raggiungibile anche in barca."}
{"id": "663271", "revid": "767487", "url": "https://it.wikipedia.org/wiki?curid=663271", "title": "L'uomo che vide il futuro", "text": "L'uomo che vide il futuro (\"The Man Who Saw Tomorrow\") \u00e8 un film in stile documentaristico del 1981 sulle profezie dell'astrologo e medico francese Nostradamus.\n\u00c8 narrato (o forse sarebbe meglio dire \"condotto\") da Orson Welles.\nIl film illustra molte delle profezie di Nostradamus sul mondo moderno, cos\u00ec come sono state interpretate dagli studiosi che hanno tradotto i suoi lavori. In aggiunta \u00e8 fornita qualche indicazione biografica su Nostradamus, che include il suo lavoro come medico nel XVI secolo, periodo di diffusione di alcune epidemie.\nIl film offre alcune possibili prove sulla capacit\u00e0 predittiva di Nostradamus, anche se, come altri lavori, non c'\u00e8 nulla che riesca a provare in maniera definitiva la sua abilit\u00e0 nel prevedere il futuro. L'ultima parte del film discute le sue profezie (abbastanza oscure) relative al nuovo millennio.\nNarrazione.\nIl film \u00e8 strutturato in tre parti principali: la vita di Nostradamus, le profezie interpretate come fatti gi\u00e0 realmente accaduti, le profezie che si presume si verificheranno."}
{"id": "663273", "revid": "729019", "url": "https://it.wikipedia.org/wiki?curid=663273", "title": "Cipro (metropolitana di Roma)", "text": "Cipro \u00e8 una fermata della linea A della metropolitana di Roma.\nSi trova in via Cipro in prossimit\u00e0 di piazzale degli Eroi, nel quartiere Trionfale (I Municipio).\nSi tratta di una stazione la cui entrata affaccia su una piazza ipogea a circa quattro metri sotto il piano stradale e raggiungibile da una scalinata coperta da una tettoia trasparente.\nLa canna di transito del treno in direzione del capolinea di Battistini \u00e8 complanare all'ingresso, mentre quella del treno in direzione Anagnina si trova esattamente sotto di essa; di conseguenza le banchine, entrambe sul lato verso via Cipro, sono collegate tramite scale mobili.\nStoria.\nLa stazione venne aperta il 29 maggio 1999, come parte del prolungamento da Ottaviano a Valle Aurelia.\nNel 2007 ha perso il suffisso \"Musei Vaticani\", che \u00e8 stato inserito accanto al nome della fermata di Ottaviano.\nServizi.\nLa stazione dispone di:"}
{"id": "663275", "revid": "117912601", "url": "https://it.wikipedia.org/wiki?curid=663275", "title": "Alberto Alemagna", "text": "Era figlio del conte Pietro Giacomo. \nBiografia.\nMassone, nel 1785 risulta iscritto in una lista dei membri della loggia milanese \"La Concordia\".\nNel 1796 fu inviato a Parigi, davanti al Direttorio, per perorare la causa dell'indipendenza della Lombardia. In seguito entr\u00f2 a far parte del corpo legislativo della Repubblica Cisalpina e vi rimase fino alla sua caduta. Nel 1799 firm\u00f2 un manifesto per chiedere al governo francese l'unit\u00e0 e l'indipendenza d'Italia. \nDopo la vittoria di Marengo rientr\u00f2 in patria come membro della consulta della seconda Cisalpina.\nDurante il Regno d'Italia fece parte del ministero dell'Interno.\nDopo la caduta di Napoleone si ritir\u00f2 a vita privata."}
{"id": "663281", "revid": "599013", "url": "https://it.wikipedia.org/wiki?curid=663281", "title": "Jimmy Johnstone", "text": "Carriera.\nClub.\nFu ala del Celtic dal 1963 al 1975, dopo aver militato nella squadra giovanile del Blantyre, periodo in cui fu convocato per la Nazionale juniores. Ha conquistato la Coppa dei Campioni nel 1967 a Lisbona contro l'nazionale.\nCon il Celtic ha vinto nove campionati scozzesi tra il 1966 e il 1974, e la Scottish Cup nel 1965, 1967, 1969, 1971, 1972, 1974, 1975.\nHa giocato anche per il Dundee, lo Sheffield e lo Shelbourne.\nNazionale.\nDebutt\u00f2 con la maglia blu della Scozia contro il a Cardiff il 3 ottobre 1964. Fu convocato 23 volte e partecip\u00f2, senza giocare, ai mondiali del 1974. Conta inoltre 4 gol con la nazionale scozzese."}
{"id": "663282", "revid": "92723", "url": "https://it.wikipedia.org/wiki?curid=663282", "title": "Centro dell'Europa", "text": "Il dibattito su dove si trovi il centro geografico dell'Europa non si \u00e8 ancora risolto: esistono differenti opinioni basate sulle misurazioni, sulla definizione dei confini e del punti estremi dell'Europa, nonch\u00e9 sui differenti modi di calcolare il risultato finale.\nAttuali.\nLe localit\u00e0 che attualmente aspirano alla qualifica di centro dell'Europa sono:\nMisure storiche.\nPolonia.\nNel 1775 l'astronomo reale polacco Szymon Antoni Sobiekrajski pubblic\u00f2 un rapporto che asseriva che il centro geografico dell'Europa era situato nella citt\u00e0 di Suchowola (ora il distretto di Sok\u00f3\u0142ka). La metodologia che utilizz\u00f2 fu calcolare i quattro punti estremi del continente per poi tracciare le linee che univano quelli diametralmente opposti: il centro era l'incontro delle due linee. La citt\u00e0 di Suchowola, situata a , ha eretto un monumento che la dichiara luogo del centro geometrico dell'Europa.\nSlovacchia.\nNessuno sa quando o da chi la chiesa di San Giovanni nel villaggio di Krahule, sulla via per Kremnick\u00e9 Bane, fu dichiarata centro dell'Europa, ma la tradizione affonda le sue radici fino al tardo XVIII secolo. La leggenda locale parla dell'intervento di un angelo che persuase gli astronomi locali a realizzare il proposito di cercare il centro del continente; \u00e8 probabile che fu utilizzato il metodo del centro dei cerchi sempre pi\u00f9 piccoli disegnati intorno al continente, fino a giungere al centro. Krahule \u00e8 situata nella Slovacchia centrale (nel XVIII secolo era in Ungheria, nell'Impero austro-ungarico), vicino alla citt\u00e0 mineraria di Kremnica, ora famoso centro invernale. Alle coordinate c'\u00e8 una lapide che segnala il luogo e un hotel dal nome \"Centro dell'Europa\".\nUcraina.\nIl villaggio di Dilove (Ucraina), situato sul Tibisco, vicino al confine con la Romania nella contea di Rachiv (regione della Transcarpazia), contiene un monumento storico e una grande pietra che si crede segni il centro geografico dell'Europa, come deriva dalle misure del 1887 dei geografi dell'Impero austro-ungarico. L'interpretazione dell'iscrizione latina sul monumento \u00e8 oggetto di dibattiti, poich\u00e9 alcuni ritengono che la lapide sia solo una dei punti fissi di triangolazione stabiliti nel territorio dell'ex-Impero. I confini esterni dell'Europa presi in considerazione durante il calcolo non sono infatti noti. Secondo la descrizione, il metodo utilizzato per il calcolo \u00e8 quello dei punto medio geometrico delle latitudini e longitudini estreme del continente, pertanto la pietra fu situata a . L'attuale posizione del monumento sembra piuttosto e non sarebbe, quindi, legata alle coordinate del centro geografico.\nSassonia.\nI tedeschi fecero la propria analisi geografica all'inizio del primo decennio del XX secolo e conclusero che le misurazioni austriache erano errate. Gli studiosi tedeschi stabilirono che il centro geografico \"vero\" dell'Europa era nella capitale della Sassonia, Dresda, vicino alla chiesa \"Frauenkirche\" (\"Chiesa delle donne\"). I nazisti misero l'accento su questo risultato, proclamando la Germania \"cuore dell'Europa\".\nLe misurazioni effettuate dopo la seconda guerra mondiale dagli studiosi dell'Unione Sovietica contraddissero i tedeschi e proclamarono di nuovo Rachiv e Dilove centro geografico dell'Europa. Il vecchio monumento nella piccola citt\u00e0 fu riesibito, e venne intrapresa una grande campagna di convincimento.\nMisurazioni attuali.\nPolonia.\nSi cita spesso su internet che le analisi attuali, utilizzando una combinazione di misurazioni delle latitudini e longitudini dagli estremi dell'Europa, possano individuare il centro del continente nella parte settentrionale della Polonia centrale. Ci\u00f2 \u00e8 supportato da calcoli basati sul metodo del centro di massa, che fa uso di una combinazione di analisi della popolazione e della superficie, giungendo in tal modo a porre il centro nella citt\u00e0 di Toru\u0144, a circa 350 km a est del confine con la Germania, a 150\u00a0km a sud di Danzica e a 200\u00a0km a nord-ovest della capitale polacca, Varsavia. Sfortunatamente, l'autore di questa teoria, cos\u00ec come i suoi dati, sono sconosciuti. Inoltre, nessuno nella citt\u00e0 di Toru\u0144 ha mai sentito parlare di questa teoria.\nLituania.\nDopo una correzione dei confini del continente europeo nel 1989, Jean-George Affholder, studioso dell'Istituto Geografico Nazionale della Francia, stabil\u00ec che il centro geografico dell'Europa si trova a . Il metodo utilizzato per il calcolo fu quello del centro di gravit\u00e0 della forma geometrica dell'Europa.\nQuesto punto si trova in Lituania, a 26\u00a0km a nord della capitale, Vilnius, vicino al villaggio di Purnu\u0161k\u0117s. Lo scultore Gediminas Jok\u016bbonis ha posto in quell'esatto punto nel 2004 un monumento, consistente in una colonna di granito bianco sormontata da una corona di stelle. Intorno al monumento, una vasta area di boschi e campi, che include il Lago Girija e la collina Bernotai fu dichiarata riserva nazionale nel 1992 dal Ministero del Turismo e del Ministero dell'Economia lituani.\nEstonia.\nSe tutte le isole dell'Europa, dalle Azzorre alla Terra di Francesco Giuseppe e da Creta all'Islanda sono prese in considerazione, si trova che il centro dell'Europa si trova sull'isola di Saaremaa, nell'Estonia occidentale, sulla penisola meridionale di S\u00f5rve, a nord della citt\u00e0 di Torgu, a . Ancora una volta, non \u00e8 conosciuto n\u00e9 l'autore n\u00e9 il metodo di calcolo.\nBielorussia.\nDi recente, c'\u00e8 una nuova teoria secondo la quale Vicebsk , nel nord-est della Bielorussia, o per esattezza a circa 48\u00a0km da Polack nella parte centrale della provincia di Vicebsk, nella Bielorussia orientale, sia il centro dell'Europa. Il calcolo degli scienziati bielorussi \u00e8 stato poi approvato dall'Accademia russa delle scienze. In citt\u00e0 \u00e8 presente un piccolo monumento con la scritta \"Centro dell'Europa\".\nAltre teorie.\nAlcune persone confondono due concetti: \"centro geografico dell'Europa\" e \"centro geografico di una nazione che si trova (approssimativamente) al centro dell'Europa\". Questa confusione ha generato diverse teorie secondo le quali il centro dell'Europa sarebbe a:\nProbabilmente si possono ricondurre a un errore di questo tipo anche le teorie secondo cui il centro dell'Europa sarebbe a Babrujsk (citt\u00e0 al centro della Bielorussia) e a Krahule (citt\u00e0 al centro della Slovacchia; bisogna ricordare, per\u00f2, che al tempo dell'enunciazione di quest'ultima ipotesi la moderna Slovacchia ancora non esisteva).\nBraunau am Inn, in Austria, nella provincia dell'Alta Austria vicino al confine con la Germania, fu dichiarata centro dell'Europa da Napoleone Bonaparte, ma senza ragioni di carattere geografico.\nCentro geografico dell'Unione Europea.\nAltre localit\u00e0 si sono fregiate del titolo di centro geografico dell'Europa basandosi su calcoli che prendevano in considerazione solo gli Stati membri dell'Unione Europea.\nCalcoli dell'IGN.\nDal 1987 il centro dell'UE \u00e8 calcolato dall'Institut g\u00e9ographique national (IGN) della Francia.\nTra il 1987 e il 1990 l'IGN colloc\u00f2 il centro della CEE nel comune francese di Saint-Andr\u00e9-le-Coq. Tra il 1990 e il 1995, con la riunificazione della Germania, il centro fu spostato di 25 km nel villaggio di Saint-Cl\u00e9ment, dove sorge un piccolo monumento. Tra il 1995 e il 2004 il centro fu posto a , nella localit\u00e0 di Viroinval, in Belgio: un monumento posto in quel luogo segna l'ex-centro dell'UE. Dal 2004 il centro si trova a , nel villaggio di Kleinmaischeid, in Germania.\nAltri calcoli.\nIl centro geografico dell'UE come calcolato dall'IGN non \u00e8 esente da dispute: se si prendono, infatti, in considerazione le isole dell'oceano Atlantico, il punto si trova altrove (l'opinione pi\u00f9 diffusa riguarda la Germania)."}
{"id": "663286", "revid": "106060231", "url": "https://it.wikipedia.org/wiki?curid=663286", "title": "Corno Zuccone", "text": "Il Corno Zuccone - o Corna del Z\u00fcck - \u00e8 una montagna della Alpi alta 1.458\u00a0m. \nCaratteristiche.\nCome la maggior parte delle montagne del suo gruppo, le Prealpi Bergamasche, lo Zuccone \u00e8 di recente formazione ed \u00e8 composto da Dolomia Principale. Con la sua forma ad artiglio, domina la Val Taleggio. Dal suo versante occidentale nasce il torrente Chignolo.\nAccesso alla vetta.\nL'arrampicata verso la vetta \u00e8 decisamente semplice. Partendo da Reggetto di Vedeseta, non richiede pi\u00f9 di un'ora e mezza anche all'escursionista meno allenato. Le sue pareti rocciose sono di grande richiamo per la pratica di esercizi di alpinismo e free climbing. Sulla sommit\u00e0 del Corno Zuccone vi \u00e8 una scultura in metallo rappresentante la \"Madonna delle Cime\"."}
{"id": "663289", "revid": "1649409", "url": "https://it.wikipedia.org/wiki?curid=663289", "title": "Sa'ud dell'Arabia Saudita", "text": "Principe ereditario dal 1933, alla morte del padre \u02bfAbd al-\u02bfAziz nel 1953 ha ereditato la corona, che ha mantenuto fino al 1964, quando un colpo di Stato appoggiato dal consiglio degli \"\u02bfulam\u0101\u02be\" lo ha costretto ad abdicare in favore del fratello Fay\u1e63al.\nPrimi anni di vita.\nSa'ud \u00e8 nato il 15 gennaio 1902 a Madinat al-Kuwait, secondo figlio dell'allora principe \u02bfAbd al-\u02bfAziz. Il futuro monarca \u00e8 nato nella residenza dell'ex emiro Abdul Rahman bin Faysal, nel quartiere di Sakkat Anaza dove la famiglia si trovava dopo l'esilio da Riyad. Dopo che suo padre Abd al-Aziz ha riconquistato Riyad nel 1902, Sa'ud lo ha seguito con la madre e i fratelli.\nIl principe Sa'ud aveva un fratello germano, il principe Turki I. La loro madre era la seconda moglie del principe, Wadhah bint Muhammad bin 'Aqab, che apparteneva alla trib\u00f9 Qahtan.\nQuando aveva cinque anni, suo padre lo affid\u00f2 allo sceicco Abdul Rahman Mufaireej. Nella sua casa ha studiato la Shari'a e il Corano. Impar\u00f2 anche a tirare con l'arco, l'equitazione e, sotto la supervisione del padre, i dialetti tribali, la diplomazia, l'arte della guerra, la politica e l'amministrazione nei modi tradizionali arabi. Ha accompagnato il padre in molte spedizioni e ha partecipato a numerose campagne durante le fasi di unificazione della penisola arabica. Inoltre, il padre gli ha affidato di missioni militari, politiche, diplomatiche e amministrative dove ha soddisfatto le aspettative del padre e talvolta le ha pure superate. Il suo coraggio personale ha senza dubbio contribuito al raggiungimento di queste competenze, unito ad una umile personalit\u00e0 e ad uno spiccato senso dell'umorismo, accompagnati da una grande sincerit\u00e0, gentilezza, leggendaria generosit\u00e0 e un occhio di riguardo per gli altri. Queste qualit\u00e0 lo resero ammirato da amici e nemici. Spesso \u00e8 stato in grado di conquistare acerrimi rivali e di convertire i nemici in amici. Quando, nel 1933, il re padre lo nomin\u00f2 erede al trono, il consiglio che gli diede fu che doveva dedicarsi sempre al servizio della causa dell'Onnipotente, verso l'innalzamento della voce dell'Islam e allo sforzo difficile di preoccuparsi delle vicende dei suoi sudditi e di attenersi alla verit\u00e0 nelle parole e nei fatti. Gli ha anche consigliato di rispettare gli studiosi musulmani e di mantenere la loro compagnia e ascoltare i loro consigli. Il giovane Sa'ud ha poi promesso a suo padre che avrebbe fedelmente rispettato le sue parole.\nLa prima missione politica di Sa'ud si \u00e8 svolta quando a tredici anni, ha guidato una delegazione in Qatar. Ha condotto la prima guerra contro l'Ha'il nel 1921, e divenne il leader delle truppe saudite che combattevano nello Yemen. Inoltre, Sa'ud ha partecipato a otto conflitti prima della sua ascesa al trono: la guerra Grab, la guerra Yabet, la guerra Truba, la guerra Alkuras, la guerra Hail, Alhijaz, la guerra Almahmal e la rivolta Ikhwan.\nL'11 maggio 1933 \u00e8 stato nominato principe ereditario da suo padre. Nel 1937, lui e il principe Muhammad hanno rappresentato il padre all'incoronazione di re Giorgio VI del Regno Unito, a Londra. L'11 ottobre 1953, poco prima della morte del monarca, il principe Sa'ud \u00e8 stato nominato Primo ministro. Il principe Sa'ud era molto vicino al padre, alla sua morte ha detto: \"Ho perso mio padre... e il mio amico\".\nDopo la fine della guerra con lo Yemen, re Abd al-Aziz decise di incoraggiare Sa'ud a viaggiare all'estero. Accompagnato dal consigliere di suo padre, Fuad Hamzah, dal medico Medhat Sheikh el-Ard e da alcuni altri dignitari visit\u00f2 la Transgiordania, la Palestina, il Regno d'Iraq, il Regno d'Egitto e l'Europa dove rappresent\u00f2 il padre alla incoronazione di re Giorgio VI del Regno Unito e della regina Elisabetta nel 1937. Grazie alla sua personalit\u00e0 semplice, amabile e sincera, tutte le visite di Sa'ud furono coronate dal successo. Colpisce la calda amicizia con il giovane re Ghazi I d'Iraq. Il futuro re di Giordania Abd Allah parlando di lui disse: \"Il suo carattere, rappresenta le pi\u00f9 elette e le pi\u00f9 pure delle caratteristiche e degli attributi della penisola arabica\".\nQuando scoppi\u00f2 una crisi tra i vicini stati del golfo Persico di Bahrain e Qatar, Sa'ud anche li visit\u00f2 nel dicembre del 1937 al fine di contribuire a risolvere la questione. A questa seguirono altre visite alla fino alla vigilia della seconda guerra mondiale.\nDopo la guerra, nel 1946, quando la creazione di uno stato ebraico in Palestina sembrava essere imminente e i leader dei vari stati arabi si incontrarono a Inshas al fine di esaminare la situazione sotto la presidenza di re Farouk I d'Egitto, Sa'ud venne incaricato dal padre di rappresentare lui e il suo paese. Contribu\u00ec all'adozione della famosa risoluzione che dichiarava: \"La causa palestinese \u00e8 la causa di tutti gli arabi e non solo i palestinesi\". \nNel 1947, Sa'ud visit\u00f2 gli Stati Uniti e si incontr\u00f2 con il presidente Harry S. Truman e i leader di Regno Unito, Francia e Italia, per parlare dell'inaccettabilit\u00e0 della violazione dei diritti dei palestinesi.\nDopo le numerose visite all'estero, Sa'ud concentr\u00f2 la sua attenzione sui settori bisognosi di modernizzazione e di riforma in vista delle crescenti entrate e delle spese decidendo di istituire un organo di governo che gestisse le finanze del paese. Dopo aver chiesto consiglio e aiuto di esperti di un certo numero di paesi amici, in primo luogo gli Stati Uniti, il riyal saudita venne legato al dollaro statunitense e, come parte le riforme strutturali, normative e procedurali all'interno del rinnovato Ministero delle finanze, nel 1952 istitu\u00ec una banca centrale chiamata Agenzia monetaria saudita.\nIn linea con la pratica universale, nel 1948 venne redatto il primo bilancio annuale statale. Gi\u00e0 il bilancio nel 1952 venne compilato rispettando gli standard internazionali. Durante questo periodo, la cooperazione tecnica, soprattutto grazie all'arrivo di trentacinque esperti nel 1952 diede notevole impulso alla crescita internazionale.\nA parte le riforme finanziarie e amministrative, la relazione presentata al re dal principe Sa'ud, lodava l'attuazione di tutta una serie di progetti infrastrutturali vitali relative al miglioramento dei servizi per i pellegrini, molto importanti per il Regno sotto il profilo religioso ed economico, l'approvvigionamento idrico, le strade, il servizio di radiodiffusione, la salute, glu affari municipali, i miglioramenti delle frontiere, e la riorganizzazione dei costumi e dell'istruzione superiore.\nDurante l'Hajj del 1947 annunci\u00f2 la costruzione di una strada asfaltata tra Gedda e La Mecca e di un progetto per portare l'acqua dal vicino Wadi Fatimah a Gedda. L'acquedotto venne realizzato rapidamente e fu da lui inaugurato nel novembre del 1947. Durante l'Hajj del 1950 istitu\u00ec un collegio a La Mecca che una volta ampliato venne ribattezzato come Universit\u00e0 Umm al-Qura.\nMolte di queste riforme, insieme alla completa riorganizzazione del sistema della pubblica amministrazione attraverso la creazione di nuovi o la ristrutturazione di gi\u00e0 esistenti ministeri e dipartimenti divennero note come \"le riforme del principe ereditario\" e vennero formalizzate con un decreto da lui sigillato il 19 ottobre 1952. Alcune di esse erano destinate ad essere sviluppate e implementate dopo la morte di re Abd al-Aziz avvenuta il 9 novembre 1953. Il tradizionale consiglio consultivo a La Mecca, il \"Majlis-ash-Shura\" - oggi noto come Assemblea Consultiva dell'Arabia Saudita - venne ampliato il 17 novembre 1952.\nIn precedenza, il 19 ottobre 1953, re Abd al-Aziz aveva nominato il figlio primo ministro del primo Gabinetto di governo. Prima di allora, il 25 agosto 1953, era gi\u00e0 stato nominato comandante supremo delle Forze armate e di sicurezza interna. Durante questo periodo, le forze armate del regno, tra cui la Regia aeronautica militare, erano state modernizzate su larga scala con l'aiuto americano. La flotta della Saudi Arabian Airlines venne ampliata anche con l'acquisto di quattro nuovi Sky Master per facilitare soprattutto il trasporto dei pellegrini da e verso il regno e all'interno dello stesso. Il 10 giugno 1953, Sa'ud con l'approvazione del padre pos\u00f2 la prima pietra per l'ampliamento e la ristrutturazione della moschea del Profeta a Medina. In precedenza, a seguito di una visita, aveva suggerito al padre la necessit\u00e0 di questo che lui inizialmente aveva respinto.\nRegno.\nSa'ud succedette al padre come monarca il 9 novembre 1953. A differenza del genitore, il nuovo re era considerato un incompetente nella guida dello Stato, il suo stile di vita stravagante nella conduzione del regno lo ha portato sull'orlo del fallimento. Ha inoltre sperperato i fondi statali nella realizzazione di residenze lussuose per se e la sua famiglia, in un momento in cui l'Arabia Saudita era ancora in via di sviluppo.\nPolitica nazionale.\nRe Sa'ud ha istituito numerosi ministeri governativi. Nel 1957, ha fondato l'Universit\u00e0 Re Sa'ud di Riyad.\nIl sovrano ha voluto delegare parte del proprio potere ai figli mettendoli in posizioni di governo di rilievo. Dal 1953 al 1964, per contenere le richieste di partecipazione politica tra i membri della famiglia reale, nomin\u00f2 otto ministri. Nel 1957, Sa'ud ha nominato i figli Fahad ministro della difesa, Musa'id comandante della Guardia Reale, Khalid comandante della Guardia Nazionale (a solo diciassette anni), e Sa'd comandante della Guardia Speciale. Altri figli sono stati nominati in uffici governativi di spicco compresi quelli di secondo ministro della difesa (Mohammad), governatore della provincia di Riyad (Badr) e governatore della Provincia della Mecca (Abd Allah), che divenne noto come \"piccolo re\". Le nomine di Sa'ud hanno infastidito i fratellastri del re, che consideravano i giovani principi troppo inesperti, e cominciarono a temere che il monarca avrebbe nominato un proprio figlio principe ereditario, estromettendoli dagli affari di Stato.\nRe Sa'ud oscillava tra le crescenti idee nazionaliste arabe e le tradizioni religiose favorendo l'iniziale non ingerenza nella politica internazionale. Le sue decisioni erano personali e spontanee. Non riusciva per\u00f2 a concepire l'idea che il governo \u00e8 al di sopra e pi\u00f9 importante della famiglia e non poteva convincersi del primato dell'organizzazione sulla persona. Mentre Sa'ud aveva una visione antiquata del proprio paese, questo stava cominciando ad assaggiare nuovi tipi di conflitti tra nuove forze e nuove tendenze. L'importazione di manodopera straniera, proveniente per la maggior parte dagli altri stati arabi, esercit\u00f2 una grande influenza sui cittadini sauditi urbani, esponendoli a nuovi valori e differenti prospettive. Questi nuovi tipi di conflitto si manifestarono chiaramente quando i lavoratori della compagnia petrolifera ARAMCO scioperarono due volte. La prima manifestazione si ebbe gi\u00e0 nel 1953, quando i lavoratori sauditi guidati da quelli stranieri chiedevano migliori condizioni di lavoro. La seconda si ebbe nel 1956, quando i lavoratori della stessa compagnia manifestarono contro il governo, che era intento a rinnovare il contratto di concessione agli Stati Uniti d'America garantendo l'accesso al campo di aviazione di Dhahran.\nRe Sa'ud ha inoltre accolto con favore i membri dei Fratelli Musulmani (un'organizzazione islamista) in Arabia Saudita, come provocazione verso l'Egitto, da cui la Fratellanza era in fuga.\nRelazioni con l'estero.\nRe Sa'ud gioc\u00f2 un ruolo di primaria importanza a livello regionale, arabo, islamico e internazionale. Il suo ruolo eminente nel mondo islamico e la sua forza di carattere lo qualificarono per avere successo in molti dei suoi sforzi nel far rispettare e rafforzare le relazioni. Inizi\u00f2 il suo tour in tutto il mondo dopo aver terminato le visite in tutte le province del regno. Visit\u00f2 tutti i paesi arabi e alleati con scopi strategici e politici. Ha iniziato le sue visite nel 1954 in Egitto, seguito da Kuwait, Bahrain, Giordania, Yemen e Pakistan. Annunci\u00f2 che il suo unico scopo era quello di \"unire i musulmani di tutto il mondo\", in modo da costituire un corpo forte. Re Sa'ud credeva in una politica di non allineamento che discusse a fondo con il primo ministro Jawaharlal Nehru nel corso di una visita ufficiale in India. Si sforz\u00f2 di mantenere la regione libera da coalizioni e blocchi che servivano ai soli interessi stranieri e, quindi, si rifiut\u00f2 di aderire al Patto di Baghdad. Nonostante la pressione esercitata dall'Occidente, approv\u00f2 dopo l'incontro con il presidente egiziano Gamal Abd el-Nasser e il presidente siriano Shukri al-Quwwatli avvenuto a Il Cairo nel marzo del 1956 di siglare una dichiarazione congiunta per quanto riguardava le questioni di sicurezza e di difesa, che coincisero con altri accordi in ambito finanziario, economico e di sviluppo.\nPer esempio, nel novembre del 1955 concesse un prestito di 16 milioni di dollari alla Siria per cinque anni. Accett\u00f2 di scambiare merci e prodotti agricoli esenti da licenza di importazione esportazione e dazi doganali. Visti i continui assalti israeliani verso la Giordania nel 1955, re Sa'ud invit\u00f2 i leader militari di Egitto, Siria, Libano e Giordania a Riad per discutere sulle procedure per contrastare l'aggressione. Accett\u00f2 di coprire tutte le spese per rafforzare la Guardia Nazionale della Giordania e le forze armate alleate. Sostenne diplomaticamente e finanziariamente il processo di indipendenza dell'Algeria dal 1\u00ba novembre 1954. Re Sa'ud rilasci\u00f2 una dichiarazione che invitava le persone a donare soldi per la rivoluzione; le donazioni totali ammontarono a $ 1 200 000. Il governo offr\u00ec un milione di dollari nel 1956 mentre il resto delle donazioni vennero concesse annualmente. Re Sa'ud continu\u00f2 a sostenere la causa algerina fino all'indipendenza indipendenza, concessa nel 1962. Anche l'Imam dello Yemen Ahmad ibn Yahya si un\u00ec agli sforzi arabi quando ha firm\u00f2 un accordo di difesa comune con Egitto, Arabia Saudita e Siria. A questo evento segu\u00ec un incontro tra l'Imam, re Sa'ud, il presidente egiziano Gamal Abd el-Nasser e il presidente siriano Shukri al-Quwwatli avvenuto il 21 aprile 1956, dopo la firma del patto di Gedda l'Arabia Saudita e lo Yemen.\nMantenne il suo sostegno ai paesi arabi anche dopo la nazionalizzazione della Compagnia del Canale di Suez sancita il 26 luglio 1956 anche se il governo egiziano non consult\u00f2 la Siria nel prendere tale decisione. Contrariamente alle aspettative re Sa'ud sostenne l'Egitto, nonostante la gravit\u00e0 della decisione e le ripercussioni che avrebbero potuto comportare. Riusc\u00ec anche a rafforzare il suo rapporto con il re Faysal II d'Iraq, dopo un incontro tenutosi a Dammam il 20 settembre 1956. Nello stesso mese sempre a Dammam ebbe luogo un incontro con i presidenti Gamal Abd el-Nasser e Shukri al-Quwwatli, durante il quale conferm\u00f2 il suo appoggio totale alla parte egiziana in quella crisi. Quando il 29 ottobre 1956 l'Egitto fu aggredito da Francia, Israele e Regno Unito, re Sa'ud dichiar\u00f2 la mobilitazione generale e ordin\u00f2 l'apertura di uffici di arruolamento. Offr\u00ec assistenza totale al governo egiziano sovrintendendo personalmente all'invio di aiuti militaro. Tra i primi ad arruolarsi erano vi furono i principi Fahd, Sultan, Salman e suo figlio Fahad. Come un mezzo di pressione sui governi britannico e francese, us\u00f2 una nuova arma: blocc\u00f2 a quei paesi la vendita di petrolio vietando alle petroliere inglesi e francesi e alle altre navi cisterna di trasportare il petrolio saudita in questi due paesi. Sul piano diplomatico ruppe le relazioni con Francia e Regno Unito.\nRe Sa'ud us\u00f2 l'arma del petrolio per la prima volta anche se era a conoscenza delle possibili ripercussioni di tale procedura per l'economia nazionale. Continu\u00f2 il suo sostegno anche al termine del conflitto in modo da eliminare le conseguenze dell'aggressione. Offr\u00ec generosi contributi, tra cui 2 milioni di riyal alla Mezzaluna Rossa egiziana per aiutare le vittime di Porto Said.\nRe Sa'ud era ancora fermamente intenzionato a mantenere la regione fuori da blocchi politici e di difesa che supportavano solo una superpotenza. Nonostante le sue solide relazioni con gli americani, a cui garant\u00ec diverse concessioni petrolifere, pens\u00f2 seriamente di impedire loro di utilizzare dell'aeroporto di Dhahran come mezzo di pressione per sostenere i suoi sforzi nello sradicare le conseguenze dell'azione contro l'Egitto.\nNel 1956, allo scoppio della crisi di Suez, anche se venne preso alla sprovvista dal processo decisionale egiziano, che andava contro la gran parte degli accordi reciproci che prevedevano di consultarsi e tenersi reciprocamente informati in anticipo sulle fasi politiche vitali, Sa'ud senza riserve mise le risorse del suo regno a disposizione dell'Egitto, garantendo di aiuti finanziari e strategici in diversi modi.\nCome indicazione di quanto seriamente re Sa'ud prese queste decisioni, nonostante i legami vitali e tradizionalmente intimi del suo paese con gli Stati Uniti d'America, considerata anche l'alienazione radicata del comunismo, si rifiut\u00f2 di aderire al Patto di Baghdad del 1955 finalizzato a contrastare l'espansione del comunismo nella regione, nonostante vi aderirono l'Iraq, l'Iran, la Turchia, il Pakistan e il Regno Unito. Non vi aderirono la Giordania e la Siria in quanto vennero scoraggiate con pressioni politiche e finanziarie.\nQuesti furono gli eventi e i fattori pi\u00f9 importanti che resero il presidente americano Dwight D. Eisenhower convinto di poter considerare re Sa'ud come un leader su cui poteva contare, facendoli divenire amici e alleati. Eisenhower invit\u00f2 il sovrano per una visita ufficiale negli Stati Uniti nel 1957 dal momento che riteneva che re Sa'ud avrebbe potuto giocare un ruolo fondamentale nell'attuazione della sua dottrina sulla deterrenza e la lotta contro il comunismo in Medio Oriente e nei paesi islamici. Dopo aver ricevuto l'invito re Sa'ud si incontr\u00f2 con i presidenti Gamal Abd el-Nasser e Shukri al-Quwwatli a Il Cairo nel gennaio del 1957. I tre leader convennero di convincere il presidente Eisenhower per fare pressioni sul governo israeliano per evacuare Sharm El Sheikh, che si affaccia sul golfo di Aqaba, e per ritirare le truppe alle frontiere precedenti l'aggressione.\nMantenne il suo sostegno ai paesi in guerra con Israele e firm\u00f2 un accordo decennale con i presidenti egiziani e siriani e con il re Hussein di Giordania per facilitare gli oneri finanziari della Giordania a seguito delle aggressioni sioniste. L'assistenza finanziaria egiziana e saudita annuale raggiunse anche le cinque milioni di lire egiziane da ciascuno dei due paesi. Con il presidente americano parl\u00f2 anche del suo contenzioso con il Regno Unito sull'oasi di al-Buraymi, una zona ricca di petrolio al confine tra Arabia Saudita, Oman e Emirato di Abu Dhabi che era sotto la protezione britannica. La questione dell'oasi di al-Buraymi era stata sollevata gi\u00e0 sotto il regno del padre ed era ancora in sospeso. Dopo diversi scontri, il caso \u00e8 venne risolto da un arbitrato internazionale. Quando ha accettato l'invito del presidente americano negli Stati Uniti ricevette una buona accoglienza anche se il sindaco di New York Robert F. Wagner, jr. si rifiut\u00f2 di accoglierlo a causa delle sue politiche nazionali e islamiche.\nRe Sa'ud pronunci\u00f2 un importante discorso durante il banchetto offerto da Dag Hammarskj\u00f6ld, il Segretario generale delle Nazioni Unite, in cui affront\u00f2 i diversi aspetti delle denunce arabe, in conformit\u00e0 con la Carta delle Nazioni Unite e dei suoi poteri. Invit\u00f2 tutti i paesi a valorizzare la Carta e ad attuarla in pieno, affrontando i risultati e le ripercussioni della guerra fredda. Durante i suoi negoziati con il presidente americano a Washington il 2 febbraio 1957 questi spieg\u00f2 i principi e gli obiettivi della sua dottrina, conosciuta come la dottrina Eisenhower e del ruolo effettivo che si aspettava da re Sa'ud come potente amico degli Stati Uniti d'America e come eminente leader arabo e musulmano nella lotta contro il movimento comunista che tentava di invadere il Medio Oriente e i paesi islamici.\nAll'interno di questo schema, il 24 gennaio 1957 Eisenhower offr\u00ec 25 milioni di dollari in prestito al governo saudita. In cambio, re Sa'ud afferm\u00f2 di essersi rifiutato di accettare gli aiuti militari dell'Unione Sovietica per combattere il Regno Unito e che era la politica della Gran Bretagna esortava gli arabi a cercare l'aiuto sovietico. Egli sottoline\u00f2 che i paesi non allineati beneficiavano degli aiuti sovietici pi\u00f9 dei paesi alleati degli americani. Egli afferm\u00f2 che gli aiuti concessi sarebbero dovuti raddoppiare se il presidente americano avesse voluto avere successo. Re Sa'ud chiese a Eisenhower di esercitare pressioni su Israele per ritirarsi dai territori occupati, di risolvere la causa palestinese e per convincere la Francia a raggiungere un accordo per quanto riguarda l'indipendenza dell'Algeria. D'altra parte, promise di informare gli arabi della dottrina Eisenhower e dei suoi scopi; e anche per verificare la reazione araba a livello ufficiale prima di prendersi qualsiasi impegno. Re Sa'ud spieg\u00f2 al presidente americano che una gran parte del bilancio del suo paese era assegnato a progetti di sviluppo previsti dal quinquennale, e che aveva bisogno di aiuto militari prima di essere in grado di svolgere il ruolo che lui si aspettava nella lotta contro il comunismo. Il governo americano accett\u00f2 di concedergli un prestito di 250 milioni di dollari, armi per tutte le forze armte e di addestrare i militare sul loro utilizzo.\nIn cambio, al governo americano fu concesso di utilizzare le strutture dell'aeroporto di Dhahran per cinque anni. Nel 1962 tornarono come previsto nella disponibilit\u00e0 saudita.\nIl risultato degli sforzi del re Sa'ud furono positivi. Prima di incontrare i suoi colleghi arabi per parlare loro della dottrina Eisenhower, re Sa'ud visit\u00f2 la Spagna, il Marocco, la Tunisia e la Libia e li inform\u00f2 di questi risultati. Nel febbraio del 1957 incontr\u00f2 i leader di Egitto, Giordania e Siria a Il Cairo e li inform\u00f2 degli obbiettivi del presidente Eisenhower. Influenzati dal presidente egiziano Gamal Abd el-Nasser e da quello siriano Shukri al-Quwwatli diversi paesi rifiutarono di aderire alla dottrina Eisenhower. Gli sforzi e i sacrifici di re Sa'ud di unire gli arabi e di difendere le loro cause furono alcune delle questioni a cui dedic\u00f2 la sua attenzione. Ma i risultati negativi delle politiche delle grandi nazioni, la guerra fredda e l'egoismo di alcuni leader arabi, ostacolarono i risultati in cui sperava e che sognava e per cui aveva fatto tanti sacrifici.\nLe politiche e le interferenze delle grandi nazioni finirono per dividere gli arabi in due grandi blocchi che portarono all'esplosione di nuovi conflitti in cui ogni blocco aveva dietro una grande nazione o un altro blocco politico come sostegno. Quando nel 1961 l'Iraq repubblicano di Abd al-Karim Qasim minacci\u00f2 di annettere il Kuwait nel 1961, re Sa'ud si precipit\u00f2 per proteggere il Kuwait e il suo territorio protestando nelle sedi internazionali. Rimanendo fedele e conforme alla stretta relazione tra le famiglie Al Sabah e Al Sa'ud dichiar\u00f2: \"qualsiasi azione contro il Kuwait \u00e8 un'azione contro l'Arabia Saudita\". Questo fu uno dei suoi valori e approcci per quanto riguarda la sua politica estera. La politica saudita, fino ad oggi, ha seguito lo stesso approccio nella difesa dei diritti dei paesi arabi.\nNegli ultimi anni di regno Sa'ud era preoccupato dell'aumento dell'influenza di Nasser, soprattutto dopo la propaganda dei rivoluzionari militari in Egitto che inizi\u00f2 a diffondersi ampiamente con feroci appelli per la distruzione delle monarchie nel mondo arabo; l'ordine in cui le monarchie dovevano essere minate secondo loro erano: Giordania, Iraq, Kuwait, Yemen, Arabia Saudita e Libia. I siriani cominciarono a tramare per rovesciare re Husayn di Giordania, che chiese aiuto all'Arabia Saudita. Sa'ud ritenne che era nel suo interesse mandare le sue truppe beduine ad Amman per aiutare Husayn. Inoltre invi\u00f2 una sovvenzione di mezzo milione di sterline. Di conseguenza, la Giordania e l'Iraq firmarono un accordo di protezione reciproca, sostenuto da Sa'ud, che gioc\u00f2 un ruolo importante nel mantenere al potere il monarca giordano. Allo stesso tempo, il monarca cerc\u00f2 di far sciogliere la Repubblica Araba Unita e per questo venne accusato di essere il mandante del complotto che mirava di assassinare Nasser.\nDalla met\u00e0 degli anni '50 fino al 1967, l'Arabia Saudita rimase impegnata in un aspro conflitto con l'Egitto filo-sovietico.\nConflitto con Faysal.\nUn feroce lotta tra i figli pi\u00f9 anziani di re \u02bfAbd al-\u02bfAziz, Sa'ud e Faysal \u00e8 scoppiata subito dopo la morte del primo re. L'incremento dei ricavi del petrolio non ha risolto il problema finanziario associato ai debiti che Sa'ud aveva ereditato dal padre, che si stimava ammontassero a 200 milioni di dollari nel 1953. In realt\u00e0, questo debito era pi\u00f9 che raddoppiato nel 1958, raggiungendo la cifra di 450 milioni di dollari. Il riyal saudita aveva perso met\u00e0 del suo valore ufficiale contro il dollaro statunitense. Inoltre, la ARAMCO e le banche internazionali non hanno accordato al regno alcun prestito. Il monarca ha sospeso i pochi progetti di governo che aveva avviato, ma ha continuato a sperperare denaro nella costruzione di palazzi lussuosi.\nSa'ud e Faysal combatterono una battaglia interna sulla definizione delle responsabilit\u00e0 politiche e sulla divisione delle funzioni di governo. Il re veniva associato al saccheggio dei proventi del petrolio, ai palazzi di lusso e alla cospirazione dentro e fuori l'Arabia Saudita. Faysal invece era associato a sobriet\u00e0, piet\u00e0, puritanesimo, saggezza finanziaria e modernizzazione. Inoltre, il conflitto tra i due fratelli \u00e8 stato spesso descritto come originato dal desiderio di Faysal di frenare le spese di suo fratello e di risolvere la crisi finanziaria dell'Arabia Saudita.\nLa battaglia tra i due fratelli \u00e8 stata combattuta anche sul ruolo da assegnare al Consiglio dei ministri. Sa'ud ha abolito l'ufficio di Primo ministro con regio decreto, unendo cos\u00ec alla carica di monarca quella di capo dell'esecutivo. Il sovrano si considerava sia re che Primo ministro, mentre Faysal chiedeva maggiori poteri essendo principe ereditario e vice primo ministro.\nAbdicazione forzata.\nI membri della famiglia di re Sa'ud erano preoccupati della dissolutezza del sovrano e della sua incapacit\u00e0 di contrastare la sfida socialista di Nasser. Inoltre, la corruzione e l'arretratezza stavano indebolendo il regime. La propaganda anti-saudita di Radio Cairo trovava quindi un pubblico ricettivo.\nI fratelli Sa\u02bf\u016bd e Fay\u1e63al continuarono il loro duro ma non appariscente confronto politico fino al 1962, allorch\u00e9 Fay\u1e63al form\u00f2 un governo in assenza del re, che si trovava all'estero per cure mediche. Fay\u1e63al inser\u00ec nel governo i suoi fratellastri Fahd e Sul\u1e6d\u0101n, entrambi suoi stretti alleati. Il nuovo governo di Fay\u1e63al escludeva del tutto i figli di re Sa\u02bf\u016bd. Fay\u1e63al s'impegn\u00f2 ad adottare dieci punti programmatici, che includevano tra gli altri, una bozza di Legge Costituzionale, l'abolizione della schiavit\u00f9 e l'istituzione di una Corte Giudiziaria.\nAl suo rientro in patria, Sa\u02bf\u016bd respinse quanto fatto da Fay\u1e63al e minacci\u00f2 di mobilitare la Guardia Reale contro il fratellastro. Fay\u1e63al ordin\u00f2 a sua volta la mobilitazione della Guardia Nazionale contro il re. Con l'arbitrato degli \u02bfulam\u0101\u02be, e con la pressione effettuata dai membri anziani della famiglia reale, Sa\u02bf\u016bd cedette e si rassegn\u00f2 all'abdicazione impostagli il 2 novembre 1964.\nL'ex sovrano fu costretto all'esilio prima a Ginevra, in Svizzera, e poi in altre citt\u00e0 europee. Nel 1966, Sa'ud \u00e8 stato invitato da Nasser a vivere in Egitto; un altro rapporto afferma che l'ex monarca si rec\u00f2 in Egitto sotto la protezione di Nasser e che vi rimase dal 1965 al 1967. Re Sa'ud \u00e8 stato inoltre autorizzato a trasmettere propaganda su Radio Cairo. Alcuni dei suoi figli, come Khalid, Badr, Sultan e Mansur, si unirono e lo sostennero nel suo tentativo di riconquistare il trono. Tuttavia, dopo la guerra dei sei giorni, ha perso l'appoggio dell'Egitto e prese residenza in Grecia fino alla morte, avvenuta nel 1969.\nVita personale.\nSa'ud ha avuto 115 figli da numerose mogli. Solo alcuni di questi hanno avuto un ruolo pubblico.\nSuo figlio maggiore Fahad, \u00e8 stato ministro della difesa. La sua figlia pi\u00f9 giovane \u00e8 Basmah bint Sa'ud, che attualmente vive ad Acton, \u00e8 imprenditrice. Il suo terzo figlio, Muhammed \u00e8 stato governatore della provincia di al-B\u0101ha ed \u00e8 morto l'8 luglio 2012. Il principe Mishari, ha sostituito suo fratello maggiore come governatore con rango di ministro nel mese di agosto 2010.\nUn altro figlio, Misha'l, \u00e8 stato governatore della provincia di Najran dal 1996 al novembre 2008. Suo figlio Abdul Rahman (1946-2004) \u00e8 stato presidente dell'Al-Nassr Athletic, Social and Cultural Club per trentasei anni. Un figlio, Badr bin Sa'ud (1934-2004), \u00e8 stato governatore di Riyad durante il regno del padre, mentre un altro figlio, Hussam, \u00e8 imprenditore.\nUna figlia, Hessah, \u00e8 stata la prima donna saudita a diventare preside di una scuola.\nNel 2001, sua figlia Buniah (nata nel 1960) \u00e8 stata arrestata con l'accusa di aver aggredito la sua cameriera in Florida. \u00c8 rimasta sotto custodia in carcere per una notte ed \u00e8 stata rilasciata dietro una cauzione di 5000 dollari e con il ritiro del passaporto.\nDopo la morte del fratello maggiore Turki, Sa'ud ha sposato sua moglie, Mun\u012bra bint \u02bfObayd \u0100l Rash\u012bd; l'unica loro figlia, al-\u02bfAn\u016bd, \u00e8 morta nel gennaio 2006 all'et\u00e0 di 83 anni ed \u00e8 stata sepolta a La Mecca.\nFigli.\nDi seguito l'elenco dei figli maschi di re Sa'ud:\nFiglie.\nDi seguito l'elenco dei figlie di re Sa'ud:\nMorte e funerale.\nDue giorni prima della sua morte, Sa'ud si era sentito male e aveva chiesto al suo medico personale Filnger, un austriaco, di visitarlo. Nella mattina del 23 febbraio 1969 il suo ultimo giorno di vita, Sa'ud ha fatto una breve passeggiata sulla spiaggia con la figlia, Nozhah, nelle vicinanze dell'Hotel Kavouri nei pressi di Atene, in Grecia, dove era solito risiedere. Il suo medico \u00e8 arrivato dopo che era morto in albergo a causa di un attacco di cuore nel sonno. Il suo corpo \u00e8 stato portato a La Mecca, dove nella Grande Moschea si \u00e8 tenuta la preghiera funebre. Il corpo \u00e8 stato poi sepolto nel cimitero al-'Ud di Riy\u0101d."}
{"id": "663290", "revid": "2528", "url": "https://it.wikipedia.org/wiki?curid=663290", "title": "Emmanuel de Graffenried", "text": ""}
{"id": "663293", "revid": "125830596", "url": "https://it.wikipedia.org/wiki?curid=663293", "title": "Devil May Cry 4", "text": "Devil May Cry 4 \u00e8 un videogioco action del 2008, sviluppato e pubblicato da Capcom per PlayStation 3, Xbox 360 e Microsoft Windows. Si tratta del quarto capitolo della celebre saga di videogiochi \"Devil May Cry\".\nIl 31 gennaio 2008 il gioco \u00e8 uscito in Giappone, assieme al Bundle sia per PlayStation 3 che per Xbox 360. Il Bundle per PlayStation 3 include la versione Ceramic White della console e il Dual Shock 3. In seguito \u00e8 uscito per le console il 5 febbraio 2008 nel Nord America e il 7 e 8 dello stesso mese in Oceania e Europa. Mentre la versione per PC \u00e8 stata messa in commercio in tutti i continenti a partire dall'estate del 2008. Cronologicamente \u00e8 il quarto della serie.\nNel giugno 2015 esce Devil May Cry 4: Special Edition, versione rimasterizzata del gioco per PlayStation 4, Xbox One e Microsoft Windows, che comprende tutti i DLC all'interno del disco di gioco.\nTrama.\n\"Devil May Cry 4\" si apre con Nero che corre verso la Casa dell'Opera dove \u00e8 in corso una cerimonia in onore di Sparda; Kyrie, un'amica di Nero, sta aprendo la cerimonia con una canzone e si rammarica di non trovare Nero tra il pubblico. La ragazza comincia a cantare, mentre Nero incontra diversi demoni Scarecrow sulla sua strada verso la Casa dell'Opera; li sconfigge e arriva al Teatro appena in tempo per ascoltare la fine della canzone di Kyrie. A questo punto, Kyrie va a sedersi accanto a lui, su una panca, sulla quale Nero le ha lasciato un regalo; non appena la ragazza si siede, Sua Santit\u00e0, gran sacerdote dell'Ordine della Spada, inizia un sermone sulla necessit\u00e0 di aver fede nel loro dio, Sparda. Annoiato, Nero tenta di andarsene, ma \u00e8 trattenuto dal suo braccio, che comincia a emanare bagliori. Nel frattempo, Dante irrompe attraverso il soffitto e uccide Sua Santit\u00e0 con un proiettile in mezzo agli occhi; le guardie della cattedrale cominciano quindi ad attaccare Dante, che le sconfigge con facilit\u00e0.\nNel caos, Credo, Generale Supremo dei Sacri Cavalieri di Fortuna e fratello di Kyrie, trascina sua sorella fuori dalla Cattedrale e promette di tornare con alcuni rinforzi, mentre Nero tenta di sconfiggere Dante; alla fine dello scontro, Dante usa il suo attacco Stinger, che Nero blocca col proprio braccio, dotato di poteri demoniaci; Nero libera il potere del braccio demoniaco per sconfiggere Dante impalandolo con la sua stessa spada, la Rebellion, alla statua di Sparda posta dietro l'altare; affatto turbato, Dante estrae la spada dal proprio corpo. Indicando i Cavalieri dell'Ordine che ha ucciso, Dante rivela a Nero che loro erano dei demoni.\nA Nero viene affidato il compito di catturare Dante e portarlo al cospetto dell'Ordine affinch\u00e9 risponda per i propri crimini a Credo, mentre Kyrie recupera il regalo fattole da Nero dalle macerie: una collana, che indossa. Appena Nero, Credo e Kyrie escono dalla Casa dell'Opera, un'orda di demoni comincia a devastare la citt\u00e0. Credo allontana Kyrie e raccomanda a Nero di stare attento. mentre quest'ultimo prende a uccidere i demoni.\nLa ricerca di Dante porta Nero in una miniera, al di fuori della quale scopre un'enorme porta da cui esce il demone Berial; dopo un lungo combattimento, Berial rimane stupefatto di come un umano sia riuscito a sconfiggerlo e nota anche il suo braccio demoniaco, ma \u00e8 costretto a ritirarsi di nuovo di l\u00e0 dalla porta. Nero arriva al Castello di Fortuna, dove incontra Gloria, un nuovo membro dell'Ordine. Nero scopre che il castello \u00e8 infestato da ogni sorta di demoni, e anche da armature angeliche senzienti grazie alle energie demoniache. Nel cortile si scontrer\u00e0 contro il demone Bael, che riuscir\u00e0 a sconfiggere, e chiuder\u00e0 la porta dalla quale era uscito prima che i suoi simili la varchino. Lungo la strada, un filmato rivela che Sua Santit\u00e0 \u00e8 stato unito all'anima di un demone al fine di farlo risorgere. Viene introdotto anche il personaggio di Agnus, il balbuziente scienziato e direttore della manipolazione del potere demoniaco dell'Ordine.\nAlla fine Nero trova nei sotterranei del Castello di Fortuna l'ingresso alla struttura di ricerca di Agnus. Qui, viene rivelato che Agnus ha usato i resti della katana distrutta di Vergil, Yamato, e il suo potere demoniaco per creare portali per il Mondo dei Demoni in tutta la citt\u00e0 col fine di raccogliere energia demoniaca per l'Ordine. Con un attacco a sorpresa, Nero viene ferito dagli Angeli Bianchi agli ordini di Agnus, e a quel punto qualcosa si risveglia dentro di lui, che ripristina Yamato, la quale vola dritto nella sua mano. Nero distrugge gli Angeli Bianchi di Agnus con l'aiuto di Yamato, e un'intimidatoria aura spettrale dal colore blu demoniaco gli aleggia attorno prima che collassi esausto. Agnus ne approfitta per fuggire e riferire a Sua Santit\u00e0 del nuovo potere di Nero. Durante tale incontro Sua Santit\u00e0, ora rigenerato, si rende conto che Nero rappresenta una minaccia per i loro piani e invia Credo a prendersi cura di lui, mentre Gloria prender\u00e0 il suo posto per inseguire Dante.\nNero sopraggiunge vicino a una foresta, dove rincontra di nuovo Dante che confabula su una misteriosa Porta come possibile causa della presenza dei demoni; prima che Nero possa affrontarlo, Dante si getta gi\u00f9 da un dirupo e scompare. Avventuratosi nella foresta, Nero si scontra contro Echidna, demone femminile che controlla le piante, ma riesce a ricacciarla verso la porta.\nUscito dalla foresta, alla fine, Nero incontra Credo, il quale \u00e8 entrato in contatto col potere demoniaco. Trasformandosi in un demone, Credo pensa di essere un angelo. Costernato per il tradimento di Credo, Nero lo affronta quando all'improvviso appare Kyrie che vede Nero sconfiggere suo fratello. Agnus approfitta della situazione e rapisce Kyrie, dopo averle fatto credere che Nero sia un demone. Sconvolto dal fatto che sua sorella sia stata usata, Credo si scusa con Nero, promettendogli di ritornare dopo aver scoperto le vere intenzioni di Sua Santit\u00e0.\nNero continua il suo viaggio, ora per salvare Kyrie da Sua Santit\u00e0, e ancora una volta incontra Dante. Non avendo pi\u00f9 il compito di catturarlo, intende semplicemente evitare Dante e continuare la sua missione. Tuttavia, Dante rivuole Yamato, rivelando che questa era la spada di suo fratello e che il suo compito \u00e8 quello di separare il mondo degli umani da quello dei demoni constatando che \u00e8 un oggetto troppo potente e che non possa circolare liberamente. I due lottano e Dante ne esce vittorioso; tuttavia, rivela a Nero che la battaglia era un test per assicurarsi di potersi fidare di Nero, almeno per il momento. I due infine si alleano e a Nero \u00e8 concesso di tenere Yamato e di ricominciare la sua ricerca. Non appena Nero si allontana, Gloria appare dinnanzi a Dante, e qui si scopre che in realt\u00e0 lei \u00e8 la partner di Dante, Trish. Cos\u00ec, si viene a sapere che Trish ha spiato l'Ordine nei panni di Gloria per l'intero gioco. Lei si chiede se sia saggio consentire a Nero di tenere Yamato e Dante la rassicura.\nInfine Nero trova Sua Santit\u00e0, con un enorme statua dalle fattezze di Sparda, che chiama Il Salvatore. Sua Santit\u00e0 rivela che solo Yamato e la spada Sparda, insieme al sangue di Sparda possono risvegliare Il Salvatore e scatenare l'Inferno. Nero e Sua Santit\u00e0 combattono e Sua Santit\u00e0 usa Kyrie come scudo umano per distrarre Nero e catturarlo. Improvvisamente, Credo, dopo aver abbandonato la sua fede, arriva e tenta di soccorrere i due. \u00c8 sconfitto da Sua Santit\u00e0, che lo trafigge utilizzando Yamato e rivela il suo piano: dovevano attirare Dante, in quanto dentro di lui scorre il sangue di suo padre Sparda, per risvegliare Il Salvatore, ma rivela che anche Nero \u00e8 un discendente del sangue di Sparda e che quindi bagnando Yamato col suo sangue Il Salvatore potr\u00e0 svegliarsi; a questo punto usa Yamato per colpire Nero, il quale viene assorbito dal Salvatore. Dante e Trish compaiono, incapaci di interrompere il procedimento, promettendo a Credo in fin di vita di salvare Kyrie e Nero.\nAgnus, sotto la citt\u00e0, con Yamato apre la Porta dell'Inferno, che consente l'arrivo di innumerevoli demoni a Fortuna. Usando Il Salvatore per sconfiggere tali demoni, Sua Santit\u00e0 mostra quale fosse fin dal principio il suo fine ultimo, ovvero dare la citt\u00e0 in pasto ai demoni per poi comportarsi come il loro \"Salvatore\" Sparda, al fine di risollevare la fede del popolo e di espanderla per tutto il mondo per poterlo cos\u00ec dominare. Dante, facendosi strada attraverso Fortuna e i suoi demoni, riesce a distruggere Echidna, Dagon e Berial e le rispettive Porte dell'Inferno, per poi uccidere Agnus, chiudendo l'ultima Porta.\nSi occupa poi del Salvatore, prendendo Yamato e conficcandogliela nel torace, dove Nero la reclama dall'interno del mostro. Affrontando Sua Santit\u00e0, Nero assiste all'interpretazione distorta della volont\u00e0 di Sparda e lo sconfigge, liberando Kyrie alla fine della battaglia. In seguito, Nero restituisce la spada Sparda a Dante, quando Il Salvatore si risveglia, avendo assorbito Sua Santit\u00e0. Distruggendo questo demone finale, Nero fa la pace con il suo braccio demoniaco, sempre stato per lui motivo di discriminazione.\nAvendo gi\u00e0 restituito Sparda, Nero tenta di restituire Yamato a Dante, che invece gliela affida. I due si salutano con la promessa che forse un giorno si rincontreranno. Nero e Kyrie si riconciliano tra le rovine di Fortuna; la ragazza afferma che egli \u00e8 la persona pi\u00f9 umana che abbia mai conosciuto, nonostante la sua eredit\u00e0 demoniaca, e stanno per baciarsi quando sono interrotti dagli Scarecrow. Nero prontamente si prepara ad affrontarli.\nNel frattempo, Lady ritorna all'ufficio Devil May Cry, dove aveva assunto Dante dandogli il compito di recarsi a Fortuna.\nRiavvio (\"reboot\").\nAl TGS 2010, Capcom annuncia \"DmC Devil May Cry\", narrante le gesta di un Dante adolescente e ancora non consapevole della sua natura demoniaca. Il titolo \u00e8 un riavvio ambientato in un universo parallelo ed \u00e8 stato sviluppato per PlayStation 3 e Xbox 360 da parte di Ninja Theory (creatori di Heavenly Sword e ).\nCitazioni di altre opere.\nPoco prima di sfidarsi a duello, Dante e Agnus citano insieme un famoso monologo dell'Amleto di Shakespeare; alla fine dello scontro, Dante chiude la scena con una famosa citazione di Shakespeare stesso: \"E tutto il resto \u00e8 silenzio\". Sono inoltre presenti diverse citazioni alle opere di Goethe: una missione si chiama \"Affinit\u00e0 elettive\", come l'omonimo libro, e due tipi di nemici si chiamano Faust e Mephisto, rispettivamente i nomi dei due protagonisti del romanzo \"Faust\".\nAccoglienza.\nLa rivista \"Play Generation\" lo classific\u00f2 come il secondo miglior gioco d'avventura del 2008. La stessa testata diede alla versione per PlayStation 3 un punteggio di 93/100, trovando lo \"stylish\" di azione e avventura firmato Capcom come di eccelsa qualit\u00e0, proprio come la serie ha abituato i suoi giocatori fin dalle origini."}
{"id": "663294", "revid": "400518", "url": "https://it.wikipedia.org/wiki?curid=663294", "title": "Fatty Arbuckle", "text": ""}
{"id": "663300", "revid": "8862", "url": "https://it.wikipedia.org/wiki?curid=663300", "title": "Analogia legis", "text": ""}
{"id": "663308", "revid": "8862", "url": "https://it.wikipedia.org/wiki?curid=663308", "title": "Analogia juris", "text": ""}
{"id": "663311", "revid": "2149966", "url": "https://it.wikipedia.org/wiki?curid=663311", "title": "Adolph Gottlieb", "text": "Biografia.\nAlla fine degli anni dieci studi\u00f2 pittura sotto la guida di Robert Henri. Nel 1921 comp\u00ec un viaggio in Europa, fermandosi in particolare a Parigi, Berlino e Monaco. Nel 1923 torn\u00f2 a New York e cominci\u00f2 ad esporre con successo, guadagnandosi la stima dei pi\u00f9 importanti artisti e critici d'arte con opere che risentono dell'influenza della psicologia junghiana, in particolare per le ricerche sui miti e sui simboli. Nel 1935 insieme ad altri artisti, tra cui Mark Rothko, cominci\u00f2 ad esibire opere con elementi di espressionismo e di astrattismo: i componenti di questo gruppo sarebbero diventati noti come gli espressionisti astratti (furono proprio Gottlieb e Rothko a pubblicare nel 1943 sul New York Times quello che viene considerato il manifesto del gruppo).\nNel 1937 Gottlieb visse per alcuni mesi nel deserto dell'Arizona, vicino a Tucson, prendendo ispirazione dall'ambiente e dipingendo i cactus ed il paesaggio sterile ed arido: queste opere tendono al surrealismo, con incongruenze misteriose in un paesaggio al contrario normale. Col passare degli anni la sua attenzione si spost\u00f2 sempre pi\u00f9 verso lo spazio: il suo obbiettivo fu di far provare allo spettatore le stesse emozioni da lui provate guardando il cielo del deserto dell'Arizona, espresse in forma sostanzialmente astratta. Durante gli anni quaranta Gottlieb incontr\u00f2 a New York molti surrealisti che avevano lasciato l'Europa a causa della seconda guerra mondiale: queste nuove amicizie aumentarono e riaffermarono il suo interesse per il subconscio come tramite per un'arte evocativa ed universale. Questa ricerca port\u00f2 il suo interesse verso le popolazioni primitive ed indigene, soprattutto dell'America settentrionale e del Medio Oriente, alla ricerca di simboli basilari ed elementari che dovevano avere lo stesso effetto su tutti coloro che li guardavano.\nNel dopoguerra il suo stile acquis\u00ec una struttura pi\u00f9 solida, in cui sono rintracciabili influenze di arte giapponese. Negli anni cinquanta continu\u00f2 le sperimentazioni stilistiche focalizzate sull'elemento dello spazio e della profondit\u00e0, dipingendo paesaggi elementari popolati da figure rudimentali, in cui la rappresentazione si semplifica sempre pi\u00f9, fino ad arrivare a poche forme circolari e serpeggianti. In questi anni l'uso del colore divenne cruciale, tanto che oggi Gottlieb \u00e8 considerato come uno dei coloristi tecnicamente pi\u00f9 dotati del periodo. Nel 1970 la sua salute peggior\u00f2 tanto da paralizzarlo parzialmente. Ciononostante, continu\u00f2 a lavorare fino alla morte."}
{"id": "663313", "revid": "73537", "url": "https://it.wikipedia.org/wiki?curid=663313", "title": "Agglomerato urbano", "text": ""}
{"id": "663318", "revid": "767487", "url": "https://it.wikipedia.org/wiki?curid=663318", "title": "Cruising with Ruben &amp; the Jets", "text": "Cruising With Ruben &amp; the Jets \u00e8 il quinto album dei Mothers of Invention, gruppo guidato da Frank Zappa, pubblicato nel 1968.\nIl disco.\nSi tratta di un album di brani in stile Doo-wop, interpretati da Zappa e soci sotto lo pseudonimo della band fittizia \"Ruben &amp; the Jets\". Il disco vuole essere un omaggio dell'artista italoamericano ad uno dei suoi generi musicali preferiti e in generale all'epoca della propria giovinezza: egli giudicava questa parte della musica degli anni cinquanta come uno dei vertici dell'intera storia musicale americana. A conferma di questa sua intensa passione, il chitarrista non manc\u00f2 mai di utilizzare il Doo-wop come fonte d'ispirazione per la sua opera complessiva: all'interno di essa (fin dagli esordi) sono molte infatti le creazioni zappiane influenzate da questo stile e spesso il compositore ha eseguito cover di \"hit\" del genere in questione sia in studio di registrazione quanto dal vivo. Secondo i ricordi dell'ingegnere del suono Richard Kunc la scelta artistica di strutturare l'opera su contenuti musicali che erano stati in voga circa dieci anni prima fu casuale. In un intervallo durante la realizzazione di un altro album delle Mothers of Invention, tra i presenti in studio di registrazione nacque una conversazione sui \"bei tempi\" ormai passati, da essa prese vita una estemporanea jam session a base di classici del Doo-wop. Questi avvenimenti ispirarono Zappa a scrivere tutto un disco in tale stile; l'indomani egli torn\u00f2 in sala d'incisione con tutte le partiture strumentali gi\u00e0 complete.Riguardo al contenuto dell'album il chitarrista ebbe come riferimento la prassi compositiva di Igor' F\u00ebdorovi\u010d Stravinskij: la sua intuizione artistica fu di rielaborare o pi\u00f9 spesso parodiare gli stilemi su cui si fondavano i brani (di questo genere) di maggior successo negli anni cinquanta (sia per l'aspetto pi\u00f9 prettamente musicale sia per i testi) come appunto lo stesso compositore russo aveva fatto anni prima con i canoni della musica classica.L'artista di origini siciliane decise per\u00f2 di rispettare alcune convenzioni del Doo-wop riguardo alla costruzione delle armonie vocali e delle strutture ritmiche. Come di consueto nella produzione zappiana, anche in questo disco sono numerose le citazioni musicali: il ritornello di \"Cheap Thrills\" trae ispirazione dal brano \"So Fine\" di Johnny Otis, in \"Love of My life\" \u00e8 presente un estratto di \"Earth Angel\" (un classico dei Penguins), a quest'ultimo si rif\u00e0 anche \"How Could I Be Such A Fool\", \"Jelly Roll Gum Drop\" richiama \"Pachuco Hop\" di Chuck Higgins, in \"Later That Night\" figura un frammento del testo di \"Glory Of Love\" dei Velvetones, mentre in conclusione di \"Fountain of Love\" si pu\u00f2 riconoscere l'Overture de \"La sagra della primavera\" dello stesso Stravinskij sovrapposta ai cori tipici dei The Moonglows (come i precedenti un celebre gruppo vocale statunitense). I testi di alcuni brani in scaletta sono volutamente demenziali (frequenti pure i doppi sensi di tipo sessuale): ci\u00f2 \u00e8 dovuto sia alla voglia di giocare di chi li ha scritti, sia al desiderio di Zappa di attaccare sarcasticamente le canzoni d'amore in generale. Egli le riteneva infatti tra le maggiori responsabili dei problemi mentali dell'americano medio in quanto capaci di creare nell'inconscio del potenziale ascoltatore illusorie aspettative in ambito sentimentale a loro volta destinate a degenerare in frustrazioni affettive. Per la realizzazione dell'album fu fondamentale il contributo del cantante Ray Collins. Questi, avendo in comune col chitarrista la passione per il Doo-wop, si mise in luce non solo come esecutore ma pure per il suo apporto creativo: alla fine venne \"premiato\" nei crediti ufficiali dal suo leader che lo fece risultare autore delle musiche e/o dei testi di 4 composizioni (\"Love of My Life\", \"Deseri\", \"Anything\" e \"Fountain of Love\"). La paternit\u00e0 di un brano (\"Deseri\") fu condivisa da Collins col compositore e arrangiatore (nonch\u00e9 sperimentatore ed inventore nel campo dell'elettronica) Paul Buff, vecchia conoscenza di Frank risalente agli esordi artistici di quest'ultimo. L'opera fu la prima ad essere pubblicata col marchio della neonata casa discografica creata dall'artista italoamericano, cio\u00e8 la Bizarre. Secondo lo stesso Zappa la genesi della sua etichetta personale fu frutto di una dimenticanza della Verve circa la posizione contrattuale della stessa: infatti quest'ultima trascur\u00f2 di esercitare il suo \"diritto di opzione\" sul gruppo. Sostanzialmente per un certo periodo di tempo essa non insistette a far incidere nuovo materiale ai Mothers non confermando cos\u00ec i termini del contratto ancora in vigore. Tale lacuna dette la possibilit\u00e0 a Zappa e sodali di contrattare un \"accordo sul marchio\" grazie al quale pot\u00e9 nascere la Bizarre come sottoetichetta della MGM Records.\nSull'illustrazione di copertina (opera di Cal Schenkel) fu collocata la seguente frase:\nSempre secondo le parole del musicista di origini siciliane, alcuni critici affermarono che con l'utilizzo di uno pseudonimo i \"Mothers\" avevano intenzionalmente ingannato il pubblico nonostante il palese riferimento della copertina. Nel 1984 Zappa, durante la preparazione dell'edizione in cd dell'album, decise di apportare notevoli cambiamenti al missaggio originale: elimin\u00f2 la maggior parte delle tracce di basso, contrabbasso e batteria (reputandole evidentemente ormai datate) sostituendole con le nuove incise rispettivamente da Arthur Barrow, Jay Anderson e Chad Wackerman; inoltre l'autore effettu\u00f2 numerose altre differenziazioni di diversa entit\u00e0. Nel 2003 la redazione della rivista \"Il Mucchio Extra\" colloc\u00f2 questo disco tra i \"100 Album Davvero Singolari\" della Storia del Rock."}
{"id": "663325", "revid": "1628923", "url": "https://it.wikipedia.org/wiki?curid=663325", "title": "Cicloaddizione", "text": "Una cicloaddizione \u00e8 una reazione chimica tra due sostanze lineari o ramificate che porta alla formazione di un composto ciclico.\nLe cicloaddizioni sono divise in due classi principali: termiche e fotochimiche.\nSono termiche le cicloaddizioni dette [4+2], ovvero quando si ha reazione tra un composto che mette a disposizione 4 elettroni con uno che ne mette a disposizione 2 - l'esempio pi\u00f9 classico \u00e8 la reazione di Diels-Alder.\nSono invece fotochimiche le cicloaddizioni [2+2] o [4+4]; queste ultime sono molto usate per formare polimeri \"crosslinked\" (reticolati), facendo reagire tra loro i doppi legami distribuiti lungo le catene per esposizione a luce UV a 254\u00a0nm o 265\u00a0nm, o per produrre idrocarburi policiclici come i cubani."}
{"id": "663326", "revid": "767487", "url": "https://it.wikipedia.org/wiki?curid=663326", "title": "Burnt Weeny Sandwich", "text": "Burnt Weeny Sandwich \u00e8 il sesto album dei The Mothers of Invention, gruppo guidato da Frank Zappa, pubblicato negli USA nel 1970; raggiunse la decima posizione in Olanda.\nIl disco.\nL'album usc\u00ec nel febbraio del 1970; si tratta (come il successivo \"Weasels Ripped My Flesh\") di una antologia che raccoglie inediti di studio e inediti live incisi da Zappa e le \"sue\" Mothers of Invention (da poco sciolte dallo stesso leader a causa dello scarso riscontro commerciale) tra il 1968 e il 1969. Le registrazioni di questo materiale sono cronologicamente antecedenti alle sessioni d'incisione per \"Hot Rats\" che invece fu pubblicato alcuni mesi prima (lo stesso discorso vale per \"Weasels Ripped My Flesh\"). Musicalmente si tratta di composizioni in prevalenza strumentali se si escludono il brano iniziale \"WPLJ\" e quello finale \"Valarie\" che hanno in comune l'essere entrambe sia classici del Doo-wop sia cover (rispettivamente la prima di un hit dei The Four Deuces e la seconda di un successo dei Jackie &amp; The Starlites). Merita un'ulteriore citazione il pezzo \"Holiday In Berlin\" soprattutto per la vicenda biografica alla base della sua genesi. Nato come parte della colonna sonora del film \"Run Home Slow\" mentre qui appare per la prima volta in versione strumentale, nelle successive esecuzioni dal vivo verr\u00e0 invece integrato da un testo che traspone musicalmente l'episodio occorso alle Mothers il 16 ottobre 1968 durante un'esibizione allo \"Sportpalast\" di Berlino Ovest (da qui il titolo). In quella occasione Zappa e soci, essendosi rifiutati di eseguire la richiesta dei leader del locale movimento studentesco, cio\u00e8 di esortare gli spettatori ad incendiare un deposito di carburante in utilizzo alle forze NATO situato nelle vicinanze, diventarono bersaglio di lanci di oggetti e verdura al punto di dover lasciare il palcoscenico per preservare la propria incolumit\u00e0. In seguito al parziale abbattimento delle transenne poste a protezione del palco da parte di alcune decine di facinorosi, Fritz Rau,organizzatore dell'evento musicale, riusc\u00ec a convincere il compositore italoamericano a parlare con la folla per manifestare il proprio disappunto per i disordini in svolgimento. Frank stemper\u00f2 gli animi con una sua fulminante battuta dicendo che gli abitanti della metropoli tedesca non dovevano passarsela troppo bene visto che si stavano comportando proprio come gli americani. Alcune riprese degli incidenti compaiono nel film \"200 Motels\"; anche il brano in studio \"German Lunch\" registrato nel febbraio 1969 (successivamente pubblicato su \"You Can't Do That on Stage Anymore, Vol. 5\") \u00e8 ispirato alle vicende in questione."}
