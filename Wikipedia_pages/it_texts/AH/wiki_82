{"id": "746983", "revid": "1784425", "url": "https://it.wikipedia.org/wiki?curid=746983", "title": "Mohammed Siad Barre", "text": "Biografia.\nDagli inizi al colpo di Stato.\nOrfano di un pastore dell'Ogaden etiopico, senza alcuna istruzione scolastica, nel 1941 entra nel corpo di polizia territoriale della colonia italiana (Zapti\u00e9). Negli anni 1950 frequenta la Scuola allievi sottoufficiali Carabinieri di Firenze e, con il grado di sottotenente dei Carabinieri, fa ritorno in Somalia, dove presta servizio nell'Arma. Con l'indipendenza della Somalia (nel 1960), lascia la polizia per l'esercito, dove fa carriera fino a diventarne comandante in capo.\nIn occasione di addestramenti congiunti con ufficiali sovietici, ha modo di conoscere le teorie del marxismo e ne abbraccia gli ideali. Nel 1969 viene assassinato il presidente Abdirascid Ali Scermarke e la Somalia si trova sull'orlo della guerra civile. Gi\u00e0 nel 1962 il Somaliland richiede a larga maggioranza l'indipendenza. Grazie a un colpo di Stato incruento da lui stesso architettato e portato a compimento, il 21 ottobre 1969 prende il potere, proclamando la Seconda Repubblica e decretando l'uguaglianza di tutti i cittadini, uomini e donne, in una societ\u00e0 arcaica e maschilista. Il presidente ad interim Mukhtar Mohamed Hussein viene deposto.\nRegime autoritario.\nInizialmente si presenta come un \"tiranno illuminato\": crea un sistema a partito unico, instaura un sistema di gratuit\u00e0 delle cure mediche e di istruzione scolastica, rendendo obbligatorio l'insegnamento della lingua somala. Nel 1972, dopo un lungo dibattito sull'opportunit\u00e0 di utilizzare l'alfabeto arabo o quello osmanya, ideato negli anni Venti, in un Paese in cui la lingua somala era utilizzata soltanto oralmente, promuove l'introduzione dell'alfabeto latino. Questo crea un senso di unit\u00e0 nazionale, ma costituisce un problema di comunicazione per le nuove generazioni, che necessitano di una terminologia scientifica e commerciale. Molte trib\u00f9 nomadi acquisiscono una residenza stabile, la maggior parte si inurba nei dintorni di Mogadiscio. Il regime non ammette la coesistenza di un pericoloso contropotere religioso: non sono infrequenti le esecuzioni di \"santoni\" che si oppongono a Siad Barre, seguace del socialismo scientifico e sostenitore della laicit\u00e0 dello Stato.\nBarre istituisce il 10 gennaio 1970 il Servizio di sicurezza nazionale, i primi servizi segreti della Somalia, creati sul modello del KGB sovietico e rivelatisi un efficace strumento di spionaggio all'estero e controllo del paese. Nel 1976 fonda il Partito Socialista Rivoluzionario Somalo. In seguito, si indirizza verso una politica sempre pi\u00f9 autoritaria e verso un culto esasperato della personalit\u00e0. Cerc\u00f2 in ogni modo di reprimere il dissenso interno, come con l'ex-ministro Mohamed Aden Sheikh, incarcerato per due volte a Labatan Girow senza prove.\nAlleanze internazionali.\nDurante gli anni della guerra fredda, sia gli Stati Uniti sia l'Unione Sovietica si interessarono alla Somalia, data la sua posizione strategica all'ingresso del Mar Rosso.\nSiad Barre cre\u00f2 un'intesa con quest'ultima, ma il patto si ruppe nel 1977, quando la Somalia ingaggi\u00f2 un conflitto con l'Etiopia per il controllo dell'Ogaden. Gli USA rientrarono allora in scena e sostennero la Somalia con circa 100 milioni di dollari di aiuti economici e militari. Nell'ottobre del 1977 un commando palestinese, con l'aiuto della RAF tedesca, dirott\u00f2 un aereo della Lufthansa partito da Palma di Maiorca facendolo atterrare a Mogadiscio. Il cancelliere tedesco Helmut Schmidt si trov\u00f2 a dover negoziare con Siad Barre per far s\u00ec che la squadra anti-terrorismo GSG-9 intervenisse sull'aeroporto per liberare gli ostaggi.\nVerso la fine degli anni 1980, a causa di una rapida perdita di consensi, si rafforz\u00f2 l'opposizione interna e Siad Barre assunse comportamenti sempre pi\u00f9 deliranti. Mantenne comunque un ottimo rapporto diplomatico con l'Italia, tanto che nel 1985 il presidente del Consiglio Bettino Craxi - dopo una vista ufficiale nello Stato africano - firm\u00f2 un accordo col quale concesse al governo di Mogadiscio la cifra record di 550 miliardi di lire dell'epoca. Per i suoi buoni rapporti col leader del garofano (nomin\u00f2 anche suo cognato Paolo Pillitteri console onorario della Somalia a Milano), Barre defin\u00ec il suo Paese \"la ventunesima regione d'Italia\".\nIncidente d'auto.\nIl 23 maggio 1986, Barre fu coinvolto in un incidente automobilistico vicino a Mogadiscio nel quale rischi\u00f2 la vita e che gli produsse molte ferite gravi; durante un forte temporale, l'auto su cui viaggiava tampon\u00f2 violentemente un autobus. In un ospedale saudita venne curato, per diversi mesi, dalle ferite alla testa, dalle costole rotte e dallo shock Il vicepresidente dell'epoca, il tenente generale Muhammad Ali Samatar, durante la degenza di Barre serv\u00ec come Capo di Stato de facto. Sebbene Barre fosse riuscito a recuperare abbastanza per presentarsi come candidato-unico alle elezioni presidenziali del 23 dicembre 1986, alla fine del settennato, la sua debole salute e la sua et\u00e0 avanzata produssero delle speculazioni su chi sarebbe stato il suo successore al potere. Tra i possibili contendenti figurava il generale Ahmed Suleiman Abdile (nonch\u00e9 genero di Barre), all'epoca Ministro dell'Interno, in aggiunta al generale Muhammad Ali Samatar.\nRibellione interna e caduta.\nLe elezioni presidenziali del 1986, indette al fine di legittimare un potere ormai in crisi, si svolsero senza sfidanti, in forma plebiscitaria. Nel luglio del 1990, in occasione di una partita di calcio allo stadio della Capitale, Barre fece aprire il fuoco sugli spettatori perch\u00e9 questi avevano manifestato rumorosamente il loro dissenso verso il dittatore. Nel nord del paese si svilupp\u00f2 un movimento di liberazione somalo, grazie anche ai finanziamenti dell'Etiopia. La repressione fu spietata e Barre fece strage di civili (pi\u00f9 di 50\u00a0000 morti fra il 1988 e il 1990, uno dei conflitti pi\u00f9 sanguinosi della storia dell'Africa). Fece intervenire anche l'aviazione per bombardare la citt\u00e0 di Hargheisa nel 1988.\nIl conflitto degener\u00f2 rapidamente in una sanguinosa guerra civile. Il 26 gennaio del 1991 Siad Barre venne destituito e ripar\u00f2 nel sud ovest del paese, in una regione controllata da suo genero Mohamed Said Hersi. Da l\u00ec tent\u00f2 due volte di riprendere il potere su Mogadiscio, ma il generale Aidid ne decret\u00f2 l'esilio nel maggio del 1992. Ripar\u00f2 allora su Nairobi, ma la levata di scudi dell'opposizione al governo keniota indussero Barre a trasferirsi dopo due sole settimane a Lagos in Nigeria. Malgrado i suoi fedeli lo spinsero a riprendere il potere, Barre rifiut\u00f2 da allora di svolgere qualsiasi ruolo politico, affermando \u2013 con molta preveggenza\u00a0\u2013 che la Somalia non sarebbe pi\u00f9 ritornata governabile.\nIn Nigeria morir\u00e0 per una crisi cardiaca il 2 gennaio del 1995: i resti verranno inumati in Somalia nella sua citt\u00e0 natale.\nLa Somalia dopo Siad Barre.\nDalla caduta di Siad Barre, in Somalia vi sono stati 14 tentativi di ristabilire un governo efficace, ma a tutt'oggi non \u00e8 stato raggiunto un accordo nelle conferenze di pace e non si \u00e8 affermato nessun leader nazionale capace di creare una qualsiasi forma di governo."}
{"id": "746985", "revid": "268111", "url": "https://it.wikipedia.org/wiki?curid=746985", "title": "Cantone di Aix-les-Bains-Centre", "text": "Il Cantone di Aix-les-Bains-Centre era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Aix-les-Bains."}
{"id": "746993", "revid": "268111", "url": "https://it.wikipedia.org/wiki?curid=746993", "title": "Cantone di Aix-les-Bains-Nord-Gr\u00e9sy", "text": "Il Cantone di Aix-les-Bains-Nord-Gr\u00e9sy era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Aix-les-Bains e i comuni di:"}
{"id": "746994", "revid": "956948", "url": "https://it.wikipedia.org/wiki?curid=746994", "title": "Terminus ante quem", "text": "L'espressione latina terminus ante quem (abbrev. taq o TAQ, \"data prima della quale\" si \u00e8 svolto un dato evento che si intende datare) \u00e8 comunemente impiegata per indicare la datazione approssimata di un evento, di un'opera, di un manufatto o di una struttura naturale.\nLa locuzione, che letteralmente significa \"termine prima del quale\", indica un punto nella cronologia che sicuramente segue l'evento considerato; nel caso della filologia, ad esempio, pu\u00f2 trattarsi di una data in cui si sono svolti eventi storici che contraddicono quanto scritto in un lavoro letterario, il quale quindi non pu\u00f2 essere stato composto che prima di tale data. L'espressione \"terminus post quem\" indica invece una data che precede il fatto o l'evento che si intende datare.\nNel caso non si parli di eventi puntuali, ma di periodi estesi, \u00e8 da preferirsi l'espressione \"terminus ad quem\" (\"termine entro il quale\")."}
{"id": "746996", "revid": "268111", "url": "https://it.wikipedia.org/wiki?curid=746996", "title": "Cantone di Aix-les-Bains-Sud", "text": "Il Cantone di Aix-les-Bains-Sud era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Aix-les-Bains e i comuni di:"}
{"id": "747000", "revid": "268111", "url": "https://it.wikipedia.org/wiki?curid=747000", "title": "Cantone di Albens", "text": "Il Cantone di Albens era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747001", "revid": "767487", "url": "https://it.wikipedia.org/wiki?curid=747001", "title": "Doce", "text": "Doce era un gruppo musicale femminile portoghese famoso negli anni ottanta.\nIl gruppo era formato da Laura Diogo, Lena Coelho, Fatima Padinha, e Teresa Miguel.\nLe Doce hanno partecipato alle selezioni portoghesi per l'Eurovision Song Contest nel 1980 e nel 1981 con due dei loro pi\u00f9 grandi successi, \"Doce\" e \"Ali-B\u00e1b\u00e1, um homem das Ar\u00e1bias\" classificandosi prima seconde e poi quarte.\nVincendo le selezioni parteciperanno all'Eurovision Song Contest 1982 con \"Bem Bom\" che raggiunger\u00e0 la tredicesima posizione."}
{"id": "747003", "revid": "857138", "url": "https://it.wikipedia.org/wiki?curid=747003", "title": "Letingi", "text": "I Letingi furono una dinastia che regn\u00f2 sui Longobardi da met\u00e0 del V secolo al 547 circa, con sette re. \nI Letingi prendono il nome dal loro capostipite, Leti, e furono la prima dinastia reale longobarda; prima della loro affermazione i sovrani, secondo una consuetudine germanica e pi\u00f9 ampiamente indoeuropea, venivano eletti dall'assemblea del popolo in armi. Il passaggio del trono da Leti al figlio Ildeoc rappresent\u00f2 un decisivo passo verso la stabilizzazione e l'istituzionalizzazione della monarchia longobarda.\nSotto i sovrani della dinastia si comp\u00ec il tratto conclusivo della grande migrazione che, tra l'inizio dell'era cristiana e la prima met\u00e0 del VI secolo, condusse i Longobardi dalla patria ancestrale (Scandinavia meridionale) all'Europa centrale, lungo il medio corso del Danubio. La fase finale di questo processo, guidato da sovrani come Tatone e Vacone, coincise con una decisiva ascesa del potere dei Longobardi, divenuti una potenza europea che trattava da pari a pari con Franchi, Ostrogoti e Bizantini.\nLa successione tra i Letingi avveniva di regola di padre in figlio, ma usurpazioni erano spesso tollerate: con quella del 510 Vacone subentr\u00f2 allo zio Tatone, conservando tuttavia alla casata il trono; con quella del 547, invece, divenne re un esponente della stirpe dei Gausi, Audoino. Il cambio della guardia non pass\u00f2 attraverso un regicidio (sembra che l'ultimo dei Letingi, Valtari, sia morto ancora giovane per cause naturali), ma da una sorta di passaggio di consegne verso colui che fin dall'ascesa al trono di Valtari, minorenne, aveva esercitato la reggenza. \nL'intronazione di Audoino lese i diritti di altri esponenti letingi, ancora in vita, ma non imped\u00ec al nuovo sovrano di imporre una nuova dinastia. Il \"sangue\" e il \"carisma\" dei Letingi, di forte ascendenza presso i Longobardi, sarebbe comunque tornato sul trono, quando il popolo sarebbe gi\u00e0 stato stanziato in Italia: la regina Teodolinda, che nel 589 spos\u00f2 re Autari, era infatti figlia del duca di Baviera Garibaldo e di Valderada, figlia a sua volta di re Vacone. La dinastia Bavarese, originata dal fratello di Teodolinda (Gundoaldo, duca di Asti) e che regn\u00f2 per gran parte del VII secolo, raccolse in questo modo l'eredit\u00e0 dei Letingi.\nI sette sovrani dei Letingi furono: "}
{"id": "747004", "revid": "438678", "url": "https://it.wikipedia.org/wiki?curid=747004", "title": "Neuropa", "text": "Neuropa \u00e8 il secondo EP del gruppo hardcore punk italiano Fall Out."}
{"id": "747005", "revid": "268111", "url": "https://it.wikipedia.org/wiki?curid=747005", "title": "Cantone di Chamb\u00e9ry-Est", "text": "Il Cantone di Chamb\u00e9ry-Est era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Chamb\u00e9ry."}
{"id": "747008", "revid": "6070279", "url": "https://it.wikipedia.org/wiki?curid=747008", "title": "Forcole", "text": ""}
{"id": "747009", "revid": "339392", "url": "https://it.wikipedia.org/wiki?curid=747009", "title": "Carri pesanti serie JS", "text": ""}
{"id": "747010", "revid": "268111", "url": "https://it.wikipedia.org/wiki?curid=747010", "title": "Cantone di Chamb\u00e9ry-Nord", "text": "Il Cantone di Chamb\u00e9ry-Nord era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Chamb\u00e9ry e il comune di Sonnaz."}
{"id": "747011", "revid": "268111", "url": "https://it.wikipedia.org/wiki?curid=747011", "title": "Cantone di Chamb\u00e9ry-Sud", "text": "Il Cantone di Chamb\u00e9ry-Sud era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Chamb\u00e9ry."}
{"id": "747013", "revid": "268111", "url": "https://it.wikipedia.org/wiki?curid=747013", "title": "Cantone di Chamb\u00e9ry-Sud-Ovest", "text": "Il Cantone di Chamb\u00e9ry-Sud-Ovest era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Chamb\u00e9ry."}
{"id": "747015", "revid": "104458", "url": "https://it.wikipedia.org/wiki?curid=747015", "title": "Cantone di Chamoux-sur-Gelon", "text": "Il Cantone di Chamoux-sur-Gelon era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747016", "revid": "767487", "url": "https://it.wikipedia.org/wiki?curid=747016", "title": "Omicron (film)", "text": "Omicron \u00e8 un film del 1963 scritto e diretto da Ugo Gregoretti.\n\u00c8 una satira basata su una storia fantascientifica.\nTrama.\nDurante una passeggiata due fratellini e la loro badante trovano infilato in un tubo di cemento il corpo di un operaio, Trabucco, che tutti credono morto. Invece \u00e8 posseduto da Omicron, un abitante etereo del pianeta Ultra, i cui abitanti vogliono impadronirsi della Terra.\nPrima di essere sottoposto all'autopsia Trabucco-Omicron riesce a far funzionare il corpo che lo contiene. Ma non riesce a decifrare il linguaggio umano perch\u00e9 non \u00e8 ancora riuscito a ridestare la conoscenza umana.\nNel frattempo per le straordinarie nuove capacit\u00e0 meccaniche del suo corpo viene riassunto nella fabbrica in cui lavorava. Ne combina di tutti i colori e cerca di usare violenza a Lucia, un'addetta alla mensa aziendale. Scopre poi il luogo dove si riuniscono dei sovversivi e inavvertitamente li denuncia.\nQuando si accorge di amare Lucia e comincia a ritrovare la coscienza, Omicron vorrebbe ritornarsene al suo pianeta ma non lo pu\u00f2 fare finch\u00e9 Trabucco non viene ammazzato mentre incita gli operai a fare sciopero. Ormai l'invasione del mondo \u00e8 iniziata.\nProduzione.\nLa prima scena (il ritrovamento del corpo di Trabucco) \u00e8 stata girata a Torino in via Ventimiglia di fronte al Palazzo a Vela.\nDistribuzione.\ndisponibile su raiplay https://www.raiplay.it/programmi/omicron"}
{"id": "747019", "revid": "88531817", "url": "https://it.wikipedia.org/wiki?curid=747019", "title": "Chiesa Ortodossa", "text": ""}
{"id": "747021", "revid": "110157", "url": "https://it.wikipedia.org/wiki?curid=747021", "title": "Cantone di Cognin", "text": "Il Cantone di Cognin era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747023", "revid": "287204", "url": "https://it.wikipedia.org/wiki?curid=747023", "title": "Cantone di La Motte-Servolex", "text": "Il Cantone di La Motte-Servolex \u00e8 un cantone francese dell'Arrondissement di Chamb\u00e9ry.\nA seguito della riforma complessiva dei cantoni del 2014 \u00e8 passato da 4 a 8 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747024", "revid": "287204", "url": "https://it.wikipedia.org/wiki?curid=747024", "title": "Alessandro Franchi (pittore)", "text": "Biografia.\nNotevole ritrattista e frescante attivo soprattutto tra Prato, Siena e la Liguria. Ha studiato all'Accademia di belle arti di Siena, nella quale poi insegn\u00f2 e della quale \u00e8 divenuto poi direttore. Le sue opere pi\u00f9 importanti, di soggetto sacro, le troviamo nel duomo di Siena: il mosaico della facciata, raffigurante la \"Presentazione al tempio\" e i graffiti del pavimento, raffiguranti le Virt\u00f9 e le \"Storie bibliche\".\nDi pari importanza \u00e8 da segnalare la cappella (completamente affrescata) detta dei \"Vinaccesi\" nel duomo di Prato, con le storie dell'Antico Testamento e una tavola raffigurante il trasporto del corpo di Santo Stefano nel prospiciente museo diocesano; dipinto che realizz\u00f2 nel 1860, ad appena 21 anni.\nIl suo stile pittorico, idealizzato ma con accenni realisti, \u00e8 caratterizzato da una profusione di colori molto luminosi, riallacciandosi a varie correnti internazionali, quali il nazaresimo e il romanticismo italiano di impronta hayeziana.\nSpos\u00f2 la figlia di Luigi Mussini; accanto ad essa fu sepolto nel cimitero della Misericordia di Siena."}
{"id": "747027", "revid": "110157", "url": "https://it.wikipedia.org/wiki?curid=747027", "title": "Cantone di La Ravoire", "text": "Il Cantone di La Ravoire \u00e8 un cantone francese dell'Arrondissement di Chamb\u00e9ry.\nLa riforma complessiva dei cantoni del 2014 lo ha lasciato invariato.\nComposizione.\nComprende i comuni di:"}
{"id": "747030", "revid": "124693380", "url": "https://it.wikipedia.org/wiki?curid=747030", "title": "PlayStation Network", "text": "PlayStation Network (PSN) \u00e8 un servizio offerto da Sony a partire da novembre 2006 per le console PlayStation 3, PlayStation 4, PlayStation 5, PlayStation Portable (dal firmware 5.00 in poi) e PlayStation Vita che permette a chi dispone di una connessione internet a banda larga di giocare in multiplayer. Sviluppato da Sony, fa parte del servizio Sony Entertainment Network.\nFunzionalit\u00e0.\nPlayStation Network \u00e8 attivo da novembre 2006 ed \u00e8 una piattaforma in continuo aggiornamento. \u00c8 il servizio offerto da Sony, per giocare online, comunicare con amici e familiari in tutto il mondo ed esplorare il web. A differenza del servizio online della PS2, nel quale a ogni sviluppatore era lasciato l'onere di gestire la propria infrastruttura di rete, con il PSN il tutto \u00e8 gestito da Sony.\nIl \"PSN\" utilizza la connessione a banda larga dell'utente e fornisce una serie di servizi attinenti alla comunit\u00e0 PlayStation nel mondo.\nI servizi disponibili differiscono in base al territorio, i principali attualmente disponibili in Italia sono:\nNel marzo 2021 Sony ha annunciato il termine del servizio di vendita di contenuto digitale per alcune sue piattaforme pi\u00f9 vecchie (nella fattispecie PSP, PS Vita e PlayStation 3): la chiusura del negozio virtuale \u00e8 programmata per il 2 luglio 2021 ma l'azienda ha assicurato che, nonostrante dopo tale data non sar\u00e0 pi\u00f9 possibile acquistare nuovi giochi o espansioni n\u00e9 attivare qualsiasi tipo di contenuto videoludico, rimarr\u00e0 per gli utenti la possibilit\u00e0 di riscaricare e utilizzare il software precedentemente acquistato e presente nella propria raccolta digitale. Tuttavia, in seguito alle lamentele da parte dell'utenza, il 20 aprile Sony ha dichiarato che il negozio digitale verr\u00e0 chiuso solo per PlayStation Portable, rimanendo di fatto attivo e accessibile dai dispositivi PS3 e PS Vita.\nCaratteristiche.\nAccesso.\nPer accedere a queste funzionalit\u00e0 serve una connessione a Internet ad alta velocit\u00e0 almeno di tipo ADSL. La consolle si connette ad Internet via Ethernet o in alternativa tramite connessione Wi-Fi. L'accesso al PSN richiede la registrazione di un proprio account, effettuabile sia attraverso la console sia dal sito Internet http://it.playstation.com/ accessibile da qualunque PC o in alternativa da PSP e PS Vita. \nLa consolle deve essere aggiornata alla versione pi\u00f9 recente del software per poter giocare online ed accedere al PSN.\n\u00c8 inoltre possibile accedere ai principali servizi della piattaforma (quali messaggistica con gli altri utenti o gestione dell'account) anche tramite app ufficiali, scaricabili sia da Google Play che dall'App Store.\nCosti e contenuti.\nTutti i contenuti del PSN sono in alta definizione 720p e 1080p, alcuni sono gratuiti, altri hanno prezzi che vanno da meno di 0,25\u20ac a 69,99\u20ac acquistabili tramite carta di credito o tramite PlayStation Network Card da 20,00\u20ac o 50,00\u20ac acquistabili da negozi di elettronica.\nMolti dei contenuti sono disponibili per tutti gli utenti, mentre altri sono disponibili esclusivamente per gli utenti PlayStation Plus.\nPortable.\nUna versione del PSN \u00e8 disponibile anche per smartphone che montano sistemi iOS e Android. Consente di collegarsi al proprio account in qualsiasi momento per aggiornare il profilo, i trofei e chattare con gli amici. \u00c8 scaricabile gratuitamente dal App Store e dal Play Store.\nPSN Pass.\nSony annunci\u00f2 che dal 9 settembre 2011, con il bundle \"PS3 + Resistance 3\", sarebbe stato lanciato il programma \"\"PSN Pass\", che consiste in un codice (valido per una sola PlayStation 3) da inserire nel PlayStation Store per attivare le funzioni online delle esclusive che ne prevedono l'uso. Questo \u00e8 un grave colpo per il mercato dell'usato, poich\u00e9 in caso di acquisto di un gioco usato, \u00e8 necessario acquistare anche un nuovo codice per attivare le funzioni online.\nPlayStation Plus.\nPlayStation Plus \u00e8 un servizio di abbonamento a pagamento del PSN presentato ufficialmente all'evento E3 2010 da Jack Tretton, presidente della SCEA, e lanciato insieme al firmware PS3 3.40 e firmware PSP 6.30 il 29 giugno 2010.\nL'abbonamento al servizio fornisce agli utenti servizi avanzati sul PSN, che includono la possibilit\u00e0 di scaricare automaticamente le demo dei nuovi giochi in uscita e gli aggiornamenti dei software di gioco o di archiviare online (fino a 100 GB) i dati di gioco cos\u00ec da poter giocare sullo stesso gioco su pi\u00f9 PlayStation 3 automaticamente (firmware 3.60 richiesto). Con il firmware 3.70 \u00e8 stato modificato il \"Caricamento online dei dati salvati\"\", che ora archivia automaticamente i dati salvati (solo sui giochi che sono stati giocati dopo aver installato il firmware 3.70 e quindi di aver acconsentito al caricamento automatico online dei dati, questa funzione si estende anche ai \"trofei\", che vengono subito caricati online appena sbloccati). Gli abbonati possono accedere inoltre in modo inedito o anche esclusivo ad alcune beta, demo di giochi, premi e altri contenuti scaricabili per PlayStation Store.\nSulla PlayStation 4 l'abbonamento \"PlayStation Plus\" \u00e8 obbligatorio per partecipare a partite multiplayer online nei giochi che hanno un costo, quindi sono esclusi i giochi gratuiti. L'amministratore delegato di Sony, Kaz Hirai, ha dichiarato che pi\u00f9 della met\u00e0 dei possessori di PS4 ha sottoscritto l'abbonamento \"Plus\". Inoltre, con questo abbonamento ogni persona ha diritto a due giochi gratis mensili che,se scaricati entro la fine del mese, rimarranno disponibili finch\u00e9 non si disdirr\u00e0 l'abbonamento.\nDal 31 agosto 2017, i prezzi dell'abbonamento subiranno un rincaro che riguarder\u00e0 tutti gli utenti europei.\nJailbreak.\nAttualmente esistono vari tipi di modifiche hardware e software per PS3. Consistono in alcuni \"exploit\" sfruttati per permettere al sistema di leggere copie di backup (o piratate) dei giochi e installare vari programmi di terze parti.\nBan.\nLa Sony, dall'aggiornamento al firmware 3.56 in poi, ha incluso il sistema Rootkit, che consente all'azienda nipponica di controllare le console in segreto per scoprire eventuali manomissioni. Se un utente, dopo aver modificato la sua console tenta di accedere al PSN, si vedr\u00e0 bannare in poco tempo dai contenuti online. Con una console bannata, l'utente non pu\u00f2 n\u00e9 creare ulteriori account di PSN, n\u00e9 accedere alle funzionalit\u00e0 di rete, tra cui lo stesso PSN e PlayStation Store perch\u00e9 viene registrato il \"Console Identificator\" della console stessa.\nAttacchi al PSN del 2011.\nTra il 17 e il 19 aprile 2011, il PSN \u00e8 stato attaccato, da alcuni hacker che hanno violato il sistema. Il 20 aprile i server sono stati spenti. Secondo altre fonti, invece, il PSN sarebbe stato spento per colpa di errori della Sony durante lavori di routine. Il 24 aprile \u00e8 stato il giorno in cui alla Sony sono venuti a conoscenza di cosa \u00e8 stato effettivamente preso dagli account, e il 26 aprile hanno inviato una mail a tutti i registrati al PSN. Nel giro di poco tempo tutti i dati anagrafici, gli indirizzi email, login e password del PSN di oltre 77 milioni di utenti erano pesantemente a rischio di furto dalle banche dati.\nI primi sospettati di tale attacco furono gli Anonymous, come atto di vendetta nei confronti di Sony, per aver citato in giudizio George Hotz, un giovane hacker responsabile di aver diffuso poche settimane prima sul web i codici di sicurezza di PlayStation 3, attraverso i quali la console pu\u00f2 essere violata. Altre ipotesi invece affermarono che Sony sarebbe stata violata da alcuni utenti attraverso l'uso su PlayStation 3 di un custom firmware, denominato \"Rebug\", utilizzato per acquistare contenuti digitali con carte di credito inesistenti.\nIl primo maggio Sony ha tenuto una conferenza motivando le cause della sospensione del servizio PSN, illustrando l'incremento delle procedure di sicurezza per prevenire in futuro simili problematiche, nonch\u00e9 il rimborso per gli utenti.\nSony ha inoltre dichiarato che le operazioni per il ritorno online stanno volgendo al termine, e che si sta procedendo alla fase finale dei test; probabilmente, entro la fine di maggio, i servizi PSN sarebbero stati riattivati completamente.\nDalla mattina del 15 maggio 2011, Sony ha iniziato la fase di riattivazione del PSN abilitando nuovamente le funzionalit\u00e0 di gioco online, PlayStation Home e sincronizzazione trofei; al momento dell'accesso al PSN, per cautelarsi contro possibili furti di dati \u00e8 stato imposto agli utenti l'inserimento di una nuova password d'accesso con requisiti minimi di complessit\u00e0 maggiorati, anche se l'elevato numero di utenti iscritto al PSN ha creato qualche rallentamento nelle procedure. Anche dopo la riattivazione sono stati tuttavia necessari nuovi interventi di manutenzione del PSN (con conseguente periodo di \"downtime\") al fine di migliorare la qualit\u00e0 del servizio ed evitare il ripetersi di attacchi. Il 23 maggio 2011 il colosso giapponese ha dichiarato che gli attacchi hanno portato ad una perdita di 171 milioni di dollari per l'anno fiscale 2011 ed un impatto indiretto in termini di mancato guadagno stimabile intorno a 207 milioni.\nLa questione sulla scarsa sicurezza e negligenza da parte di Sony, per\u00f2, ha attirato le critiche del \"Data Protection and Freedom of Information Advice\" con sede nel Regno Unito. L'ente ha, con il potere a lui attribuitogli, sanzionato e costretto Sony al pagamento di una multa per un valore di circa 290.000 euro, che all'epoca equivalevano a circa 37.6 milioni di yen.\nDopo circa tre settimane di attesa, il 2 giugno 2011, il PlayStation Store \u00e8 tornato online, mentre il programma \"Welcome Back\" \u00e8 diventato disponibile dal 3 giugno. Nei primi giorni di riapertura del servizio, a causa del notevole aumento di traffico, sono stati registrati diversi rallentamenti in fase di accesso allo \"Store\".\nProgramma \"Welcome Back\".\nIn seguito al periodo di \"downtime\" del \"PSN\", per scusarsi con i suoi utenti del disservizio Sony ha preposto un programma \"Welcome Back\", ovvero una lista di bonus e videogiochi gratuiti che l'azienda giapponese ha messo a disposizione degli utenti dopo la riapertura del PlayStation Store, e che riguardano esclusivamente i possessori di account gi\u00e0 attivi prima della data degli attacchi (17 aprile 2011); detti bonus sono stati resi disponibili solo dopo la riattivazione dello \"Store\". Secondo quanto dichiarato sul \"PlayStation Blog\" ufficiale, il programma prevede:\nVa comunque specificato che spetta all'utente la data di decorrenza delle promozioni: per farlo \u00e8 sufficiente accettare nel menu dedicato sullo \"Store\" l'attivazione del pacchetto \"Welcome Back\".\nAttacchi al PSN del 2014.\nTra il 23 ed il 24 agosto 2014, a distanza di ben 3 anni dal precedente, vi \u00e8 stato un altro attacco al PSN. Un manipolo di crakers noti come \"Lizard Squad\" ha eseguito un attacco informatico di tipo \"DOS\", che ha avuto l'esito di mandare offline i servizi. Contemporaneamente a PSN sono stati colpiti anche Battle.net, che ha mandato fuori servizio i server di gioco multiplayer di Diablo III, League of Legends e World of Warcraft. Il fatto fu confermato ufficialmente anche da John Smedley, boss di Sony Entertainment Network, che annunci\u00f2: \"Stiamo subendo un attacco su larga scala. Sono gi\u00e0 stati adottati i provvedimenti necessari, ma potrebbero verificarsi dei problemi fino al termine della manutenzione.\"\nNelle ore successive, oltre al danno, si aggiunse anche la beffa. Infatti, \"Lizard Squad\" oltre al cracking al PSN, ha anche criticato Sony con un messaggio sul proprio profilo Twitter, esclamando: \"Sony, l'ennesima grande azienda, che non sta spendendo i fiumi di denaro che ottiene dal PSN, per dare il meglio ai suoi clienti. Che quest'avidit\u00e0 finisca.\"\nSuccessivamente la questione \u00e8 degenerata ulteriormente, quasi a livello \"tragicomico\": mentre \"John Smedley\" si recava in aereo da Dallas a San Diego, per un viaggio d'affari, i crackers di \"Lizard Squad\" hanno intercettato il suo volo American Airlines 362 (un Boeing 757 con a bordo 185 passeggeri) ed hanno avvertito la compagnia che a bordo dell'aereo vi era una bomba. Pur trattandosi di uno scherzo, a causa di questioni di sicurezza, il volo di Smedley ha subito un ritardo ed ha dovuto deviare verso Phoenix. Per burlarsi ulteriormente della situazione, sul profilo Twitter di \"Lizard Squad\", venne caricato un video-montaggio (preso da YouTube) che mostrava una delle torri del World Trade Center, durante gli attentati dell'11 settembre 2001, accompagnata dal timer di una bomba che una volta conclusoti mostrava la torre crollare su se stessa.\nTra il 24 e il 25 agosto, un rappresentante di Sony Entertainment Network rifer\u00ec le parole di \"John Smedley\": \"Posso confermare che ora, l'FBI si sta occupando personalmente della cosa\"; a maggior ragione l'FBI \u00e8 intervenuta temendo atti di terrorismo, anche perch\u00e9 sempre sul profilo Twitter di \"Lizard Squad\" (oltre al foto montaggio sul WTC) sono stati pubblicati pi\u00f9 post con riferimenti inneggianti allo Stato Islamico dell'Iraq e del Levante, un movimento jihadista affermatosi in medio oriente da aprile, anche se rimaneva tuttavia da verificare la veridicit\u00e0 della cosa, o se si trattava dell'ennesima burla. Nello stesso momento per\u00f2 iniziano gli attacchi di \"Lizard Squad\" anche ad Xbox Live, mentre Battle.net viene colpito da un crash di sever per la seconda volta.\nIl 25 agosto, tuttavia, i problemi di PSN vengono risolti. Anche i problemi di Xbox Live, durati particolarmente poco, sono stati risolti dal tempestivo intervento di Microsoft, grazie anche al fatto che dopo gli attacchi al PSN, l'azienda americana ha potuto anticiparsi sui tempi. Per prendersi gioco un'ultima volta, di tutto, \"Lizard Squad\" al termine del suo lavoro ha emanato giudizi, citando e complimentandosi con Microsoft ed Xbox Live per avergli dato del filo da torcere con le loro contro-misure, mentre ha (per la seconda volta) criticato e deriso Sony e PSN, per la scarsa sicurezza ed elevata facilit\u00e0 nella manomissione dei loro server.\nDisponibilit\u00e0.\nIl PSN \u00e8 attualmente disponibile e supportato in 73 stati."}
{"id": "747032", "revid": "486946", "url": "https://it.wikipedia.org/wiki?curid=747032", "title": "Unicorno rosa invisibile", "text": ""}
{"id": "747038", "revid": "268111", "url": "https://it.wikipedia.org/wiki?curid=747038", "title": "Cantone di La Rochette", "text": "Il Cantone di La Rochette era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747039", "revid": "287204", "url": "https://it.wikipedia.org/wiki?curid=747039", "title": "RUS", "text": ""}
{"id": "747040", "revid": "268111", "url": "https://it.wikipedia.org/wiki?curid=747040", "title": "Cantone di Le Ch\u00e2telard", "text": "Il Cantone di Le Ch\u00e2telard era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747041", "revid": "1310927", "url": "https://it.wikipedia.org/wiki?curid=747041", "title": "Fu\u00dfballclub Hansa Rostock", "text": "Il Fu\u00dfballclub Hansa Rostock e.V., meglio conosciuto come Hansa Rostock, \u00e8 una societ\u00e0 calcistica tedesca con sede nella citt\u00e0 di Rostock, citt\u00e0 del Meclemburgo-Pomerania Occidentale. Nella stagione 2021-2022 milita nella 2. Bundesliga, la seconda divisione del calcio tedesco.\nStoria.\nI primi anni e l'epoca della DDR.\nIl club venne fondato il 28 dicembre 1965, quando la sezione calcio dell\"SC Empor Rostock\" venne resa indipendente dalla societ\u00e0 sportiva di appartenenza, in base a un programma sostenuto dal governo che cre\u00f2 undici \"squadre centrali\" che avrebbero fatto crescere giovani talenti e dato alla nazionale di calcio della Germania Est una costante fornitura di giocatori di alta qualit\u00e0.\nL\"SC Empor Rostock\" in origine gioc\u00f2 come \"Empor Lauter\" in una piccola cittadina mineraria della Sassonia, vicino al confine con la Cecoslovacchia. Il Lauter ebbe un successo inaspettato e nel 1954 attir\u00f2 l'attenzione del politico Harry Tisch, che decise che la sua citt\u00e0 meritava una squadra decente che giocasse nell'appena completato Ostseestadion, e semplicemente ordin\u00f2 che la squadra venisse trasferita a Rostock, nonostante le inutili proteste della popolazione locale. Questo era un evento comune nel calcio della Germania Est, e le squadre venivano regolarmente ribattezzate, smantellate o spostate da citt\u00e0 a citt\u00e0, secondo i desideri di importanti funzionari comunisti.\nI calciatori trassero il massimo dalle nuove circostanze e goderono di un certo successo per il resto degli anni 1950 e negli anni 1960. La squadra trapiantata fin\u00ec per essere vicecampione della Germania Est per tre stagioni consecutive della \"DDR-Oberliga\", dal 1962 al 1964, e fece quattro apparizioni nella finale di Coppa della Germania Est. Sfortunatamente, non furono in grado di aggiudicarsi nessun titolo. Il club venne ribattezzato \"Hansa Rostock\" dopo la sua separazione dall'SC Empor nel 1965, come tributo allo storico ruolo della citt\u00e0 nella Lega Anseatica delle citt\u00e0 portuali della Germania settentrionale.\nNegli anni 1970 la squadra finiva costantemente nella seconda parte della classifica e venne retrocessa in seconda divisione, nella \"DDR-Liga, Staffel A\", per una sola stagione in tre diverse occasioni alla fine del decennio. Torn\u00f2 nella massima divisione negli anni 1980. Soltanto con la riunificazione del paese e la fine del predominio quasi assoluto esercitato da Dynamo Dresda, Magdeburgo, Lipsia e Dynamo Berlino, l'Hansa riusc\u00ec a portarsi alla ribalta della \"Oberliga\".\nI primi anni dopo l'unificazione e la Bundesliga.\nRiunificatasi la Germania nel 1990, la lega calcistica della Germania Est si sciolse nella struttura della DFB. Il campionato di Oberliga venne mantenuto in vita per un'ulteriore stagione, sia pur assimilato nei ranghi della DFB come \"NOFV Oberliga Nordost\" oppure \"Regionalliga Nordost\" (terza divisione a livello nazionale). I piazzamenti delle varie squadre avrebbero poi contribuito alla loro ridistribuzione nelle prime tre serie calcistiche tedesche. L'Hansa Rostock, schierando tra l'altro l'americano Paul Caligiuri, vinse il campionato e conquist\u00f2 un posto nella Bundesliga, portata da 18 a 20 squadre nella stagione 1991-1992 per fare posto a due squadre dell'ex Germania Est. L'altra squadra fu la , che lott\u00f2 fino all'ultimo per il successo trascinata dalle reti di Thorsten Gutschow. L'Hansa conquist\u00f2 anche l'ultima edizione della FDGB Pokal, con una vittoria per 1 a 0 sull'FC Stahl Eisenh\u00fcttenstadt, comunque ammesso alla Coppa delle Coppe.\nL'Hansa non fu in grado di rimanere nella nuova realt\u00e0 della Bundesliga e fu retrocesso dopo aver terminato a un solo punto dalla salvezza dopo lunga lotta con il Wattenscheid. \nTre stagioni di attesa nella Zweite Bundesliga riportarono il club nella massima divisione per la stagione 1995-1996. Nei dieci anni passati nella Bundesliga, il miglior risultato sarebbero stati due sesti posti. Nonostante abbia terminato spesso nella seconda parte della classifica, la squadra continu\u00f2 ad essere l'unica tra quelle dell'ex Germania Est ad essere in grado di sfidare risolutamente i pi\u00f9 ricchi club dell'ovest.\nNella prima parte del campionato 2004-2005 l'Hansa ottenne una vittoria e cinque pareggi in 17 incontri. Non fu in grado di recuperare e a fine campionato venne retrocessa, lasciando l'ex DDR senza un club nella massima divisione per la prima volta dalla riunificazione. Come altre squadre della ex Germania Est, fu vittima della dura realt\u00e0 economica, mentre le pi\u00f9 ricche e consolidate squadre dell'ovest acquistarono i giocatori dell'est di maggior talento in cambio dei soldi necessari alla sopravvivenza finanziaria. Stefan Beinlich e Oliver Neuville furono due dei giocatori dell'Hansa ceduti a squadre dell'ovest in cambio di soldi.\nNella stagione 2006-2007 l'Hansa si \u00e8 piazzata seconda in Zweite Bundesliga ed \u00e8 stata promossa in massima serie, da cui \u00e8 retrocessa subito, piazzandosi penultima.\nAl termine della stagione 2009-2010, dopo la sconfitta nello spareggio promozione/retrocessione contro l'Ingolstadt 04, \u00e8 scesa in 3. Liga, terza serie nazionale.\nTuttavia, dopo appena un anno di purgatorio l'Hansa Rostock ottenne la promozione in Zweite Bundesliga. \nNella stagione 2011-2012 si classific\u00f2 all'ultimo posto, retrocedendo nuovamente in 3. Liga, dove nella stagione seguente chiuse in una posizione di medio-bassa classifica.\nNella stagione 2020-2021 l'Hansa Rostock ottiene la promozione in Zweite Bundesliga.\nColori e simboli.\nColori.\nIl colore della maglia dell'Hansa Rostock \u00e8 il blu, mentre i pantaloncini sono bianchi e i calzettoni sono blu.\nSimboli ufficiali.\nStemma.\nIl simbolo dell'Hansa Rostock \u00e8 composto da un cerchio con all'interno una nave rossa, che contiene la scritta \"F.C. HANSA\", e la vela blu.\nStrutture.\nStadio.\nDal 1954 il club disputa le proprie gare interne nell'Ostseestadion (lo \"Stadio del Mar Baltico\"), noto anche come \"DKB-Arena\", che sorge a Rostock e che pu\u00f2 ospitare 29.000 spettatori. Venne costruito con la partecipazione di diverse centinaia di cittadini della citt\u00e0, che diedero il loro aiuto gratuitamente.\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il club ha vinto l'ultima edizione della DDR-Oberliga, quella del 1990-1991. Per questo motivo \u00e8 stato ammesso, in seguito alla riunificazione tedesca, direttamente in Bundesliga; qui il miglior risultato ottenuto \u00e8 il sesto posto finale, a cui \u00e8 giunto in 2 occasioni, nell'edizione 1995-1996 e in quella del 1997-1998.\nDalla stagione 1965-1966 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha totalizzato 3 partecipazioni, senza mai superare il turno.\nAlla stagione 2020-2021 il club ha ottenuto le seguenti partecipazioni ai tornei internazionali:\nTifosi.\nSecondo uno studio, l\"FC Hansa Rostock\" si \u00e8 piazzato quarto in Germania \u2013 dietro a , e \u2013 in termini di numero di tifosi. Attualmente conta circa 3,8 milioni di sostenitori ed \u00e8 il club di maggior successo dell'ex Germania Est.\nOrganico.\nRosa 2020-2021.\n\"Aggiornata all'8 ottobre 2020.\""}
{"id": "747042", "revid": "767487", "url": "https://it.wikipedia.org/wiki?curid=747042", "title": "In linea con l'assassino", "text": "In linea con l'assassino (\"Phone Booth\") \u00e8 un film del 2002 diretto da Joel Schumacher.\nTrama.\nNew York. Stuart \"Stu\" Shepard \u00e8 un giovane manager di terz'ordine che fa di tutto per sembrare importante a chi gli sta intorno, basando il tutto su una serie infinita di bugie e sotterfugi. Ogni giorno va nella medesima cabina telefonica nel cuore di Manhattan per telefonare a Pam, una giovane ragazza di provincia arrivata in citt\u00e0 per tentare la carriera di attrice: Stu le ha fatto grandi promesse ma in realt\u00e0 vorrebbe soltanto intraprendere una relazione extraconiugale con lei, all'insaputa di sua moglie Kelly.\nAl termine della chiamata Stu sta per andarsene, ma improvvisamente sente il telefono squillare; incuriosito, risponde: dall'altra parte della cornetta c'\u00e8 uno squilibrato armato con un fucile di precisione che gli dice di tenere la cabina sotto tiro da un edificio vicino e che minaccia di ucciderlo qualora riagganci e se ne vada. Lo sconosciuto sa molte cose di Stu, compreso il fatto che vuole tradire la moglie, e gli chiede di fare chiarezza sia con lei che con Pam. Il killer dimostra di fare sul serio uccidendo un uomo vicino alla cabina, ma astutamente riesce a far s\u00ec che l'omicidio appaia colpa di Stu. Il gioco psicologico del killer prosegue anche con l'arrivo della polizia, dei media, di Kelly e di Pam.\nAlla fine la polizia riesce a capire dove si trova il killer e, una volta arrivati sul posto, trovano un uomo in una pozza di sangue; viene identificato da Stu, il quale asserisce di aver avuto un litigio con lui proprio quella mattina. In realt\u00e0 altri non \u00e8 che un depistaggio poich\u00e9, quando Stu viene liberato e portato nell'ambulanza, il vero killer si fa vivo e (mentre Stu \u00e8 sotto l'effetto di un potente sedativo per calmarlo dallo stress) gli parla rivelando che il suo operato aveva un'insospettata valenza morale: se Stu avesse continuato a mentire, come aveva fatto sino a quel momento, lui si sarebbe rifatto vivo e l'avrebbe ucciso. Stu avrebbe dovuto, dunque, essere sincero con se stesso e con le persone che gli stavano accanto per avere salva la vita.\nProduzione.\nRegia.\nLa pellicola si svolge in tempo reale \u2014 in altre parole, lo scorrere del tempo nella finzione \u00e8 pari a quello vissuto dallo spettatore durante la visione \u2014, e fa ampio uso dello \"split screen\", in modo analogo a quanto avveniva nella contemporanea serie televisiva \"24\" di cui era protagonista Kiefer Sutherland, proprio il cattivo de \"In linea con l'assassino\".\nSceneggiatura.\nLarry Cohen aveva proposto originariamente l'idea di una pellicola che si svolgesse interamente in una cabina telefonica ad Alfred Hitchcock negli anni sessanta; a Hitchcock l'idea piacque, ma n\u00e9 lui n\u00e9 Cohen riuscirono all'epoca a trovare una trama plausibile per mantenere il film confinato alla cabina, pertanto l'idea fu abbandonata. Cohen riprese in mano il soggetto alla fine degli anni novanta, quando ebbe l'idea del cecchino.\nRiprese.\nLe riprese principali del film sono state completate in dieci giorni, con altri due giorni per le altre scene e rifacimenti. Sebbene sia ambientato a New York, \u00e8 stato girato per la maggior parte nel centro di Los Angeles (alla Quinta Strada, tra Broadway Street e Spring Street): questo fatto \u00e8 rivelato anche dal passaggio per strada degli autobus della Contea di Los Angeles; sullo schermo viene invece detto che la cabina si trova tra la West 53 Street e la 8th Avenue a Manhattan. La versione del regista del film include un cameo di Jared Leto.\nDistribuzione.\nLa distribuzione del film doveva originariamente avvenire negli Stati Uniti nell'autunno del 2002, ma proprio in quel periodo (ottobre 2002) si verificarono a Washington alcuni casi di cecchini serial killer (argomento trattato nel film), e fu cos\u00ec deciso di rimandare l'uscita della pellicola all'aprile del 2003."}
{"id": "747044", "revid": "767487", "url": "https://it.wikipedia.org/wiki?curid=747044", "title": "Cantone di Les \u00c9chelles", "text": "Il Cantone di Les \u00c9chelles era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747047", "revid": "287204", "url": "https://it.wikipedia.org/wiki?curid=747047", "title": "Cantone di Montm\u00e9lian", "text": "Il Cantone di Montm\u00e9lian \u00e8 un cantone francese dell'Arrondissement di Chamb\u00e9ry.\nA seguito della riforma complessiva dei cantoni del 2014 \u00e8 passato da 15 a 29 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747050", "revid": "767487", "url": "https://it.wikipedia.org/wiki?curid=747050", "title": "Cantone di Le Pont-de-Beauvoisin (Savoia)", "text": "Il Cantone di Le Pont-de-Beauvoisin \u00e8 un cantone francese dell'Arrondissement di Chamb\u00e9ry.\nA seguito della riforma complessiva dei cantoni del 2014 \u00e8 passato da 12 a 27 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747052", "revid": "339392", "url": "https://it.wikipedia.org/wiki?curid=747052", "title": "FC Hansa Rostock", "text": ""}
{"id": "747056", "revid": "268111", "url": "https://it.wikipedia.org/wiki?curid=747056", "title": "Cantone di Ruffieux", "text": "Il Cantone di Ruffieux era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747057", "revid": "287204", "url": "https://it.wikipedia.org/wiki?curid=747057", "title": "Cantone di Saint-Alban-Leysse", "text": "Il Cantone di Saint-Alban-Leysse \u00e8 un cantone francese dell'Arrondissement di Chamb\u00e9ry.\nA seguito della riforma complessiva dei cantoni del 2014 \u00e8 passato da 9 a 24 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747060", "revid": "104458", "url": "https://it.wikipedia.org/wiki?curid=747060", "title": "Cantone di Saint-Genix-sur-Guiers", "text": "Il Cantone di Saint-Genix-sur-Guiers era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747061", "revid": "287204", "url": "https://it.wikipedia.org/wiki?curid=747061", "title": "Cantone di Saint-Pierre-d'Albigny", "text": "Il Cantone di Saint-Pierre-d'Albigny \u00e8 un cantone francese degli arrondissement di Chamb\u00e9ry e di San Giovanni di Moriana.\nA seguito della riforma complessiva dei cantoni del 2014 \u00e8 passato da 5 a 26 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747062", "revid": "124124794", "url": "https://it.wikipedia.org/wiki?curid=747062", "title": "Meidericher Spielverein Duisburg", "text": "Il Meidericher Spielverein Duisburg, spesso abbreviato in MSV Duisburg o anche solo Duisburg, \u00e8 una societ\u00e0 calcistica tedesca con sede a Duisburg, citt\u00e0 della valle della Ruhr. Milita nella 3. Liga, la terza divisione del calcio tedesco.\nIl Duisburg nella sua storia ha avuto come miglior posizione in campionato il secondo posto nella Bundesliga 1963-1964, inoltre ha raggiunto per quattro volte la finale della Coppa di Germania; a livello internazionale il miglior risultato \u00e8 invece la semifinale, raggiunta nella Coppa UEFA 1978-1979.\nStoria.\nIl club viene fondato nel 1902 come Meidericher Spielverein nella citt\u00e0 di Meiderich, in seguito divenuta un distretto di Duisburg. Nel 1905 il Meidericher SV si fonde con il \"Viktoria Meiderich\" e comincia a partecipare ai campionati locali, dove ottiene le prime vittorie. Rimane anche un paio di stagioni senza sconfitte tra il 1913 e il 1914, segnando 113 gol e subendone solo 12. Nel 1929 il club vince invece il primo campionato del Niederrhein, che lo fa partecipare per la prima volta al campionato nazionale; qui viene per\u00f2 subito eliminato, e lo stesso accade anche due stagioni dopo.\nNel dopoguerra il calcio tedesco viene riorganizzato in cinque massime divisioni, e il Meidericher SV viene promosso per la prima volta in una di queste, l'Oberliga West, nel 1951. Tranne che per una sola stagione milita in questa competizione ininterrottamente fino al 1963, anno in cui in Germania Ovest nasce la Bundesliga. Il club \u00e8 uno dei sedici ammessi alla prima stagione, che viene conclusa con il secondo posto alle spalle del Colonia. Due anni dopo, invece, la squadra accede per la prima volta alla finale della Coppa di Germania, ma \u00e8 battuta 4-2 dal Bayern Monaco.\nNel 1966 il club cambia nome in Meidericher Spielverein Duisburg, e continua a giocare in Bundesliga. Pur rimanendo sempre nella parte medio-bassa della graduatoria arriva nuovamente alla finale della Coppa nazionale nel 1975, dove viene per\u00f2 sconfitto dall'Eintracht Frankfurt. Grazie a questo traguardo, comunque, il Duisburg partecipa alla Coppa UEFA 1975-1976; viene per\u00f2 eliminato dal Levski Sofia nel secondo turno. Il club termina il campionato 1977-1978 al sesto posto, e partecipa nuovamente alla Coppa UEFA; i tedeschi, grazie anche agli 8 gol segnati da Ronald Worm arrivano a disputare la semifinale della manifestazione, ma ad accedere alla finale sono i connazonali e futuri vincitori del Borussia M\u00f6nchengladbach. In questo periodo milita in squadra anche Bernard Dietz, che vince da capitano gli Europei 1980 con la maglia della nazionale tedesca.\nLa retrocessione in Zweite Bundesliga arriva per\u00f2 al termine della stagione 1981-1982. Gi\u00e0 due anni dopo il club ha la possibilit\u00e0 di tornare in massima divisione: Roland Wohlfarth diventa capocannoniere e il Duisburg arriva al terzo posto; viene per\u00f2 sconfitto dall'Eintracht Frankfurt nel play-off. Dopo aver sfiorato la promozione arriva una nuova retrocessione, tanto che nella seconda met\u00e0 degli anni ottanta la squadra trascorre tre anni in Oberliga Nordrhein. La prima parte degli anni novanta viene trascorsa tra la Bundesliga e la seconda divisione, la seconda parte, invece, sempre in Bundesliga. Il club disputa nuovamente la finale della coppa nazionale nell'edizione 1997-1998, ma anche questa volta \u00e8 il Bayern a vincere il trofeo; il Duisburg partecipa comunque all'ultima edizione della Coppa delle Coppe, ma viene sconfitto dal Genk nel primo turno.\nIl Duisburg trascorre gli anni duemila quasi interamente in seconda divisione, eccetto le stagioni 2005-2006 e 2007-2008, quando \u00e8 in Bundesliga, ma termina ambedue le volte all'ultimo posto. La quarta finale di coppa viene disputata nella stagione 2010-2011, mentre il club milita in seconda divisione, ed \u00e8 persa per 5-0 contro lo Schalke 04. Una nuova retrocessione arriva al termine della stagione 2012-2013: questa volta al club viene negata la licenza ed \u00e8 cos\u00ec retrocesso in 3. Liga. Torna in 2. Fu\u00dfball-Bundesliga per la stagione 2015-2016, che per\u00f2 conclude al terzultimo posto, retrocedendo nuovamente in 3. Liga. Nella 2017-2018 il club risale dalla terza divisione e conclude la stagione con un ottimo 7\u00ba posto, ma l'anno dopo retrocede nuovamente in terza serie, a causa della penultima piazza.\nCronistoria.\nFonte\nColori e simboli.\nColori.\nI colori della maglia del Duisburg sono il bianco e il blu, che formano delle strisce orizzontali, mentre i pantaloncini e i calzettoni sono bianchi con risvolto blu.\nSimboli ufficiali.\nStemma.\nIl simbolo del Duisburg \u00e8 composto da una zebra a strisce bianche e blu, vicino a un cerchio sempre in questi due colori; nel suo bordo compare la scritta \"Meidericher SV 02 Duisburg\", mentre al suo interno si trovano le lettere \"MSV\" intrecciate.\nStrutture.\nStadio.\nDal 2004 il club disputa le proprie gare interne nella Schauinsland-Reisen-Arena, che sorge a Duisburg e che pu\u00f2 ospitare 31.500 spettatori. Nella sua storia ha ospitato gli allenamenti dell'Italia che ha vinto il , ed era nota come \"MSV-Arena\".\nIn precedenza il Duisburg giocava nel Wedaustadion, che era stato inaugurato nel 1921.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha anche una lunga militanza nell'Oberliga West, ed \u00e8 stata una dei sedici che ha preso parte alla prima edizione della Bundesliga, Qui raggiunge subito il miglior piazzamento, il secondo posto, e viene retrocesso per la prima volta solo al termine del campionato 1981-1982.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la semifinale nella 1978-1979, dove \u00e8 stato sconfitto nel \"derby\" col poi campione. Ha giocato anche una finale della Coppa Intertoto UEFA 1997, dove \u00e8 stato sconfitto dall'.\nAlla stagione 2020-2021 il club ha ottenuto le seguenti partecipazioni ai tornei internazionali:"}
{"id": "747063", "revid": "767487", "url": "https://it.wikipedia.org/wiki?curid=747063", "title": "Cantone di Yenne", "text": "Il Cantone di Yenne era un cantone francese dell'Arrondissement di Chamb\u00e9ry.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747066", "revid": "268111", "url": "https://it.wikipedia.org/wiki?curid=747066", "title": "Cantone di Aiguebelle", "text": "Il Cantone di Aiguebelle era un cantone francese dell'Arrondissement di Saint-Jean-de-Maurienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747068", "revid": "599013", "url": "https://it.wikipedia.org/wiki?curid=747068", "title": "Cantone di La Chambre", "text": "Il Cantone di La Chambre era un cantone francese dell'Arrondissement di Saint-Jean-de-Maurienne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747069", "revid": "268111", "url": "https://it.wikipedia.org/wiki?curid=747069", "title": "Cantone di Lanslebourg-Mont-Cenis", "text": "Il Cantone di Lanslebourg-Mont-Cenis era un cantone francese dell'Arrondissement di Saint-Jean-de-Maurienne.\nCoincideva con l'alta valle dell'Arc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747070", "revid": "767487", "url": "https://it.wikipedia.org/wiki?curid=747070", "title": "Cantone di Modane", "text": "Il Cantone di Modane \u00e8 un cantone francese dell'Arrondissement di Saint-Jean-de-Maurienne.\nA seguito della riforma complessiva dei cantoni del 2014 \u00e8 passato da 7 a 20 comuni. Dal 1\u00ba gennaio 2017 i comuni sono diminuiti da 20 a 16 per la fusione di 5 municipi nella nuova municipalit\u00e0 di Val-Cenis. \nComposizione.\nPrima della riforma del 2014 comprendeva i comuni di:\nDal 2015 comprende i comuni di:\nDal 2017, quindi comprende i comuni di:"}
{"id": "747073", "revid": "287204", "url": "https://it.wikipedia.org/wiki?curid=747073", "title": "Cantone di San Giovanni di Moriana", "text": "Il Cantone di San Giovanni di Moriana \u00e8 un cantone francese dell'Arrondissement di San Giovanni di Moriana.\nA seguito della riforma complessiva dei cantoni del 2014 \u00e8 passato da 16 a 30 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "747075", "revid": "268111", "url": "https://it.wikipedia.org/wiki?curid=747075", "title": "Cantone di San Michele di Moriana", "text": "Il Cantone di San Michele di Moriana era un cantone francese dell'Arrondissement di San Giovanni di Moriana.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "747076", "revid": "70238", "url": "https://it.wikipedia.org/wiki?curid=747076", "title": "Giuseppe Gioacchino Belli", "text": ""}
{"id": "747081", "revid": "253269", "url": "https://it.wikipedia.org/wiki?curid=747081", "title": "Stockard Channing", "text": "Biografia.\nFiglia di Lester Napier Stockard e Mary Alice English, suo padre mor\u00ec quando Stockard aveva 16 anni. Sua sorella, Lesly, \u00e8 diventata sindaco di Palm Beach nel 2000. Nominata all'Oscar alla miglior attrice per il film \"6 gradi di separazione\", \u00e8 conosciuta particolarmente per la sua partecipazione al film \"Grease\", in cui interpretava il ruolo di Betty Rizzo. \u00c8 stata poi in \"A Wong Foo, grazie di tutto! Julie Newmar\", \"Luna di fiele\" di Roman Pola\u0144ski, \"Smoke\" di Wayne Wang, \"Qualcosa di personale\", \"Il club delle prime mogli\", \"Amori &amp; incantesimi\", \"Partnerperfetto.com\", \"Qui dove batte il cuore\" e molti altri.\nIn televisione ha interpretato Abbey Bartlet, la moglie del Presidente degli Stati Uniti d'America nella serie tv plurivincitrice di Emmy Awards \"West Wing - Tutti gli uomini del Presidente\". Nel 2000 ha avuto una candidatura allo Screen Actors Guild Awards per la \"Miglior interpretazione femminile in un film o miniserie per la TV\" nel film per la televisione \"The Truth About Jane\" del regista Lee Rose. Nella stagione 2005-2006 \u00e8 stata protagonista con Henry Winkler della situation comedy \"Out of Practice - Medici senza speranza\". Ha impersonato la moglie del reverendo presbiteriano Allen nell'episodio \"Il primo bacio\" della serie televisiva \"La strada per Avonlea\". Stockard Channing ha partecipato come comparsa nel telefilm \"Sabrina, vita da strega\" nel ruolo di se stessa.\nVita privata.\nSi \u00e8 sposata quattro volte: prima dal 1964 al 1967 con lo scultore Walter Channing Jr., poi dal 1969 al 1976 con il traduttore Paul Schmidt; dal 1976 al 1980 con lo scrittore David Debin e dal 1982 al 1988 con l'uomo d'affari David Leffert Rawle. Non ha mai avuto figli. Dal 1988 \u00e8 fidanzata con il fotografo Daniel Gillham.\nRiconoscimenti.\nPremio Oscar\nGolden Globe \nPremio Emmy\nGrammy Award\nTony Award"}
{"id": "747083", "revid": "110157", "url": "https://it.wikipedia.org/wiki?curid=747083", "title": "Cuccagna del Cadenon", "text": "La Cuccagna del Cadenon \u00e8 un'antica cuccagna che viene organizzata annualmente a Lazise, sul Lago di Garda.\nIl palo della cuccagna viene disputato ogni anno il terzo sabato di luglio, in concomitanza con la locale festa \"Terza di Luglio \" (venerd\u00ec, sabato e domenica).\nCaso primo al mondo nel suo genere (sono documentate manifestazioni a partire dagli anni '30 del secolo XX), essa \u00e8 costituita da un palo lungo 12 metri, abbondantemente cosparso di grasso e disposto orizzontalmente sull'acqua. \nL'evento si svolge in notturna nell'antico porto del paese affiancato dalla antica dogana veneta.\nVince chi riesce ad agguantare e tenere in mano la \"bandierina\" posta sulla sommit\u00e0 del palo, dopo averlo percorso nella sua interezza scivolando sul grasso.\nI concorrenti sono raggruppati in quattro squadre, ciascuna rappresentante da una contrada del paese. Possono partecipare alla manifestazione esclusivamente i residenti o nativi di Lazise.\nEvento attesissimo e molto sentito dalla popolazione e dai numerosi ospiti della cittadina, oltre che molto spettacolare, \u00e8 stato ripreso e rivisto a seguito di una sospensione nel 2003 (causata da una siccit\u00e0 che aveva fatto scendere il livello delle acque del Lago di Garda ai minimi storici) continuando cos\u00ec con veste rinnovata un'antica tradizione."}
{"id": "747084", "revid": "211373", "url": "https://it.wikipedia.org/wiki?curid=747084", "title": "Jesus (miniserie televisiva)", "text": "Jesus \u00e8 una miniserie televisiva del 1999 diretta da Roger Young e interpretata da Jeremy Sisto (nel ruolo di Ges\u00f9 adulto; Miles C. Hobson interpreta Ges\u00f9 bambino e Josh Maguire Ges\u00f9 adolescente), Jacqueline Bisset e Gary Oldman.\nIdeato dalla Lube per Lux Vide, Betafilm, Five Mile River Film e Quinta Communications, in associazione con Rai Fiction, France 2, Antena 3, ARD, Mtm, \u010cesk\u00e1 televize, Nederlandse Christelijke Radio-Vereniging (Ncrv) e BSkyB, fa parte de \"Le storie della Bibbia\"; \u00e8 difatti anche noto come La Bibbia: Jesus.\n\u00c8 anche distribuito come film, in un unico episodio, per la durata complessiva ridotta di 104 minuti.\nDescrizione.\nLa sceneggiatura di \"Jesus\" presenta il tema del Messia in una chiave di lettura molto diversa dalla tradizione, in quanto la produzione intendeva realizzare un racconto rivolto prevalentemente a un pubblico laico.\nLa narrazione d\u00e0 ampio risalto alla profonda umanit\u00e0 di Ges\u00f9, presentandolo come un giovane che ama la vita e le sue gioie, sempre pronto a ridere e scherzare con i discepoli, per poi raggiungere un apice di dolore e atrocit\u00e0 nei momenti della Passione. Questa umanit\u00e0 emerge nel bel rapporto con i genitori, soprattutto con Giuseppe, e nelle sue incertezze iniziali circa il suo ruolo di Messia, culminando infine nel confronto con l'ingannevole Satana, attraverso le cui tentazioni intuisce la necessit\u00e0 di portare a termine la missione in totale conformit\u00e0 con il volere di Dio.\nCostata venti milioni di dollari, la miniserie affronta peraltro il tema dell'amore di sua madre Maria, la dedizione e la profondit\u00e0 psicologica dei dodici apostoli, e l'ammirazione di una folla manovrata dal potente di turno, e cita le preoccupazioni del potente e venerato Sinedrio di Gerusalemme e l'ostilit\u00e0 e lo scherno del potere di Roma. Un particolare rilievo viene dato allo sguardo femminile su Ges\u00f9, in quanto la storia conferisce voce alle donne che pi\u00f9 da vicino lo hanno seguito e amato: Maria di Nazaret, Maria di Betania, Maria Maddalena.\n\"Jesus\" attribuisce la responsabilit\u00e0 della condanna di Ges\u00f9 non tanto al Tempio di Gerusalemme, diviso tra sacerdoti amici dei romani, ma alla volont\u00e0 dell'intrigante Ponzio Pilato, il procuratore della Giudea romana.\nPeculiarit\u00e0, e inevitabile oggetto di polemiche, sono alcune scene con elementi contemporanei: il Satana appare come un normale uomo vestito in pantaloni e giacca stile Armani, ed illustra a Ges\u00f9 il poco roseo futuro dell'Umanit\u00e0 (tra gli altri, si vedono soldati che combattono una guerra mondiale) e nell'ultima scena, successiva alla Resurrezione, Ges\u00f9 ricompare in una citt\u00e0 dei nostri giorni, vestito in pantaloni e camicia, e accoglie un cospicuo gruppo di bambini.\nRiconoscimenti.\nLa miniserie ha ricevuto due nomination agli Emmy Awards."}
{"id": "747085", "revid": "46291", "url": "https://it.wikipedia.org/wiki?curid=747085", "title": "Hamamelis", "text": "Hamamelis () \u00e8 un genere di piante appartenente alla famiglia delle Hamamelidaceae, diffuso in Estremo Oriente ed America Settentrionale.\nDescrizione.\nSono piante a foglie decidue, resistenti al freddo con abbondanti fioriture che sbocciano nei mesi invernali, con variet\u00e0 di colori che vanno dal giallo al rosso, e petali lunghi a volte molto profumati. In autunno il fogliame assume colorazioni molto vivaci.\nColtura.\nPredilige terreni neutri o acidi ricchi di sostanza organica, piuttosto umidi, e si piantano nei mesi di ottobre e novembre in posizioni ombreggiate o leggermente assolate.\nTassonomia.\nAll'interno del genere \"Hamamelis\" sono attualmente classificate 5 specie:"}
{"id": "747087", "revid": "88740", "url": "https://it.wikipedia.org/wiki?curid=747087", "title": "FRY", "text": ""}
{"id": "747092", "revid": "11984750", "url": "https://it.wikipedia.org/wiki?curid=747092", "title": "Isola di San Clemente", "text": ""}
{"id": "747098", "revid": "1305772", "url": "https://it.wikipedia.org/wiki?curid=747098", "title": "GEZ", "text": ""}
{"id": "747106", "revid": "19330", "url": "https://it.wikipedia.org/wiki?curid=747106", "title": "Stepan Osipovich Makarov", "text": ""}
{"id": "747112", "revid": "287204", "url": "https://it.wikipedia.org/wiki?curid=747112", "title": "Azione penale", "text": "L'azione penale \u00e8 l'azione con la quale viene realizzata la pretesa punitiva pubblica (\"ius puniendi\") che sorge a seguito della commissione di un reato, con l'applicazione dei precetti normativi del caso.\nTitolarit\u00e0.\nL'ordinamento giuridico generalmente attribuisce l'esercizio dell'azione penale ad appositi organi preposti.\nSoggetti che possono dare impulso all'azione, ad esempio possono essere:\nPeraltro, l'azione della persona offesa dal reato e quella popolare, presenti negli ordinamenti del passato, in molti ordinamenti attuali sono scomparse (cos\u00ec \u00e8 in Italia) e, laddove sono rimaste (come in Spagna), hanno di solito un ruolo marginale, suppletivo o integrativo rispetto all'azione del pubblico ministero.\nNel mondo.\nItalia.\nNell'ordinamento italiano l'obbligatoriet\u00e0 dell'azione penale \u00e8 sancita dall'articolo 112 della Costituzione; si ritiene che l'articolo 132-\"bis\" delle disposizioni di attuazione del codice di procedura penale, che disciplina la formazione dei ruoli di udienza e la trattazione dei processi, sia compatibile con questo principio, perch\u00e9 contempla un intervento che \"deve considerarsi limitato alla sfera organizzativa dell\u2019attivit\u00e0 giudiziaria, e non autorizzatorio \u2013 di fatto o di diritto \u2013 della mancata trattazione di taluni procedimenti\".\nL'esercizio dell'azione penale da parte del pubblico ministero, del resto, \u00e8 obbligatorio ai sensi dell'art. 112 della Costituzione, come recepito negli artt. 50 e 405 c.p.p., cio\u00e8 l'azione penale diventa obbligatoria quando la \"notizia di reato\" \u00e8 fondata e, in generale, quando gli elementi raccolti durante la fase investigativa sono sufficienti a sostenere l'accusa in giudizio. Perch\u00e9 tale obbligo diventi perentorio ed ineludibile, per il pubblico ministero, \u00e8 necessario che si verifichi una precisa condizione, stabilita dall'articolo 50 del codice di procedura penale ovvero che non sussistano i presupposti per chiedere l'archiviazione.\nAi sensi dell'articolo 335 del codice di procedura penale, il pubblico ministero iscrive nel registro delle notizie di reato i fatti suscettibili di assumere rilevanza penale; i fatti che, invece, non siano suscettibili di assumere rilevanza penale, vengono iscritti in un apposito registro, il registro degli atti non costituenti reato. Le notizie di reato vengono iscritte in diversi registri, a seconda che l'autore del fatto sia noto o ignoto; che la notizia giunga da persone identificate, o da organi di politizia giudiziaria, oppure da soggetti rimasti ignoti; che la competenza, in caso di esercizio dell'azione penale, appartenga al giudice di pace o al giudice togato.\nIl pubblico ministero, all'esito delle attivit\u00e0 investigative compiute, se non ritiene di dover richiedere l'archiviazione, esercita l'azione penale attraverso la citazione diretta a giudizio, la richiesta di rinvio a giudizio, la richiesta di emissione di decreto penale di condanna, la richiesta di giudizio immediato o, se la persona sottoposta a indagini ne fa richiesta e il pubblico ministero stesso vi consente, attraverso una domanda di applicazione della pena su richiesta delle parti. Prima dell'esercizio dell'azione penale (salvo che essa consista nella richiesta di emissione di decreto penale di condanna o nella richiesta del giudizio immediato), il pubblico ministero deve notificare alla persona sottoposta a indagini e al suo difensore, a pena di nullit\u00e0 degli atti successivi, l'avviso di conclusione delle indagini preliminari; l'indagato, entro venti giorni dalla notifica, pu\u00f2 interloquire col magistrato inquirente al fine di dissuaderlo dall'esercizio dell'azione penale, dando conto di possibili elementi a sua discolpa o sollecitando il compimento di ulteriori attivit\u00e0 d'indagine.\nNel corso delle indagini preliminari, il giudice dichiara con decreto d'archiviazione non doversi procedere per la particolare tenuit\u00e0 del fatto; se la persona offesa non ha chiesto di essere informata dell'archiviazione ai sensi dell'articolo 410 c.p.p., il giudice pu\u00f2 archiviare senza consultare la persona offesa e l'archiviazione non \u00e8 opponibile, altrimenti se la persona offesa ha chiesto di essere informata della richiesta di archiviazione ed ha interesse alla prosecuzione del procedimento (D. Lgs. 274/2000, art. 34) pu\u00f2 opporsi in modo motivato (o indicando gravi errori commessi nella comprensione dei fatti e delle prove consegnate o indicando nuovi mezzi di indagine). Nel caso non vi sia una motivazione fondata, la richiesta di opposizione non \u00e8 accoglibile. Va ricordato che l'articolo 410 c.p.p indica come elemento perentorio che l'opponente (la parte offesa) indichi l'oggetto dell'investigazione suppletiva ed i relativi elementi di prova, ovvero \u00e8 perentorio che si forniscano ragioni fondate affinch\u00e9 l'opposizione venga accolta e tali ragioni sono costituite o dalla richiesta di correggere errori e manchevolezze verificatesi nella fase delle indagini preliminari in base a quanto gi\u00e0 depositato o da nuovi fatti ed elementi di prova. \nEsercizio dell'azione penale.\n\u00c8 il rinvio a giudizio che rende l'indagato un soggetto imputato. Laddove il P.M. ritenga di aver raccolto durante le indagini preliminari elementi idonei a sostenere l'accusa in giudizio, deve (per il citato obbligo costituzionale di cui all'art. 112 Cost.) esercitare l'azione penale, promuovendo tale atto.\nTale esercizio assume diverse forme in funzione del rito adito ovvero della tipologia di reato contestato. Quanto al rito, infatti, sar\u00e0 ben possibile un contestuale esercizio dell'azione penale e della condanna (es.: decreto penale di condanna). Ma tale forma \u00e8 l'eccezione.\nLa regola \u00e8, infatti, la formulazione dell'imputazione in un atto di impulso dell'azione penale. Tale atto \u00e8 la richiesta di rinvio a giudizio (per i procedimenti con udienza preliminare) ed il decreto di citazione diretta a giudizio (per i procedimenti di competenza del Tribunale Monocratico).\nRichiesta di archiviazione del procedimento.\nLa richiesta d'archiviazione \u00e8 regolata dagli artt. 408 e 125 delle disp.att.: il primo stabilisce che la richiesta venga effettuata dal PM al GIP che la deve accogliere per infondatezza della \"notitia criminis\", mentre il secondo precisa cosa si intenda per infondatezza, sancendo che \"il pubblico ministero presenta al giudice la richiesta di archiviazione quando ritiene l'infondatezza della notizia di reato perch\u00e9 gli elementi acquisiti nelle indagini preliminari non sono idonei a sostenere l'accusa in giudizio\".\nL'infondatezza pertanto non si manifesta solo quando appare evidente la mancanza di responsabilit\u00e0 dell'indagato, ma anche quando questa \u00e8 evidente o addirittura palese ma gli elementi probatori a carico di questo sono insufficienti per sostenere l'accusa.\nLa richiesta di archiviazione \u00e8 stata sottoposta a questione di legittimit\u00e0 costituzionale per un ipotizzato contrasto tra l'art. 125 disp. att. e la direttiva 50 dell'art. 2 della legge delega 81/1997 e una conseguente violazione dell'art 76 Cost., che impone al legislatore delegato di attenersi alle indicazioni fornite dal Parlamento. La Corte Costituzionale ha negato questa prospettazione, evidenziando come la richiesta sia controllata dal GIP e che comunque la parola \"manifesta\" - non introdotta, come da richiesta, dal legislatore delegato - \u00e8 comunque desumibile dal sistema, dato il carattere lungo e particolareggiato delle indagini preliminari.\nCommonwealth.\nNegli Stati di tradizione anglosassone l'azione penale rientra nelle valutazioni discrezionali dell'organo dell'accusa, che decide se rinunciare coltivare la persecuzione penale (\"Nolle prosequi\") in virt\u00f9 di un calcolo di priorit\u00e0 tra reati ovvero di convenienze nella raccolta della prova per reati pi\u00f9 gravi (\"plea bargaining\")."}
{"id": "747128", "revid": "599013", "url": "https://it.wikipedia.org/wiki?curid=747128", "title": "Fon", "text": ""}
{"id": "747134", "revid": "16066", "url": "https://it.wikipedia.org/wiki?curid=747134", "title": "Funzione potenza", "text": ""}
{"id": "747135", "revid": "767487", "url": "https://it.wikipedia.org/wiki?curid=747135", "title": "Ladyhawke", "text": "Ladyhawke \u00e8 un film del 1985 diretto da Richard Donner.\nTrama.\nXIII secolo. Il ladruncolo Philippe Gaston (detto \"le Rat\", \"il Topo\") riesce a fuggire dalle prigioni della fortezza di Aguillon (Aquila, nell'originale) poco prima dell'esecuzione; durante la fuga dalla citt\u00e0 rischia di venire nuovamente catturato dalle guardie dello spietato vescovo ma in suo aiuto accorre l'ex capitano della guardia Etienne Navarre che, battendosi contro i suoi vecchi soldati, lo porta al sicuro.\nNavarre \u00e8 sempre accompagnato da un bellissimo falco (che in realt\u00e0 \u00e8 una poiana codarossa), al quale \u00e8 molto legato. L'ex capitano afferma di aver aiutato Philippe a scappare perch\u00e9 lui ha un compito, uccidere il vescovo e, essendo Philippe l'unico ad essere riuscito a fuggire dalla prigione di Aguillon, \u00e8 l'unico che, facendo il percorso inverso, lo pu\u00f2 aiutare ad entrare in citt\u00e0 senza essere notato: Philippe accetta con estrema riluttanza e viene legato da Navarre perch\u00e9 non scappi. Philippe tenta una fuga notturna ma si ritrova davanti un feroce lupo nero che, per\u00f2, si ammansisce totalmente alla presenza di una splendida giovane donna apparsa dal nulla. Alcune notti dopo, Philippe (legato da Navarre perch\u00e9 non tenti nuovamente la fuga) viene liberato dalla stessa donna e fugge.\nLa mattina successiva, Philippe \u00e8 nuovamente rintracciato dai soldati del vescovo ma in suo soccorso giungono nuovamente Navarre e il falco che, nello scontro che ne segue, rimangono feriti. Navarre rimane misteriosamente sconvolto per la sorte del volatile e ordina a Philippe di portarlo presso un monaco di nome Imperius in quanto lui non pu\u00f2 farlo. Anche il monaco rimane esterrefatto dalla sorte del falco e si accinge a prestargli tutte le cure possibili; sebbene Imperius abbia ordinato a Philippe di non entrare nella stanza in cui si trova il volatile, il giovane lo fa ma, invece del falco trova la giovane donna che lo aveva salvato, con una freccia conficcata nella spalla, proprio come il falco.\nImperius racconta al ragazzo che, all'incirca due anni prima, Isabeau d'Anjou giunse ad Aguillon per via della morte di suo padre e, nonostante molti si fossero innamorati di lei per la sua bellezza, lei ricambi\u00f2 solo l'amore di Navarre. I due amanti dovettero, per\u00f2, mantenere segreto il loro sentimento perch\u00e9 anche il vescovo era innamorato di lei e, data la sua malvagit\u00e0, non avrebbe mai tollerato l'idea di saperla felice con un altro uomo. I due furono per\u00f2 involontariamente traditi dal loro confessore (lo stesso Imperius) in quanto questi, ubriaco, confess\u00f2 al vescovo la loro relazione.\nIl malvagio prelato, allora, pur di far s\u00ec che i due non si potessero amare, stipul\u00f2 con Satana in persona un patto che avrebbe condannato Isabeau a essere un falco di giorno e Navarre un lupo la notte, cos\u00ec che i due non potessero pi\u00f9 incontrarsi in forma umana, tranne che per un breve istante al calar del buio e al levar della luce solare. Relazione descritta da Phillipe Gaston con la frase \"sempre insieme, eternamente divisi\".\nLa mattina dopo, i soldati del vescovo attaccano le rovine del castello e Philippe aiuta Isabeau a fuggire assistendo di persona alla sua metamorfosi. Navarre giunge in loro soccorso e li salva. Imperius rivela a Philippe e Navarre che ben presto ci sar\u00e0 l'opportunit\u00e0 di rompere la maledizione e far tornare normali i due innamorati, poich\u00e9 ci sar\u00e0 \"Una notte senza il giorno e un giorno senza la notte\". Per permettere che la maledizione abbia fine, per\u00f2, Navarre deve rinunciare al suo desiderio di vendetta sul vescovo (se uccidesse il prelato la maledizione durerebbe in eterno). Philippe poi segue Navarre ad Aguillon. Si fermano a dormire e, mentre Philippe si stiracchia, arriva in picchiata il falco che anzich\u00e9 poggiarsi sul braccio di Navarre, si posa su quello di Philippe che aveva fatto di tutto per proteggerlo.\nDopo tre giorni, il gruppo giunge ad Aguillon e Navarre ordina a Imperius di uccidere il falco se avesse udito le campane della chiesa suonare poich\u00e9 ci\u00f2 avrebbe significato il fallimento e l'uccisione di Navarre stesso. Philippe, nel frattempo, giunge in chiesa attraverso le fogne (grazie alle quali era fuggito) per aprire il portone della chiesa e permettere a Navarre di entrare; Philippe ha con s\u00e9 anche la grande spada a due mani di Navarre, al quale aveva fatto credere di averla persa (e a cui il capitano teneva moltissimo in quanto simbolo del suo casato e strumento col quale avrebbe ucciso il vescovo), per farlo desistere dal suo piano di omicidio.\nNavarre entra in chiesa e uccide, proprio grazie alla spada che Philippe all'ultimo momento gli passa, il capitano della guardia che aveva preso il suo posto e, convinto che Imperius abbia ucciso Isabeau perch\u00e9 le campane avevano effettivamente suonato, si appresta a uccidere il vescovo. In quel momento avviene un'eclissi solare (\u00abUna notte senza il giorno e un giorno senza la notte\u00bb) e Isabeau compare improvvisamente, umana. La maledizione ha quindi termine, ma il perfido vescovo tenta di uccidere la donna; Navarre, prontamente, lancia la spada contro il malvagio prelato e lo uccide. Imperius e Philippe vengono ringraziati dai due innamorati che sono finalmente liberi di vivere la loro vita insieme.\nAmbientazione.\nLa localit\u00e0 da cui Philippe evade nell'originale \u00e8 Aquila o L'Aquila e lo stesso vescovo \u00e8 il vescovo della citt\u00e0, ma nel doppiaggio italiano L'Aquila \u00e8 diventata \"Aguillon\", in modo da assumere dei richiami francofoni e al tempo stesso per evitare diretti riferimenti al capoluogo abruzzese.\nSeppur la trama nell'edizione italiana voglia richiamare un'ambientazione francese, il film \u00e8 stato girato quasi interamente in Italia, nelle province di Cremona, Parma, Piacenza e Massa Carrara, nei boschi del Pontremolese (la troupe soggiorn\u00f2 per alcune settimane in un noto hotel di Pontremoli, ormai chiuso) nel Parco nazionale del Gran Sasso e Monti della Laga, a Pereto (nella Marsica), a Campo Imperatore (in provincia dell'Aquila), dove il falco viene ferito, al Passo Giau (in provincia di Belluno, tra la Valle d'Ampezzo e la Val Fiorentina) e al piccolo lago d'Antorno nelle vicinanze del lago di Misurina nelle Dolomiti. Il rifugio del monaco \u00e8 la Rocca di Calascio, appositamente scenografata con l'aggiunta di corone alle torri (tra cui quella da cui precipita Michelle Pfeiffer), mentre i borghi medievali mostrati includono le seguenti localit\u00e0: castello di Torrechiara, Castell'Arquato, Soncino e Vigoleno. La veduta esterna in lontananza del borgo di Aguillon (Aquila in originale) \u00e8 in realt\u00e0 quella di Castel del Monte, a cinque chilometri da Rocca Calascio. La chiesa al cui interno si svolge la scena finale (ricostruita a Cinecitt\u00e0) \u00e8 quella di San Pietro a Tuscania.\nDiverse scene (in particolare quella del tentato arresto di Philippe Gaston da parte delle guardie del vescovo e dell'incontro con Etienne Navarre) sono state girate presso l'antico abitato di Monterano nel Comune di Canale Monterano in provincia di Roma.\nAccoglienza.\nIncassi.\nIl film \u00e8 uscito nelle sale statunitensi il 12 aprile 1985 incassando soltanto $ risultando un insuccesso commerciale a fronte dei 20 milioni spesi per la produzione.\nCritica.\n\"Ladyhawke\" ha un punteggio del 68% su Rotten Tomatoes, basato su 25 recensioni della critica. Il consenso del sito afferma: \"Ci sono problemi di ritmo, ma \"Ladyhawke\" ha un'innegabile spinta romantica che \u00e8 pi\u00f9 forte della maggior parte degli epic fantasy del suo genere.\"\nVincent Canby in \"The New York Times\" ha definito il film \"diviso contro se stesso\" e ha continuato dicendo che \"scene di grande avventura o di splendore visivo... scene con dialoghi di una banalit\u00e0 che ricorda il famoso verso Tony Curtis, 'Yondah bugie il castello del mio faddah.'\" \"Time Out\" l'ha definita \"tutta roba piuttosto facile di spada e stregoneria, certo, ma a volte molto divertente. .. e sempre splendidamente fotografato.\" \"Variety\" ha descritto il film come una \"fiaba molto simpatica, molto ben fatta... sguardo autentico da solo.\" \"Siskel &amp; Ebert\" entrambi hanno dato al film recensioni positive \"pollice in su\" sul loro programma televisivo sindacato e hanno pensato che \"Ladyhawke\" fosse stato girato magnificamente con il potenziale per ottenere un successo duraturo come classico nel suo genere. L'unica lamentela maggiore di Siskel era che il ruolo di Broderick era quasi anacronistico nelle sue battute in stile anni '80, mentre Ebert sentiva che gli elementi comici di Broderick erano adatti.\n\"The New York Times\" ha individuato l'abilit\u00e0 di Matthew Broderick nell'arrivare \"molto vicino a trasformare le battute contemporanee - in particolare, le sue divagazioni a Dio - in un tipo di commedia pi\u00f9 senza et\u00e0\", e ha detto di Michelle Pfeiffer che la sua \"presenza, sia etereo ed erotico, \u00e8 cos\u00ec vivido che anche quando \u00e8 rappresentata come un falco, sembra ancora essere sullo schermo.\" \"Variety\" ha elogiato il casting degli attori principali, considerando Pfeiffer \"perfetto come l'incantevole bellezza.\" \"Time Out\" ha chiamato Rutger Hauer \"campo\" e Pfeiffer \"decorativo\".\nColin Greenland ha recensito \"Ladyhawke\" per \"Imagine\", e ha affermato che \"una singolare storia di stregoneria, amore e coraggio, con un'idea affascinante che sfrutta quasi al massimo.\"\nColonna sonora.\nLa colonna sonora del film \u00e8 opera di Andrew Powell (con la Philharmonia Orchestra edito dalla Atlantic/Warner), un compositore e orchestratore ben conosciuto per il suo lavoro con Alan Parsons e Eric Woolfson, membri del gruppo The Alan Parsons Project.\nNel 1996 ne \u00e8 stata pubblicata la versione definitiva dal titolo \"Ladyhawke - Original Motion Picture Soundtrack\"; quest'album, edito dalla GNP Crescendo Records, sostituisce a tutti gli effetti la prima versione uscita nel 1985 e contiene brani inediti e non rielaborati.\nInoltre sono presenti due brani rielaborati da musiche di John Dowland: \"Scorrete mie lacrime\" (detto anche \"Pavana lachrimae\"), nella scena in cui il vescovo \u00e8 nel giardino e osserva una danzatrice, e \"my Lady Hunsdons Allmande\", nella scena in cui Philippe entra nella stalla in cui Isabeau si sta cambiando.\nPoco dopo, nella breve scena in cui Philippe danza con Isabeau, la musica che li accompagna \u00e8 il \"Trotto\", un brano composto da autore anonimo tra il XIV e il XV secolo.\nRiconoscimenti.\nIl film ha ricevuto le candidature agli Oscar del 1986 come miglior sonoro (\"Best Sound\") e miglior montaggio sonoro (\"Best Effects - Sound Effects Editing\"), senza tuttavia vincere i premi. Ha vinto il Saturn Award dell'Academy of Science Fiction, Fantasy &amp; Horror Films per i \"Migliori costumi\" (\"Best Costumes\") e come \"Migliore film fantasy\" (\"Best Fantasy Film\"), e, sempre per il Saturn Award, ha ricevuto le candidature come \"Migliore musica\" (\"Best Music\") e \"Migliore attrice\" (\"Best Actress\"). Ha vinto anche i Golden Reel Award della Motion Picture Sound Editors statunitense come \"Best Sound Editing - ADR\" e \"Best Sound Editing - Sound Effects\".\nOltre a questo, \u00e8 stato candidato al Premio Hugo per la miglior rappresentazione drammatica e per il Young Artist Award come \"Best Family Motion Picture - Adventure\".\nDoppiaggio.\nLoris Loddi nella versione italiana doppia Matthew Broderick nel ruolo di Gaston Le Rat; pur essendo presente egli stesso nel cast non doppia s\u00e9 stesso: la voce del suo personaggio Jehan gli viene prestata dal collega Alvaro Gradella.\nRiferimenti.\nIl film \"Ladyhawke\" appare proiettato sullo schermo di un cinema nel film \"Ipotesi di complotto\" dello stesso Richard Donner."}
{"id": "747139", "revid": "4175", "url": "https://it.wikipedia.org/wiki?curid=747139", "title": "Sinagoga (Siena)", "text": ""}
{"id": "747141", "revid": "256896", "url": "https://it.wikipedia.org/wiki?curid=747141", "title": "Circolo degli adoratori di Swiatowid", "text": ""}
{"id": "747142", "revid": "4175", "url": "https://it.wikipedia.org/wiki?curid=747142", "title": "Sinagoga (Pitigliano)", "text": ""}
{"id": "747143", "revid": "767487", "url": "https://it.wikipedia.org/wiki?curid=747143", "title": "Da morire", "text": "Da morire (\"To Die For\") \u00e8 un film del 1995 diretto da Gus Van Sant con Nicole Kidman, Matt Dillon e Joaquin Phoenix.\n\u00c8 stato presentato fuori concorso al 48\u00ba Festival di Cannes.\nTrama.\nSuzanne Stone \u00e8 una bella ragazza, da sempre ossessionata dall'apparire in TV, che aspira a diventare una giornalista televisiva di fama mondiale.\nSi sposa con Larry Maretto, sfruttando il suo ristorante di famiglia per diventare economicamente stabile, e accetta un lavoro a tempo parziale come annunciatrice del meteo in una rete locale, la WWEN, nella speranza di fare carriera. A seguito di martellanti insistenze con i direttori di rete, riesce a farsi promuovere come annunciatrice del bollettino meteo serale.\nQuando Larry inizia a chiederle di lasciare il suo lavoro per formare una famiglia e per dare una mano al ristorante, Suzanne pensa di sbarazzarsi di lui.\nA questo scopo, mentre sta girando un documentario TV in un liceo, \"Teens Speaks Out\", seduce uno degli studenti, Jimmy Emmett, e manipola lui e i suoi amici, il delinquente Russell Hines e la timida Lydia Mertz, perch\u00e9 uccidano Larry; con l'aiuto di Russell e Lydia, Jimmy commette il delitto.\nNonostante che la morte di Larry sia stata archiviata come conseguenza d'una rapina, la polizia s'imbatte in un video del documentario di Suzanne in cui si fa riferimento a una relazione tra lei e Jimmy: i ragazzi vengono arrestati e collegati alla scena del crimine. Lydia collabora con la polizia e parla con Suzanne indossando un microfono nascosto; Suzanne involontariamente rivela il suo ruolo nell'omicidio. Comunque, nonostante l'evidenza, Suzanne denuncia come la polizia l'abbia ingannata e \u00e8 rilasciata su cauzione.\nFelice di essere al centro dell'attenzione dei media, Suzanne inventa una storia, dichiarando che Larry era un tossicodipendente e era stato ucciso da Jimmy e Russell, i suoi spacciatori.\nJimmy e Russell sono condannati all'ergastolo; Russell ottiene poi una riduzione della pena, e Lydia viene rilasciata in libert\u00e0 vigilata.\nNel frattempo il padre di Larry, Joe, capisce che Suzanne ha organizzato l'omicidio del figlio e usa le sue conoscenze mafiose per farla uccidere: il sicario assoldato da Joe attira Suzanne lontano da casa, la uccide e poi getta il corpo in un lago ghiacciato.\nLa pellicola si conclude con Lydia che diventa famosa raccontando la sua storia in televisione e la sorella di Larry, Janice, che pratica pattinaggio sul ghiaccio sul lago ghiacciato nel quale \u00e8 sepolta Suzanne."}
{"id": "747155", "revid": "287204", "url": "https://it.wikipedia.org/wiki?curid=747155", "title": "\u0160koda 7Tr", "text": "Lo \u0160koda 7Tr \u00e8 un modello di filobus realizzato e diffuso nell'allora Cecoslovacchia.\nStoria.\nQuesto filobus viene prodotto in serie orientativamente fra il 1951 ed il 1955, succedendo allo \u0160koda 6Tr.\nCaratteristiche.\n\u00c8 un filobus a due assi con guida a sinistra, a due o tre porte a libro, lunghezza quasi undici metri. L'equipaggiamento elettrico \u00e8 fornito dall'azienda di Praga \"\u010cKD\", sigla di \"\u010ceskomoravsk\u00e1 Kolben Dan\u011bk\".\nVersioni.\nNel breve periodo di produzione, questo modello \u00e8 stato allestito in pochissime versioni; la foto in alto raffigura il 7Tr4 del 1954.\nDiffusione.\nLo \u0160koda 7Tr era presente esclusivamente nell'allora Cecoslovacchia, come Bratislava e Praga; lo splendido esemplare di Brno, oggi in Slovacchia, \u00e8 frutto di un accurato restauro."}
{"id": "747158", "revid": "834", "url": "https://it.wikipedia.org/wiki?curid=747158", "title": "Fat", "text": ""}
{"id": "747171", "revid": "28592", "url": "https://it.wikipedia.org/wiki?curid=747171", "title": "Katiusha", "text": ""}
{"id": "747172", "revid": "547034", "url": "https://it.wikipedia.org/wiki?curid=747172", "title": "Copa Am\u00e9rica 2004", "text": "La Copa Am\u00e9rica 2004 fu la quarantunesima edizione del massimo torneo sudamericano per nazionali di calcio.\nAd organizzare il torneo fu il Per\u00f9 e le partite si svolsero dal 6 al 25 luglio 2004. Il Brasile vinse in finale contro l'Argentina, portandosi a casa il suo settimo titolo come Campione del Sud America (e il quarto con la nuova denominazione di \"Copa Am\u00e9rica\").\nCitt\u00e0 e stadi.\nSedi della Copa Am\u00e9rica 2004 furono le seguenti citt\u00e0 con i relativi stadi:\nFormula.\nPer l'edizione 2004 venne confermata la formula sperimentata nelle cinque edizioni precedenti, con le 12 nazionali partecipanti (le 10 selezioni affiliate alla CONMEBOL, pi\u00f9 due invitate della CONCACAF, che in questa edizione furono e ) divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nNazionali partecipanti.\nI gironi iniziali ebbero la seguente composizione:"}
{"id": "747174", "revid": "599013", "url": "https://it.wikipedia.org/wiki?curid=747174", "title": "Tow", "text": ""}
{"id": "747176", "revid": "1702319", "url": "https://it.wikipedia.org/wiki?curid=747176", "title": "Giovanni Basilio", "text": "A lui sono attribuite numerose suppellettili realizzate in occasione dei restauri seicenteschi della basilica di San Martino e Santa Maria Assunta, a Treviglio; si tratta, in particolare, di un archivio ligneo tuttora esposto nella stanza degli amministratori della Fabbriceria, di un confessionale e di tre banconi da sagrestia. Gli arredi furono pagati, come riportano i documenti dell'archivio parrocchiale, nel 1648-49.\nRimane dubbia l'attribuzione di un confessionale ligneo attualmente situato nel deambulatorio prospiciente al presbiterio della chiesa; oltre a Basilio, l'opera \u00e8 assegnabile ai fratelli Terni e a Paolo Massarola, altri intagliatori caravaggini che lavorarono alla stessa chiesa nella prima met\u00e0 del XVII secolo."}
{"id": "747177", "revid": "599013", "url": "https://it.wikipedia.org/wiki?curid=747177", "title": "Trh", "text": ""}
{"id": "747178", "revid": "599013", "url": "https://it.wikipedia.org/wiki?curid=747178", "title": "Trt", "text": ""}
{"id": "747179", "revid": "113099", "url": "https://it.wikipedia.org/wiki?curid=747179", "title": "Spiaggia utah", "text": ""}
{"id": "747182", "revid": "712828", "url": "https://it.wikipedia.org/wiki?curid=747182", "title": "Iceburg", "text": ""}
{"id": "747187", "revid": "123394308", "url": "https://it.wikipedia.org/wiki?curid=747187", "title": "Andrea Osiander", "text": "Biografia.\nNato in Baviera nel paese di Gunzenhausen, studi\u00f2 a Lipsia, Altenburg ed Ingolstadt prima di essere ordinato sacerdote cattolico nel 1520 a Norimberga, nel cui convento agostiniano insegn\u00f2 lingua ebraica.\nAssegnato alla chiesa di San Lorenzo di Norimberga nel 1522, dichiar\u00f2 pubblicamente di seguire la riforma di Lutero: quello stesso anno partecip\u00f2 alla prima Dieta di Norimberga, ove ebbe occasione di conoscere il duca Alberto di Prussia, Gran Maestro dei Cavalieri Teutonici, guadagnandolo alla causa luterana. Osiander gioc\u00f2 un importante ruolo nel confronto che port\u00f2 la citt\u00e0 di Norimberga ad abbracciare il Credo riformato nel 1525, anno nel quale si spos\u00f2.\nOsiander pubblic\u00f2 nel 1522 una versione corretta ed annotata della Bibbia Vulgata, e nel 1537 una versione dei Vangeli con le concordanze. Egli svolse un servizio prezioso alla diffusione del protestantesimo in Svevia e Brandeburgo (1528-1530) e nei confronti delle diverse teorie dottrinali cattoliche, calviniste, luterane e zwingliane.\nAppianare le dispute era per\u00f2 ormai impossibile: l'imperatore del Sacro Romano Impero, Carlo V convoc\u00f2 nel 1530 la Dieta di Augusta per cercare di ridurre lo strappo teologico e dottrinale: alla Dieta si presentarono i due schieramenti contrapposti tra loro e frammentati al loro interno. Le Chiese tedesche proposero le diverse confessioni: la Confessione di Augusta di Lutero, sostenuta anche da Osiander, la \"Fidei Ratio\" di Zwingli e la \"Confessio Tetrapolitana\" di Bucero; punti di vista differenti che gi\u00e0 delineavano le future divisioni tra i riformati (di Bucero, Zwingli e Calvino) e i luterani.\nOsiander era per\u00f2 intransigente sulle proprie idee, deciso anche allo scontro con gli altri teologi della Riforma, fra i quali anche Zwingli. Il suo temperamento lo costrinse a fuggire nel 1548 e chiedere asilo all'amico duca Alberto di Prussia, che gli concesse la cattedra di professore di teologia all'universit\u00e0 di K\u00f6nigsberg, da lui stesso fondata pochi anni prima.\nNel 1550 pubblic\u00f2 due importanti e controverse dissertazioni: \"De Lege et Evangelio\" e la sua opera maggiore, la \"De justificatione\".\nIn queste opere si oppose a Lutero ed a Melantone sulla questione teologica della \"giustificazione per fede\" (\"sola fide\"): sosteneva infatti che questa venisse \"instillata\" - e non ascritta, come insegnava Lutero - all'uomo dalla divinit\u00e0 di Cristo. Dunque, mentre per i luterani la giustificazione era istantanea (il credente sarebbe immediatamente pronunciato innocente alla corte divina, esclusivamente per i meriti di Cristo), per Osiander lo spirito di Cristo verrebbe a dimorare attraverso la fede nell'anima del fedele, procurandone progressivamente la santificazione.\nGli insegnamenti di Osiander vennero mantenuti, dopo la sua morte, dal figlio adottivo Johann Funck, ma si persero con la sua scomparsa, avvenuta nel 1566.\nLo scienziato.\nOsiander era interessato anche alla matematica ed alla scienza in generale: nel 1543 fece il correttore di bozze per il \"De revolutionibus orbium coelestium\" di Niccol\u00f2 Copernico. Per quest'opera, scrisse di sua iniziativa una prefazione anonima, intitolata \"Ad lectorem de hypothesibus huius operis \"(\"Al lettore sulle ipotesi di questo scritto\"), in cui sosteneva che l'eliocentrismo era solo un'ipotesi matematica funzionale alla facilitazione dei calcoli relativi al moto dei pianeti (tesi, questa, che nel 1616 il cardinale Roberto Bellarmino oppose a Galileo nel primo processo che gli fu intentato dal Santo Uffizio). La prefazione, che viene attribuita a Osiander, proprio per la circostanza della sua pubblicazione anonima, favor\u00ec una serie di equivoci sulle autentiche intenzioni di Copernico.\nIl primo a mettere in dubbio la paternit\u00e0 copernicana dell'introduzione anonima dell'Osiander fu Giordano Bruno, il quale, nel \"Dialogo terzo\" de \"La cena de le Ceneri \"(1584), dopo aver definito l'introduzione di Osiander una \"epistola superliminare attaccata non so da chi asino ignorante e presuntuoso\", motiva diffusamente i suoi dubbi, innanzitutto osservando che nell\"Epistola dedicatoria\" del \"De revolutionibus\", indirizzata a Papa Paolo III, il Copernico, lungi dal presentare l'eliocentrismo come mera ipotesi matematica, \"protesta e conferma\" la sua convinzione circa il moto della terra attorno al sole, quindi sottolineando che nel primo libro del \"De revolutionibus\" Copernico \"non solo fa ufficio de matematico che suppone, ma anco de fisico che dimostra il moto de la terra\". Nondimeno, il Bruno, pur dubitando della paternit\u00e0 copernicana dell'introduzione al \"De revolutionibus\", nulla dice in merito al problema della sua attribuibilit\u00e0.\nIn seguito, fu Keplero nel 1600 a ritenere, ma senza prove chiare, che l'autore della prefazione non era Copernico ma il teologo riformato.\nOsiander fu anche un amico del matematico Gerolamo Cardano, del quale cur\u00f2 la pubblicazione dell\"Ars magna\" nel 1545."}
{"id": "747191", "revid": "834", "url": "https://it.wikipedia.org/wiki?curid=747191", "title": "Andreas Hosemann", "text": ""}
{"id": "747193", "revid": "289247", "url": "https://it.wikipedia.org/wiki?curid=747193", "title": "San Sabino vescovo", "text": ""}
{"id": "747198", "revid": "599013", "url": "https://it.wikipedia.org/wiki?curid=747198", "title": "Thk", "text": ""}
{"id": "747199", "revid": "2043251", "url": "https://it.wikipedia.org/wiki?curid=747199", "title": "Sabino di Canosa", "text": "Biografia.\nVisse tra la fine del secolo V e la met\u00e0 del VI, immediatamente dopo la caduta dell'Impero romano d'Occidente e fu inviato come legato pontificio a Costantinopoli per due volte, nel 525 e nel 536, sotto il papato rispettivamente di Giovanni I e Agapito, che perse la vita in quel viaggio. Fu costruttore di chiese ed edifici, seguendo la disciplina benedettina dell\"'Ora et labora\".\nNel 531 (sotto il papato di Bonifacio II) partecip\u00f2 al Sinodo romano.\nSabino mor\u00ec il 9 febbraio del 566, dopo circa 52 anni di episcopato.\nIl culto.\nAmico di Benedetto da Norcia, al quale espresse le preoccupazioni sulla discesa del re ostrogoto Totila nella penisola italica, secondo la leggenda agiografica riusc\u00ec a salvare Canosa di Puglia dalla minaccia di quest'ultimo.\nSi narra infatti che Totila volle testare le doti profetiche del vescovo (548), ormai vecchio e cieco. L'invasore, spacciandosi per servitore, gli offr\u00ec un calice di vino, ma Sabino non si fece trarre in inganno, impressionando Totila che rinunci\u00f2 al saccheggio.\nNon fu l'unico \"evento mistico\" del vescovo Sabino: un'altra leggenda narra che un geloso arcidiacono tent\u00f2 di avvelenarlo: egli bevve l'intruglio, ma non mor\u00ec; a perire fu infatti il prelato che aveva attentato alla vita del santo. Perci\u00f2 la liturgia lo raffigura come protettore dai veleni.\nIn tarda et\u00e0 fu ammalato di fegato e si rifugi\u00f2 a Montemilone, provincia di Potenza per bere l'acqua della fonte.\nLa salma fu traslata nell'attuale Cattedrale di Canosa il 1\u00ba agosto di un anno imprecisato dell'VIII secolo dal vescovo Pietro, e successivamente sotto l'altare maggiore della cripta della Cattedrale di Bari, a lui dedicata, dove fu trovato il 10 dicembre 1091 durante gli scavi commissionati dall'abbate Elia, finalizzati alla ricerca delle reliquie dei santi Memore e Rufino vescovo di Canosa. \nSan Sabino \u00e8 venerato a Canosa, Bari (a cui sono dedicate le rispettive cattedrali), Atripalda dove la tradizione fa s\u00ec che quest'ultimo sia il protettore della citt\u00e0, il cui culto \u00e8 professato nella Chiesa Madre del centro storico, Torremaggiore, Furci e Montemilone"}
{"id": "747206", "revid": "1305772", "url": "https://it.wikipedia.org/wiki?curid=747206", "title": "Burmese", "text": ""}
{"id": "747209", "revid": "2184720", "url": "https://it.wikipedia.org/wiki?curid=747209", "title": "Tamar", "text": "Tamar \u00e8 un personaggio biblico, sposa di Otty, figlio del patriarca Giuda, e quindi nuora di Giuda. La storia di questa donna viene raccontata dal libro della Genesi al capitolo 38.\nRacconto biblico.\nSecondo la Bibbia Giuda aveva tre figli: Er, Onan e Sela. Er divenne sposo di Tamar ma mor\u00ec ben presto.\nTamar, dopo la morte di Er, secondo l'obbligo della legge ebraica del levirato, spos\u00f2 il fratello del marito, Onan. Per la legge del Levirato il primo figlio che sarebbe nato dalla nuova unione non sarebbe stato considerato di Onan ma del fratello Er. Onan, non intendendo dare posterit\u00e0 al fratello, ricorse al metodo anticoncezionale del coitus interruptus.\nEssendo le pratiche anticoncezionali considerate peccaminose, JHWH pun\u00ec Onan facendolo morire, anche se \u00e8 pi\u00f9 probabile che la punizione derivi dalla disobbedienza alle legge del levirato, tema di fondo sul quale si sviluppa il resto del racconto e la discendenza di Giuda.\nSecondo la legge del levirato, Giuda avrebbe dovuto dare come marito a Tamar il suo terzo figlio, Sela, che per\u00f2 all'epoca era troppo giovane: la donna venne quindi rimandata dai genitori con la promessa che quando Sela fosse cresciuto l'avrebbe sposata. Ma Giuda, temendo che la causa della morte di Er e Onan fosse Tamar e non volendo che anche Sela perisse, finse di dimenticarsi della nuora.\nTamar escogit\u00f2 allora uno stratagemma: si travest\u00ec da prostituta e senza essere riconosciuta (si era velata il volto) sedusse Giuda. Per unirsi a lei, Giuda promise a Tamar un capretto del suo gregge e le lasci\u00f2 in pegno il suo sigillo, il cordone e il bastone.\nQuando Giuda venne informato che sua nuora si era prostituita ed era rimasta incinta, la condann\u00f2 al rogo: ma la donna invi\u00f2 al suocero gli oggetti che le aveva lasciato e gli mand\u00f2 a dire che l'uomo con cui si era prostituita era il proprietario di quelle cose. Giuda riconobbe il suo sigillo e gli altri oggetti e riconobbe il suo peccato, cio\u00e8 di non aver dato in marito a Tamar Sela il suo terzo figlio.\nTamar partor\u00ec i gemelli Perez e Zerach.\nCristianesimo.\nSecondo la Genealogia di Ges\u00f9 descrittaci nel Vangelo di Matteo Ges\u00f9 di Nazaret \u00e8 discendente di Perez."}
{"id": "747210", "revid": "599013", "url": "https://it.wikipedia.org/wiki?curid=747210", "title": "Thl", "text": ""}
{"id": "747214", "revid": "38120", "url": "https://it.wikipedia.org/wiki?curid=747214", "title": "Fortezza della Solitudine", "text": ""}
{"id": "747233", "revid": "4239", "url": "https://it.wikipedia.org/wiki?curid=747233", "title": "Cesare Gussoni", "text": "Carriera arbitrale.\nEntrato a far parte dell'AIA nel 1953 iscrivendosi alla sezione di Cremona, nel 1964 arriv\u00f2 ad arbitrare nella massima categoria nazionale (debutto il 18 settembre 1966 in Fiorentina-Lazio 5-1) dove collezion\u00f2 106 presenze (tra cui un derby della Lanterna e un derby della Mole) fino al 1978, l'anno in cui decise, volontariamente, di mettere fine alla propria carriera sui campi.\nDa arbitro aveva saputo conquistare la qualifica di internazionale nel 1975, ebbe la soddisfazione di dirigere la finale di Coppa Italia del 1977 (il derby di Milano tra e ), e fu insignito del Premio Giovanni Mauro nel 1978. Nel 1976 fu guardalinee nella finale degli europei di calcio Cecoslovacchia-Germania Ovest a Belgrado, arbitrata dal collega Sergio Gonella. Fu protagonista, in poco pi\u00f9 di un mese, di due direzioni di partite valevoli per le qualificazioni alla Coppa del Mondo 1978: nel maggio '77 a Salonicco tra Grecia e URSS (1-0) e, il 19 giugno ad Hong-Kong tra i locali e la nazionale d'Iran per la zona asiatica. Vinsero gli ospiti (poi qualificati per la fase finale) per due a zero.\nCarriera dirigenziale.\nAppeso il fischietto al chiodo, dopo essere stato Responsabile delle designazioni di serie C-2 dal 1978 al 1981 e vicecommissario alla CAN A e B dal 1981 al 1985, nel 1985 venne nominato designatore degli arbitri di serie A, carica che avrebbe mantenuto fino al 1990, prima dell'avvento di Paolo Casarin. Nominato contemporaneamente anche osservatore UEFA, negli ultimi anni \u00e8 stato indicato come dirigente benemerito dalla FIGC.\nNel novembre 2006, su suggerimento del presidente della Lega Nazionale Professionisti Antonio Matarrese, venne eletto nuovo presidente dell'AIA, subentrando a Luigi Agnolin, che come Commissario Straordinario aveva sostituito ai vertici della stessa associazione Tullio Lanese, coinvolto pesantemente nell'inchiesta Calciopoli. Nel dicembre 2006, dopo le improvvise dimissioni del designatore degli arbitri di serie A Stefano Tedeschi, Gussoni assunse ad interim tale incarico fino al termine del campionato, scegliendo come consulente tecnico Pierluigi Collina.\nIl mandato di Presidente dell'A.I.A. si \u00e8 concluso il 6 marzo 2009 quando, in occasione dell\"'Assemblea Generale\", \u00e8 stato eletto Marcello Nicchi.\nPer effetto del voto di lista, con lui venne eletto Vice Presidente Bruno Di Cola (Avezzano) e Responsabile del Settore Tecnico Maurizio Mattei (Macerata).\nNel mese di giugno 2007 viene eletto dal \"Consiglio Federale\" Vice Presidente Vicario della Federazione Italiana Giuoco Calcio.\nVita privata.\nAl di fuori dello sport, Gussoni \u00e8 un imprenditore di successo nel campo degli imballaggi (per anni alla guida della Scandolara S.p.A.), ed \u00e8 stato anche presidente dal 2002 al 2006 dell'Istituto Italiano Imballaggio.\nRiconoscimenti.\nNel 2013 viene inserito, ex aequo con il collega Sergio Gonella, nella Hall of Fame del calcio italiano nella categoria \"arbitro italiano\"."}
{"id": "747250", "revid": "1226", "url": "https://it.wikipedia.org/wiki?curid=747250", "title": "Un americano alla corte di Re Art\u00f9", "text": ""}
{"id": "747258", "revid": "1226", "url": "https://it.wikipedia.org/wiki?curid=747258", "title": "Un Americano alla corte di re Art\u00f9", "text": ""}
{"id": "747262", "revid": "1590006", "url": "https://it.wikipedia.org/wiki?curid=747262", "title": "A Connecticut Yankee in King Arthur's Court", "text": ""}
{"id": "747266", "revid": "1544245", "url": "https://it.wikipedia.org/wiki?curid=747266", "title": "Tabularium", "text": "Il Tabularium \u00e8 un antico monumento che si trova sul Campidoglio, nel centro di Roma. La sua caratteristica facciata ad archi domina tutto il Foro Romano. Esso sistemava definitivamente la zona dell'\"Asylum\", la depressione pi\u00f9 o meno corrispondente all'attuale piazza del Campidoglio che faceva da sella tra i colli dell\"'Arx\" (l'Aracoeli) e del \"Capitolium\" (dove sorgeva il tempio di Giove Capitolino, pi\u00f9 o meno nella parte posteriore del Palazzo dei Conservatori).\nSecondo l'opinione comune, l'edificio sarebbe stato destinato a ospitare gli archivi pubblici di Stato: gli atti pubblici pi\u00f9 importanti dell'antica Roma, dai decreti del Senato ai trattati di pace. Questi documenti erano incisi su \"tabulae\" bronzee (da qui il nome di \"tabularium\" per un qualunque archivio del mondo romano). Il nome dell'edificio capitolino, tuttavia, deriva da un'iscrizione, conservata nell'edificio nel Rinascimento, menzionante un archivio: poteva trattarsi di uno o pi\u00f9 ambienti, non necessariamente di un presunto 'archivio di stato' che occupava l'intero complesso. Tra l'altro gli archivi dell'amministrazione statale erano sparsi in vari edifici della citt\u00e0. \nAttualmente il Tabularium fa parte del complesso dei Musei capitolini e vi si accede dalla Galleria Lapidaria che collega Palazzo Nuovo a Palazzo dei Conservatori.\nStoria.\nLa costruzione attuale risale probabilmente al 78 a.C. La data \u00e8 desumibile da due iscrizioni ( e ) che indicano Quinto Lutazio Catulo come incaricato della ricostruzione del Tabularium dopo l'incendio dell'83 a.C.: Lutazio Catulo fu console appunto nel 78 a.C. e la fine dei lavori dovrebbe risalire a quell'anno o essere di poco posteriore. Tra le due iscrizioni \u00e8 particolarmente interessante quella perduta, ma tramandataci da una trascrizione medievale: in essa si riporta come l'edificio facesse anche da \"sostruzione\", cio\u00e8 da sostegno e copertura del pendio collinare, suggerendo che il Tabularium vero e proprio (e quindi l'archivio) fosse nel piano superiore. \u00c8 stato anche proposto che il \"tabularium\" fosse un archivio ospitato nel complesso, mentre la sommit\u00e0 della sostruzione (cio\u00e8 struttura portante sottostante) poteva ospitare uno o pi\u00f9 templi, come i santuari repubblicani edificati nei dintorni di Roma e nella stessa citt\u00e0 tra la fine del secondo e l'inizio del I secolo a.C.\nUna terza iscrizione trovata alcuni decenni fa sulla via Prenestina e oggi conservato all'ospedale Fatebenefratelli sull'Isola Tiberina riporta il nome dell'architetto: un tale Lucio Cornelio, figlio di Lucio, della trib\u00f9 Voturia (forse ostiense), prefetto del genio e poi architetto di Quinto Lutazio Catulo.\nArchitettura.\nIl basamento lungo m 73,60, con mura di blocchi di tufo dell'Aniene e di peperino, sostiene l'odierno palazzo Senatorio, sede del comune di Roma. In un primo tempo si poteva accedere al Tabularium dal Foro attraverso una scala di 67 gradini, ancora ottimamente conservata, ma al tempo di Domiziano con la costruzione del Tempio di Vespasiano l'ingresso sul foro fu bloccato. \nDalla porta si accedeva a una scalinata, ricavata nello stretto spazio tra il muro di facciata e la roccia del colle, che portava ad alcuni ambienti del primo piano, illuminate da strette finestre. Il primo piano corrispondeva sul retro alla parete rocciosa della collina e si \u00e8 ampiamente conservato. \nLa struttura del piano rimasto \u00e8 quella di una lunga galleria divisa in settori, ognuno dei quali prendeva originariamente luce da una grande arcata volta all'esterno, alcune delle quali sono attualmente murate. Restano ancora oggi tre arcate, inquadrate da semicolonne doriche in peperino, mentre gli architravi e i capitelli sono in travertino. Del fregio dorico a metope e triglifi restano solo alcune tracce. La copertura dei settori della galleria \u00e8 costruita con volte a padiglione in calcestruzzo. \nAl piano superiore, che corrispondeva al piano terra visto dalla parte del centro del colle, doveva trovarsi un altro portico, composto da colonne in travertino in stile corinzio, delle quali sono stati trovati dei frammenti ai piedi della facciata e ora disposti vicino al Portico degli Dei Consenti ma attribuibli anche a un edificio templare). Un altro indizio \u00e8 il massiccio di fondazione alle spalle dei soli cinque ambienti della galleria, che doveva evidentemente sostenere un piano superiore, dove dovevano avere luogo gli archivi veri e propri, in spazi sufficientemente ampi, forse collocabili sul lato nord, verso l\"'Arx\".\n\u00c8 una struttura tipica delle grandi opere di et\u00e0 repubblicana, in particolare Sillana (met\u00e0 del II e met\u00e0 del I secolo a.C.), che chiudeva monumentalmente lo sfondo del Foro, tra i templi di Saturno e della Concordia, secondo una prospettiva gi\u00e0 indirizzata dalla disposizione della Basilica Emilia e dalla Sempronia. \nL'uso del loggiato con le semicolonne fece da modello per tutti gli edifici romani usati come sostruzione, dai santuari di Palestrina, Tivoli, Ferentino e Terracina, al Teatro di Pompeo fino al loggiato a mare del Palazzo di Diocleziano a Spalato. \nNell'angolo sud-occidentale una rientranza era dovuta alla necessit\u00e0 di rispettare il piccolo pi\u00f9 antico tempio di Veiove, divinit\u00e0 probabilmente di origine etrusca, secondo le credenze religiose romane improntate al pi\u00f9 severo tradizionalismo. "}
{"id": "747273", "revid": "36509591", "url": "https://it.wikipedia.org/wiki?curid=747273", "title": "Sebastiani Rieti", "text": ""}
{"id": "747275", "revid": "834", "url": "https://it.wikipedia.org/wiki?curid=747275", "title": "Osiandro", "text": ""}
{"id": "747277", "revid": "13102", "url": "https://it.wikipedia.org/wiki?curid=747277", "title": "Federico III da Montefeltro", "text": ""}
{"id": "747278", "revid": "123643023", "url": "https://it.wikipedia.org/wiki?curid=747278", "title": "Colecistochinina", "text": "La colecistochinina (CCK) o pancreozimina (PZ) \u00e8 un ormone secreto dopo i pasti (soprattutto se ricchi in grassi) dalle cellule \"I\" del duodeno, e in minor quantit\u00e0 del digiuno, che causa il rilascio di bile dalla cistifellea e di enzimi digestivi pancreatici, stimola la secrezione di insulina a livello delle cellule beta delle isole di Langerhans del pancreas e tramite stimolazione vagale determina il senso di saziet\u00e0.\nFunzioni.\nLa sua funzione \u00e8 svolta grazie al legame con un recettore specifico (CCK1-receptor) presente sul complesso vagale dorsale. La colecistochinina \u00e8 un ormone anoressizzante: riduce il senso di fame e l'assunzione di cibo, ed \u00e8 per questo chiamato \"ormone della saziet\u00e0\". Molecole antagoniste del recettore per la colecistochinina determinano un incremento dell'assunzione di cibo sia in animali da esperimento sia negli uomini; il topo transgenico privo del recettore CCK1 \u00e8 iperfagico e obeso, suggerendo quindi che la colecistochinina svolge un ruolo cruciale nel modulare l'assunzione alimentare. In esperimenti di infusione continua di colecistochinina, tuttavia, non si osserva una riduzione dell'assunzione di cibo, che si osserva invece praticando infusioni intermittenti le quali per\u00f2 non determinano in ultima analisi una riduzione del peso corporeo a causa dell'incremento dell'assunzione di cibo tra una somministrazione e l'altra.\nIndicazioni mediche.\nI tentativi sperimentali di utilizzare la colecistochinina come farmaco anti-obesit\u00e0 non sono a oggi risolutivi; ulteriori studi su eventuali interazioni con altre molecole e sulle migliori modalit\u00e0 di somministrazione risultano necessari per lo sviluppo di una terapia basata su questo ormone."}
{"id": "747280", "revid": "767487", "url": "https://it.wikipedia.org/wiki?curid=747280", "title": "Era di venerd\u00ec 17", "text": "Era di venerd\u00ec 17 \u00e8 un film del 1956 diretto da Mario Soldati, ed interpretato da Fernandel e Giulia Rubini.\nSi tratta di un rifacimento di \"4 passi fra le nuvole\" di Alessandro Blasetti, interpretato da Gino Cervi nel 1942.\nTrama.\nPaul \u00e8 un maturo viaggiatore di commercio che affronta ogni giorno lunghi tragitti per guadagnarsi da vivere onestamente. Una mattina, durante l'ispezione del bigliettaio in treno, prende le difese di una giovane ragazza che aveva smarrito il suo titolo di viaggio, burlandosi del controllore. Per ripicca, quest'ultimo approfitta del fatto che Paul aveva dimenticato la tessera di abbonamento a casa per costringerlo a scendere dal mezzo. Una volta sceso alla stazione, l'uomo \u00e8 costretto a prendere una corriera per giungere nei pressi di Tarascona. Paul fa di tutto per poter prendere la coincidenza con la \"navetta\" che lo condurrebbe in tempo a destinazione, ma i ritardi del conducente e un guasto al malandato autobus mandano a monte i suoi piani. Trovatosi nuovamente appiedato, Paul scopre che la ragazza del treno, reincontrata sulla corriera, si chiama Maria ed \u00e8 stata abbandonata dal compagno, un uomo col quale era fuggita di casa e che si \u00e8 dileguato quanto ha scoperto di averla messa incinta. La giovane stava dunque tornando dalla sua famiglia, alla quale ha mentito, e chiede a Paul di fingersi suo marito, per portare avanti la menzogna soprattutto con suo padre, genitore amorevole ma molto severo e tradizionalista. Dopo varie resistenze, Paul si lascia convincere da Maria, avendone piet\u00e0, ma l'incontro con la famiglia della ragazza porter\u00e0 a ulteriori equivoci, fino alla scoperta dell'inganno da parte della famiglia di Maria."}
{"id": "747284", "revid": "1659677", "url": "https://it.wikipedia.org/wiki?curid=747284", "title": "Maometto secondo", "text": "Maometto secondo \u00e8 un'opera di Gioachino Rossini su libretto di Cesare della Valle.\nGenesi e versioni successive.\nIl soggetto dell'opera \u00e8 tratto dalla tragedia \"Anna Erizo\" (scritta dallo stesso della Valle), ispirata all'episodio della guerra tra Veneziani e Turchi e alla caduta di Negroponte del 1476. Il debutto fu a Napoli, al teatro San Carlo, il 3 dicembre 1820, e fu un insuccesso, dovuto soprattutto alle inusuali strutture musicali (prima tra tutte, il cosiddetto \"Terzettone\" che occupa la met\u00e0 del Primo Atto) oltre che al finale tragico (raro in Rossini, ma presentato a un pubblico oramai abituato a finali funesti e sanguinosi). Per una replica veneziana al Teatro La Fenice, il 26 dicembre 1822, Rossini modific\u00f2 alcuni pezzi e cambi\u00f2 il finale da tragico a lieto, utilizzando il celeberrimo rond\u00f2 di Elena dalla Donna del lago, ma l'opera non ebbe ugualmente successo.\nSuccessivamente, per il palcoscenico parigino dell'Opera, Rossini elabor\u00f2 una revisione dell'opera, adattando alcuni pezzi e componendone altri nuovi: il 9 ottobre 1826 debutt\u00f2 \"Le si\u00e8ge de Corinthe\", con buon successo di pubblico. La fama de l'\"Assedio\" oscur\u00f2 quella di \"Maometto\", che non fu pi\u00f9 rappresentato dopo il 12 ottobre successivo, quando and\u00f2 in scena al Teatro Nacional de S\u00e3o Carlos di Lisbona con Giovanni Orazio Cartagenova.\nLa prima rappresentazione dell'opera in tempi moderni risale al 1985 al Rossini Opera Festival di Pesaro, diretta da Claudio Scimone con Samuel Ramey nel ruolo del protagonista, Cecilia Gasdia come Anna, Lucia Valentini Terrani come Calbo, Chris Merritt come Paolo Erisso (gi\u00e0 due anni prima era stata incisa sempre da Scimone, con Ramey, June Anderson, Margarita Zimmermann, Ernesto Palacio); nel 1986 la prima al Th\u00e9\u00e2tre du Ch\u00e2telet di Parigi diretta da Scimone con la Gasdia, la Zimmermann, Merritt e Simone Alaimo, mentre nel 1988 debutt\u00f2 negli Stati Uniti al San Francisco Opera diretta da Alberto Zedda con Merritt, Marilyn Horne, la Anderson ed Alaimo. Da allora l'opera \u00e8 stata ripresa pi\u00f9 volte, pur senza entrare stabilmente nel repertorio odierno. Il gi\u00e0 citato Ramey e Michele Pertusi hanno fatto di Maometto il loro cavallo di battaglia. Il ruolo di Calbo ha vantato interpreti quali Marilyn Horne, Gloria Scalchi e Daniela Barcellona.\nNel 2005 va in scena a Bilbao con la Anderson ed Alaimo. Nel 2012 \u00e8 andata in scena all'Opera di Santa Fe (Nuovo Messico).\nTrama.\nL'opera \u00e8 ambientata nel 1470 ai tempi della conquista ottomana di Negroponte.\nAtto I.\nLa colonia veneziana di Negroponte \u00e8 cinta d'assedio da Maometto II, che minaccia di distruggerla se non verranno aperte al suo esercito le porte della citt\u00e0. Il giovane Calbo esorta Paolo Erisso a continuare a combattere. La figlia di Erisso, Anna, \u00e8 stata destinata in sposa dal padre a Calbo, per proteggerla meglio, ma Anna rivela di essere innamorata di un altro giovane, Uberto di Mitilene. In quel momento risuonano i cannoni, che annunciano l'entrata dei musulmani in Negroponte. Calbo ed Erisso vengono imprigionati, e Maometto, che ama Anna, propone la salvezza a Paolo in cambio della figlia; al rifiuto di Erisso, Maometto li condanna a morte. Anna riconosce in Maometto il finto Uberto, e lo prega di salvare il padre e Calbo, spacciandolo per suo fratello. Maometto propone ad Anna di sposarlo, e intanto Erisso ripudia la figlia.\nAtto II.\nAnna \u00e8 nella tenda di Maometto, dove egli la invita a cedere all'amore. Intanto, si sparge la notizia che i Veneziani hanno respinto l'attacco alla rocca, e i Turchi ottomani retrocedono. Maometto si reca al campo, donando ad Anna un anello, che le garantir\u00e0 rispetto tra i musulmani.\nErisso e Calbo sono rifugiati nei sotterranei del tempio, dove compiangono il tradimento di Anna. La ragazza giunge, e impone loro di salvarsi, dando loro l'anello e degli abiti musulmani, e chiede al padre di unirla in matrimonio a Calbo, sulla tomba della madre.\nRimasta sola, Anna viene accerchiata dai musulmani, che vogliono ucciderla per la vittoria dei Veneziani. Anna si offre alle spade, e rivela a Maometto di non essere la sorella, ma la sposa di Calbo, e si pugnala tra lo sconcerto generale."}
{"id": "747286", "revid": "31789", "url": "https://it.wikipedia.org/wiki?curid=747286", "title": "Grotta del Buontalenti", "text": "La grotta del Buontalenti, o \"Grotta Grande\", \u00e8 uno degli ambienti pi\u00f9 pregevoli e famosi del giardino di Boboli a Firenze.\nStoria.\nFu iniziata da Giorgio Vasari, che cre\u00f2 la parte inferiore della facciata, ma la sua costruzione si deve soprattutto a Bernardo Buontalenti, che la realizz\u00f2 tra il 1583 e il 1593, su incarico di Francesco I de' Medici.\nLa grotta artificiale \u00e8 un capolavoro dell'architettura e della cultura manierista e rappresenta una singolarissima commistione tra architettura, pittura e scultura. Non a caso vi erano collocati fino al 1924 i quattro \"Prigioni\" incompiuti di Michelangelo, oggi conservati alla Galleria dell'Accademia.\nDescrizione.\nIl prospetto esterno.\nL'esterno della grotta preannuncia l'interno bizzarro e sorprendente. \u00c8 caratterizzato da un ingresso ampio tra due colonne sormontate da architrave, con concrezioni spugnose simili a stalagmiti al di sopra dei capitelli, che sembrano essere \"colate\" dall'apertura a lunetta irregolare superiore, dove si trovano analoghe concrezioni simili alle stalattiti tipiche delle grotte.\nAi due lati dell'entrata si trovano altrettante nicchie che contengono le statue di \"Cerere\" e \"Apollo\" di Baccio Bandinelli.\nIl registro superiore, dominato dal lunettone aperto, \u00e8 decorato anche da due cornici realizzate a mosaico con ciottoli colorati, entro le quali ci sono stucchi con festoni e capricorni marini. Anche il timpano \u00e8 decorato dalle concrezioni spugnose su ciascun bordo, mentre al centro si trova lo stemma dei Medici. Lo affiancano poco sotto due figure femminili sdraiate, realizzate a bassorilievo mosaicato.\nLa prima stanza.\nLa prima stanza della grotta \u00e8 molto pi\u00f9 ampia delle altre e presenta una decorazione dove elementi pittorici, scultorei e architettonici si fondono dando un senso di meraviglia e smarrimento.\nIl tema \u00e8 quello della materia informe, il caos, che attraverso la metamorfosi trova ordine e armonia, un tema legato all'alchimia tanto cara a Francesco I. Dalle pareti infatti le rocce, le stalattiti, le spugne, le conchiglie sembrano prendere vita, componendosi in figure antropomorfe e zoomorfe scolpite dallo stuccatore Pietro Mati. Agli angoli ben si armonizzano i quattro \"Prigioni\" di Michelangelo (oggi sostituiti da copie), che essendo scolpiti solo a met\u00e0 sembrano emergere dalla roccia informe con vigore. Solo in un secondo momento l'immagine si ricompone come la scena di una grotta naturale nella quale si rifugiano i pastori (realizzati sia a stucco sia ad affresco) per difendersi dagli animali selvatici.\nLe pitture ad affresco di Bernardino Poccetti si fondono mirabilmente agli altri elementi, proseguendo fino al soffitto che \u00e8 decorato come un pergolato illusionistico con un \"oculo\" aperto al centro dal quale filtra la luce.\nUn elemento che oggi non si pu\u00f2 pi\u00f9 apprezzare \u00e8 quello legato ai giochi d'acqua, dei quali sono state ritrovate diverse tracce durante il generale restauro conclusosi a fine degli anni novanta: in quell'occasione venne alla luce la miriade di canalini in terracotta dai quali gocce d'acqua scendevano dal soffitto creando uno spettacolo vibrante di luci e riflessi, prima di convogliare nelle vasche vicine alle pareti. Sull'oculo del soffitto era presente una vasca con pesci, mentre al centro della stanza resta ancora una fontana con una roccia che anticamente trasudava acqua.\nLa seconda stanza.\nNella seconda stanza, allineata tra la prima e la terza e di grandezza minore, si ritrovano le analoghe decorazioni con stalattiti e conchiglie e affreschi. Sulle pareti laterali sono dipinte \"Giunone\" e \"Minerva\" entro due nicchie illusionistiche con timpano. Al centro di questa stanza \u00e8 ospitato il gruppo marmoreo di \"Paride che rapisce Elena\" (o \"Teseo e Arianna\") di Vincenzo de' Rossi (1560)\nLa terza stanza.\nL'ultima stanza \u00e8 pure allestita come una grotta, con un cielo fittizio nel quale volano degli uccelli. La stanza \u00e8 dominata dalla fontana della \"Venere che esce dal bagno\" del Giambologna, che si erge al di sopra della vasca marmorea sulla quale si arrampicano quattro satiri maliziosi che la insidiano spruzzandole acqua addosso.\nIl complesso delle decorazioni pu\u00f2 anche essere letto secondo un tema erotico che, sebbene sublimato dalla mitologia e dallo schema filosofico, \u00e8 fin troppo evidente agli occhi smaliziati di un visitatore moderno: nella prima stanza le \"vittime\" venivano stordite dal senso del magnifico e del grottesco, nella seconda il tema della bellezza rapita favoriva i tentativi di approccio, mentre nella terza stanza la nudit\u00e0 perfetta di Venere poteva dare lo spunto per un confronto diretto.\nLe altre grotte fantastiche.\nNel Cinquecento in Toscana si era diffusa per i palazzi signorili la moda dei giardini all'italiana e uno degli ambienti irrinunciabili era la \"Grotta\", cio\u00e8 la ricostruzione fantasiosa e complessa di grotte naturali, con sculture, pitture e giochi d'acqua, con vere concrezioni calcaree che venivano spesso asportate dalle grotte vere e riutilizzate dagli artisti. A Firenze la prima grotta fantastica \u00e8 quella chiamata \"Degli animali\" nella villa medicea di Castello, con sculture di Giambologna; da allora il modello della grotta si \u00e8 ripetuto in tutte le residenze medicee e non solo (vedi ad esempio la Fonte della Fata Morgana), fino a uscire dai confini regionali, nei grandi parchi romani e del nord Italia. A palazzo Pitti \u00e8 conosciuta anche la grotta del Mos\u00e8, inoltre dentro Boboli ve ne sono altre due: la grotticina della Madama (sempre del Buontalenti) e la grotta di Adamo ed Eva, ottocentesca."}
{"id": "747288", "revid": "77639", "url": "https://it.wikipedia.org/wiki?curid=747288", "title": "Colecistichinina", "text": ""}
{"id": "747297", "revid": "773636", "url": "https://it.wikipedia.org/wiki?curid=747297", "title": "Gioco enigmistico", "text": "Un gioco enigmistico \u00e8 qualsiasi lavoro appartenente a taluno dei generi dell'enigmistica classica (giochi in versi, crittografie, rebus) e popolare (parole crociate). Chi vi si cimenta deve ricavare una soluzione celata dall'autore secondo i criteri propri di ciascuna tipologia.\nGioco enigmistico ed enigma.\n\u201cGioco enigmistico\u201d \u00e8, generalmente, sinonimo di enigma. In questo senso tutti i giochi enigmistici sono enigmi. Si deve per\u00f2 notare che in enigmistica la parola \u201cenigma\u201d \u00e8 utilizzata in almeno due significati pi\u00f9 stretti, entrambi riferiti al genere dei giochi in versi. \u00c8 cos\u00ec enigma l'indovinello e sono enigmi tutti i giochi che ne derivano, in quanto costituiti da pi\u00f9 indovinelli giustapposti per definire le \"parti\" di una combinazione. In tal senso si parla di giochi a \"enigmi collegati\". In un'accezione ancora pi\u00f9 stretta, \u00e8 enigma soltanto quel gioco affine all'indovinello, ma che se ne differenzia per il carattere serio e poetico anzich\u00e9 spiritoso e leggero. Di conseguenza sono enigmi anche tutti i giochi poetici a combinazione derivati dall'enigma stesso.\nGioco e schema enigmistico.\nSi parla di gioco enigmistico anche in riferimento agli schemi, ossia alle relazioni fra parole utilizzate come prototipi delle combinazioni (scarto, zeppa, cambio, spostamento e cos\u00ec via). La definizione \u00e8 appropriata allorch\u00e9 lo schema enigmistico \u00e8 sfruttato da un gioco appartenente ai generi sopra indicati. Cos\u00ec, un gioco in versi che sfrutti una sciarada prende a sua volta il nome di \"sciarada\" (e non pi\u00f9 indovinello o enigma); una crittografia che sfrutti una frase palindroma prende il nome di \"frase palindroma continuativa\"; un rebus che consista in un anagramma illustrato prende il nome di \"anagramma\". In effetti il prototipo dei giochi enigmistici a combinazione \u00e8 la sciarada, che ha dato il proprio nome sia allo schema sia al gioco in versi stesso.\nFuori da una prospettiva tecnica \u00e8 comune chiamare \u201cgiochi\u201d gli schemi (almeno i pi\u00f9 popolari e importanti come l'incastro, l'intarsio, la sciarada, il palindromo, il bifronte, l'anagramma) anche indipendentemente dal loro sfruttamento da parte di un gioco specifico; ma in senso pi\u00f9 esteso rientrano nella definizione pure i giochi linguistici e gli schemi complessi, desueti o rari come l'acrostico, il mesostico, il telestico, il logogrifo, il metanagramma. Tuttavia per articolare un discorso sui tratti comuni a tutti i giochi enigmistici bisogna tener distinta la definizione di gioco da quella di schema.\nStruttura dei giochi enigmistici.\nI giochi enigmistici presentano un'estrema variet\u00e0 di forme che permette di individuare solo pochi caratteri comuni a tutti gli enigmi in senso lato. \u00c8 cos\u00ec possibile descriverne la struttura in generale. A questo livello si pu\u00f2 dire che un gioco enigmistico comprende, di solito, gli elementi che seguono, tutti o quasi indispensabili alla sua funzione.\nDenominazione.\nSarebbe impossibile risolvere un gioco enigmistico se esso non recasse la sua stessa \"denominazione\": se, insomma, non dicesse di che gioco si tratta e quindi con quali criteri si risolve. Non \u00e8 questione di distinguere i generi, essendo questa un'operazione immediata: una cosa \u00e8 l'aspetto testuale di un indovinello, un'altra quello sintetico di una crittografia, un'altra quello grafico di un rebus, un'altra ancora quello schematico di un cruciverba; in tutti i casi viene comunque fornita almeno un\"indicazione di genere\". Ma ciascun genere \u00e8 suddiviso in tipologie, ed \u00e8 perci\u00f2 indispensabile:\nDiagramma.\nIl \"diagramma\" \u00e8 lo schema numerico che individua la lunghezza delle parole da trovare, ed eventualmente le loro relazioni nella frase. Esso \u00e8 perci\u00f2 presente in tutti i giochi in versi a combinazione (esclusi quindi gli indovinelli e gli enigmi), in tutte le crittografie, in tutti i rebus. \u00c8 assente nelle parole crociate ma solo perch\u00e9, in questo caso, la funzione \u00e8 svolta dalla stessa griglia del cruciverba.\nEsposto.\nSi parla di \"esposto\" vero e proprio solo in riferimento alle crittografie, laddove con questo termine si indica l'insieme delle lettere o l'enunciato sintetico del gioco su cui il solutore \u00e8 chiamato a ragionare. Tuttavia in ogni gioco enigmistico c'\u00e8 sempre almeno una parte che svolge la funzione dell'esposto. Negli enigmi in versi tale funzione \u00e8 assicurata dallo \"svolgimento\"; nei rebus dalla \"vignetta\" e dai \"grafemi\" (si parla, in relazione a questi ultimi, di \"lettere esposte\") o dagli \"asterischi\"; nelle parole crociate dalle \"definizioni\". Tutto ci\u00f2, insomma, che il solutore deve interpretare.\nTitolo.\nIl \"titolo\" \u00e8, in generale, una caratteristica dei soli giochi enigmistici in versi, sia ad incognite sia (soprattutto) a doppio soggetto. In quest'ultimo caso la natura stessa del gioco, fondato sul celamento di un senso reale dietro a un senso apparente, impone la necessit\u00e0 di un titolo che espliciti (ed eventualmente armonizzi) il secondo di questi due significati. Tuttavia, specie nelle ultime esperienze enigmistiche, il titolo si \u00e8 diffuso al di fuori del suo ambito tradizionale, investendo alcuni giochi di recente ideazione (come le \u201c\"crittonews\"\u201d, pertinenti ovviamente all'area crittografica).\nFirma.\nI giochi enigmistici recano solitamente la \"firma\", con nome o pseudonimo, dell'autore. Nome e cognome (es.: Piero Bartezzaghi) vengono usati di preferenza nei cruciverba e a volte nei rebus; gli pseudonimi (es.: \"Briga\") sono invece costanti negli altri generi. Bench\u00e9 di solito inessenziale alla soluzione, anche il nome dell'autore pu\u00f2 talvolta entrare a far parte della stessa, in particolare nelle crittografie; ci\u00f2 per\u00f2 \u00e8 anche suscettibile di generare situazioni \u201cimbarazzanti\u201d, perch\u00e9 almeno in questo settore l'autore non \u00e8 affatto vincolato al proprio pseudonimo, cosicch\u00e9, se la tendenza fosse portata alle estreme conseguenze, la firma potrebbe snaturarsi per diventare una semplice parte dell'esposto."}
{"id": "747298", "revid": "767487", "url": "https://it.wikipedia.org/wiki?curid=747298", "title": "La nipote Sabella", "text": "La nipote Sabella \u00e8 un film del 1958 diretto da Giorgio Bianchi.\n\u00c8 il sequel del film \"La nonna Sabella\" girato l'anno precedente.\nTrama.\nLucia e Raffaele, novelli sposi, partono in viaggio di nozze, e la nonna Sabella li accompagna. Emilio e Carmelina approfittano della sua assenza per dividere la casa della nonna e trovare la loro intimit\u00e0, ma vengono sorpresi dal ritorno anticipato della nonna che viene a sapere di due americani interessati al terreno delle bollicine dove si crede ci sia il petrolio.\nCercando di non far sapere nulla a don Emilio, nonna Sabella cerca di far avere una figlia per prima a Raffaele e Lucia, poich\u00e9 il possesso del terreno \u00e8 vincolato dalla nascita di una figlia femmina. Per battere sul tempo i due giovani sposi, don Emilio e Carmelina adottano una bimba facendo credere che sia loro.\nIncassi.\nIncasso accertato a tutto il 31 marzo 1964 \u00a3 206.809.119"}
{"id": "747299", "revid": "20787", "url": "https://it.wikipedia.org/wiki?curid=747299", "title": "Hung kuen", "text": ""}
{"id": "747302", "revid": "1427733", "url": "https://it.wikipedia.org/wiki?curid=747302", "title": "Cacciatore (soldato)", "text": "Il cacciatore \u00e8 un tipo di soldato appartenente a formazioni di fanteria o cavalleria, dotate di armamento leggero per essere veloci nei movimenti, che secondo i dettami della tattica militare hanno il compito principale di eseguire azioni rapide ed improvvise.\nIl nome deriva dalla similitudine fra le qualit\u00e0 richieste a questa categoria di soldato e quelle necessarie per la caccia (velocit\u00e0, precisione nel tiro da lontano, furtivit\u00e0, destrezza). I cacciatori, a piedi o a cavallo e con diversi tipi di armamento, sono stati impiegati fin dall'antichit\u00e0.\nNella terminologia militare delle grandi potenze militari della storia i reparti di unit\u00e0 militari terrestri specializzati di cacciatori sono stati denominati in vario modo: in Gran Bretagna come \"Rifles\", in Francia come \"Chasseurs\" o \"Tirailleurs\", nei paesi di lingua tedesca come \"J\u00e4ger\".\nStoria.\nEt\u00e0 antica.\nAnche presso gli eserciti antichi delle et\u00e0 pi\u00f9 remote, l'urto delle forze belligeranti veniva preceduto ed accompagnato dall'azione di alcuni nuclei di uomini, non inquadrati nelle pesanti formazioni falangistiche od in quelle, pi\u00f9 articolate, della legione. Costoro, non gravati da pesanti armature, celermente precedevano il grosso del proprio esercito, lanciavano le prime frecce contro il nemico, quasi per obbligarlo ad un prematuro schieramento: durante il combattimento costituivano truppe leggere, particolarmente mobili, incaricate di concorrere a deprimere le forze morali e materiali dell'avversario, agendo su i suoi fianchi e sul suo tergo. Erano i veliti dei Romani, armati alla leggera, come era necessario per conferire loro la voluta rapidit\u00e0 di movimento.\nEt\u00e0 moderna.\nCon l'adozione delle armi da fuoco, (e pi\u00f9 specialmente con il loro deciso prevalere sull'arma bianca nel XVII secolo), venne sempre tenuta presente la necessit\u00e0 di impiegare in modo analogo reparti di truppa agili, atti a prendere in contatto con il nemico e a tormentarlo, mediante l'abile sfruttamento del fuoco e del terreno, fatto individualmente. Si dovette mutare il criterio secondo il quale occorreva scegliere ed istruire questi uomini per renderne pi\u00f9 efficace l'azione individuale. Essi non soltanto ebbero un equipaggiamento e un armamento pi\u00f9 leggero, ma furono scelti per qualit\u00e0 fisica e, soprattutto, per la speciale abilit\u00e0 nel sapersi valere dell'arma da fuoco. Infatti, a partire dal XVII secolo, nei vari eserciti dell'epoca si trassero degli archibugieri i migliori tiratori, i soldati pi\u00f9 resistenti alla corsa, in modo che fossero particolarmente adatti per agguati e scoperte, per scaramucce e spiare, per molestare e danneggiare il nemico.\nQuesta l'origine prima dei cacciatori, nome che ricorda il complesso di resistenza fisica, di abilit\u00e0 nel tiro, di particolare accorgimento, di prontezza agli stratagemmi, le qualit\u00e0 necessarie appunto in coloro che inseguono, per abbattere la selvaggina. Non altrimenti furono detti cacciatori i migliori cavalli di guerra.\nIn Germania, esistevano reparti di cacciatori scelti armati di carabine, che servirono come truppe leggere, istituiti nel 1631 dal langravio Guglielmo d'Assia.\nTuttavia l'impiego del vocabolo cacciatori, per indicare reparti di truppa organicamente costituiti per gli scopi sopra detti, si deve far risalire a Federico II di Prussia, che arruolava nelle sue compagnie scelte di fanteria i figli dei suoi celebri guardiacaccia della Pomerania, uomini alti, ben fatti e abilissimi nel tiro. Successivamente reparti simili si istituirono in tutti gli eserciti d'Europa. La Francia fu anzi una delle nazioni pi\u00f9 pronte a seguire l'esempio del re di Prussia gi\u00e0 nel 1743, durante la I guerra di Slesia, con la creazione dei \"Cacciatori di Fischer\", una compagine di franchi tiratori dell'esercito reale, composta da quattrocento fantaccini e duecento cavalieri.\nEt\u00e0 contemporanea.\nDurante la guerra d'indipendenza americana l'esercito britannico dovette affrontare le truppe americane costituite in buona parte da miliziani particolarmente abili nella guerra irregolare nei boschi e nelle campagne; i britannici per controbattere queste tattiche, impiegarono numerose compagnie di cacciatori (\"j\u00e4ger\") mercenari tedeschi reclutati nello stato dell'Assia-Kassel tra i boscaioli e i guardiacaccia. I cacciatori assiani dimostrarono agilit\u00e0, velocit\u00e0, intelligenza e buona precisione al tiro. Questi reparti, bene addestrati, equipaggiati per i combattimenti in ordine sparso su terreno irregolare e guidati da ufficiali molto capaci come i colonnelli von Donop e von Wurmb e i capitani Ewald, Emmerich e Hinrichs, si distinsero per audacia e abilit\u00e0 nel corso di una lunga serie di combattimenti e schermaglie.\nAttraverso tutto il XIX secolo le formazioni di cacciatori furono conservate, sia pure assumendo speciali nomi nei vari paesi (carabinieri, volteggiatori, bersaglieri ecc.). Man mano che l'aumentata potenza del fuoco delle armi portatili e l'efficacia sempre maggiore del tiro delle artiglierie resero a poco a poco indispensabile estendere a tutta la fanteria di linea i procedimenti del combattimento in cacciatori, fino a che questo divenne il noto \"ordine sparso\" dell'anteguerra, la specialit\u00e0 dei cacciatori perdette le sue essenziali caratteristiche. Cos\u00ec che, se, all'inizio del XX secolo, troviamo ancora reparti di cacciatori in molti eserciti d'Europa, essi non conservano degli antichi corpi che l'uniforme e le tradizioni, costituendo una specie di fanteria scelta, fornita di speciali attitudini fisiche e di maggiore resistenza alle fatiche.\nClassificazione.\nIn seguito al generalizzarsi dell'adozione dei cacciatori alla fine del XVIII secolo si ebbero:"}
{"id": "747305", "revid": "125401775", "url": "https://it.wikipedia.org/wiki?curid=747305", "title": "Maria Antonietta Sisini", "text": " \n\u00c8 nota per essere stata per 36 anni la produttrice e principale collaboratrice artistica, oltre che compagna nella vita, di Giuni Russo.\nBiografia.\nFiglia di musicisti, diviene famosa in vari locali di Milano e della Sardegna per la sua bravura nel suonare la chitarra, sotto lo pseudonimo di \"Shiver\".\nHa incontrato Giuni Russo nel 1969, in un locale milanese, dove entrambe si esibivano in performance diverse, Giuni cantando e Maria Antonietta suonando la chitarra. Mesi dopo, sempre nel 1969, avrebbero quindi deciso entrambe di stabilirsi definitivamente a Milano.\nDa sempre si \u00e8 occupata della produzione in generale di Giuni Russo, oltre che essere coautrice con Giuni di molti suoi brani, quali \"Una vipera sar\u00f2\", \"Mediterranea\", \"Limonata Cha Cha Cha\", \"Alghero\", \"Adrenalina\", \"La sua figura\", \"La sposa\", \"Morir\u00f2 d'amore\".\nDopo la scomparsa di Giuni Russo, si \u00e8 occupata della valorizzazione della sua figura e della sua produzione artistica, attraverso l'Associazione \"Giuni Russo Arte\", oltre che alla produzione di uscite discografiche postume."}
{"id": "747308", "revid": "466539", "url": "https://it.wikipedia.org/wiki?curid=747308", "title": "Augusto - Il primo imperatore", "text": "Augusto - Il primo imperatore \u00e8 una miniserie televisiva italiana che narra la vita di Augusto, il primo imperatore romano.\nDescrizione.\nLa fiction \u00e8 co-prodotta da Rai Fiction, Lux Vide, Eos, Rai Trade e Quinta Communications, e fa parte del progetto \"Imperium\". \u00c8 stata trasmessa in prima visione TV il 30 novembre 2003 e il 1\u00ba dicembre 2003 su Rai 1.\nTrama.\nRoma, 12 a.C. Marco Agrippa, grande generale e brillante architetto romano, genero di Augusto (che, contro la volont\u00e0 di lei, ha dato in sposa la propria figlia Giulia all'amico e coetaneo, suo fedele braccio destro) e suo erede al governo dell'Impero di Roma, muore per una febbre improvvisa mentre torna a casa. L'imperatore \u00e8 assolutamente disperato perch\u00e9, con la sua morte, si apre per lui ancora una volta lo spinoso problema della successione dinastica. Proprio il giorno in cui apprende la luttuosa notizia, Augusto subisce un attentato segretamente gestito dal giovane senatore Iullo Antonio, figlio del suo antico e defunto rivale, Marco Antonio. Il sicario fallisce nel suo intento, poich\u00e9 l'imperatore \u00e8 protetto da un pettorale di cuoio, e viene ucciso dal popolo inferocito prima di poter essere arrestato e interrogato.\nGiulia, unica figlia di Augusto, intende sposare proprio Iullo, ma il padre si rivela fermamente contrario. L'ambiziosa e cinica Livia, moglie di Augusto, convince il marito, suo malgrado, a combinare un matrimonio, ancora una volta coatto, tra la figlia di lui con l'abile generale Tiberio, il figlio di lei. L'imperatore pensa di fare del nuovo genero un tutore per i due figli di Giulia, loro reggente finch\u00e9 non raggiungeranno la maggiore et\u00e0. Per convincere la figlia ad accettare le nozze, il regnante le racconta di quando, trent'anni prima, era partito dalla cittadella di campagna Velletri, dove viveva con madre e sorella, per recarsi a Munda, dove l'eroico e leggendario prozio Giulio Cesare si stava apprestando a combattere lo scontro finale con Gneo Pompeo terminando cos\u00ec una lunga e ormai ingombrante guerra civile, e di quando si imbatt\u00e9 in Roma per la prima volta, vedendo come l'avidit\u00e0 dei nobili e dei senatori la stessero divorando giorno per giorno.\nIn un secondo momento, Augusto porta la figlia al tempio dedicato al culto di Cesare, e le racconta gli avvenimenti accaduti appena tornati a Roma, quando lui e il grande dittatore si erano dedicati operosamente al governo dell'Urbe, finch\u00e9, da un giorno all'altro, il prozio lo mand\u00f2 ad Apollonia, in Grecia, dopo aver intuito che si stavano per compiere pericolosi intrighi politici. Dopo un mese di addestramento, infatti, il giovane apprese dell'assassinio di Cesare, appena nominato \"dittatore a vita\" con poteri assoluti. Tornato a Roma, il giovane Ottaviano prese i contatti con Marco Antonio e, soprattutto, con il grande e illustre avvocato Cicerone: il primo intendeva ricoprire il vuoto politico lasciato da Cesare, mentre l'altro desiderava eliminare Marco Antonio per raggiungere lo stesso obiettivo.\nDopo aver allontanato Marco Antonio da Roma per cacciare i cesaricidi, il giovane pot\u00e9 frenare le manovre di Cicerone con un colpo di Stato, e rafforz\u00f2 la propria posizione rappacificandosi con Marco Antonio e con Lepido, uomini con cui compil\u00f2 le famigerate liste di proscrizione tramite le quali i triumviri ripulirono ogni cenno di opposizione socio-politica in Roma. Giulia e Tiberio infine, si sposano, ma Augusto allontana bruscamente il nuovo genero affidandogli una spedizione militare contro i Germani, che premono lungo i confini settentrionali per saccheggiare le colonie romane. Alla figlia infuriata per questo matrimonio sgradito, l'imperatore prosegue a raccontare la propria vita.\nUna volta uccisi Bruto e Cassio, appoggiati dal senatore Decimo dopo la vittoria di Filippi, spart\u00ec con Antonio e Lepido l'impero: Marco Antonio ebbe l'Oriente, Lepido l'Africa e lui Roma. In quel momento, il giovane di Velletri parve pi\u00f9 svantaggiato, poich\u00e9 l'Urbe, sebbene fosse la capitale, era la zona pi\u00f9 disastrata per via delle guerre civili appena terminate. In seguito alle pressioni di Cleopatra, di cui era innamorato, Marco Antonio mosse guerra a Ottaviano in Italia, ma i soldati si rifiutarono di combattere, e Ottavio, con abile senso politico, leg\u00f2 a s\u00e9 il chiassoso triumviro imponendogli in sposa la propria sorella Ottavia minore, come segno di duratura alleanza.\nLa figlia Giulia, con il tempo, \u00e8 sempre pi\u00f9 scontenta del marito e sovente va a letto con l'amante Iullo Antonio, che, per vendicare il padre, medita ulteriori attentati alla vita dell'imperatore. Prosegue il racconto di Augusto alla figlia: quando Marco Antonio ripudi\u00f2 Ottavia per unirsi alla tortuosa regina Cleopatra, Ottaviano convinse il Senato romano a dichiarare guerra all'Egitto, e bollare, quindi, Marco Antonio come nemico della Repubblica. Dopo la vittoria di Azio da parte di Ottaviano, per merito di Agrippa, Marco Antonio e Cleopatra si uccisero: lui con un colpo di spada e lei con il morso di un aspide. Rimasto l'unico signore di Roma, Ottaviano ne divenne imperatore con il nome di Augusto. Augusto non riesce a ottenere comprensione da parte della figlia, vara una nuova legislazione sotto l'approvazione del Senato, per mezzo della quale spera di moralizzare la vita dei cittadini di Roma, soprattutto in tema di matrimonio. Tali decreti prevedono perfino l'esilio da Roma per chiunque sia condannato per adulterio.\nIullo Antonio si intrufola nel palazzo imperiale con l'aiuto \"inconsapevole\" di Giulia, e tenta nuovamente di uccidere Augusto, mentre questi si prepara a un bagno curativo sotto la tutela del suo medico di fiducia; viene fermato e arrestato a seguito del pronto intervento di Tiberio, appena tornato dal confine settentrionale, che poco prima aveva appena riferito del complotto alla madre Livia. Il giovane senatore, per sfuggire alla condanna, si suicida, e Giulia viene mandata in esilio. Alla morte dei due giovani figli di Giulia e di Agrippa, Gaio e Lucio, che aveva designato come propri eredi, Augusto nomina Tiberio suo successore, molto malvolentieri poich\u00e9 ha di lui una pessima opinione, e muore a Nola nel 14 d.C.\nCritiche.\n\"Augusto\" \u00e8 stato ampiamente criticato da esperti storici e filmografi per certune inesattezze storiche, e soprattutto per via di alcuni personaggi fondamentali, quali Bruto, Cassio e Cleopatra d'Egitto, presentati in maniera stereotipata e non storicamente coerente. La regina d'Egitto, specialmente, interpretata nel film da Anna Valle, \u00e8 stata oggetto di discussione per il suo abbigliamento (\"veste in tanga\" secondo gli scettici) e il suo linguaggio volgare.\nSecondo questi stessi esperti, perfino la persona di Gaio Ottavio da giovane, impersonato da Benjamin Sadler sarebbe stata mal tratteggiata, definendolo un giovane troppo candido, indeciso e idealista.\nDifferentemente dalle testimonianze storiche, il film descrive la famiglia di Ottaviano come una stirpe di umili contadini di Velletri, mentre in realt\u00e0 era una delle pi\u00f9 facoltose di Roma: il nonno dell'imperatore era infatti un banchiere e un usuraio, mentre il padre, omonimo del figlio, era un promettente politico destinato al consolato, prima della morte prematura. La madre, Azia, era invece la figlia di un influente e ricco senatore della Repubblica romana.\nIl film descrive in maniera diversa dalla storia il personaggio di Giulia, la figlia di Augusto: in esso appare come una donna fragile, dilaniata da sentimenti romantici verso Iullo, e come la moglie compassata di Marco Agrippa, mentre le testimonianze storiche la descrivono come una donna dalle tendenze particolarmente scandalose, dai molti amanti."}
{"id": "747315", "revid": "1573940", "url": "https://it.wikipedia.org/wiki?curid=747315", "title": "Schema enigmistico", "text": "Lo schema enigmistico \u00e8 una relazione che lega due o pi\u00f9 parole o frasi tra loro (es.: l'anagramma \u00e8 lo schema che prevede la permutazione delle lettere di una parola o di una frase in modo da formare altre parole e frasi di senso compiuto). Esso individua quindi in astratto il meccanismo attraverso il quale pi\u00f9 termini vengono trasformati gli uni negli altri. Quando la relazione fra parole si attua in concreto si parla di combinazione (es.: \"l'arca di No\u00e8\" = \"l'ora di cena\" \u00e8 una \"combinazione anagrammatica\"). Si pu\u00f2 dunque dire che lo schema \u00e8 la \"forma\" di una combinazione. Le combinazioni vengono sfruttate da molti giochi enigmistici che le celano in un componimento, un esposto sintetico, a volte un'illustrazione.\nGli schemi enigmistici non tengono conto delle modifiche \"per l'orecchio\" (ossia fonetiche), ma di quelle \"per l'occhio\" (ossia grafiche) delle parole. Pertanto, una combinazione come \"ciocco / sciocco\", laddove acusticamente si avrebbe un cambio (fra i suoni t\u0283 e \u0283), \u00e8 una combinazione di aggiunta. Neanche lo spostamento d'accento (es.: al\u00edce / c\u00e0lice) ha generalmente importanza ai fini di un gioco, salvo che ne costituisca lo schema esso stesso.\nNomenclatura.\nDenominare una combinazione enigmistica non \u00e8 necessariamente un'operazione immediata. La \"regola\" generale, potendo pi\u00f9 schemi sovrapporsi fra loro, \u00e8 quella di scegliere sempre quello pi\u00f9 immediato o dotato di un requisito aggiuntivo. Ad es. \u00e8 chiaro che \"acetone\" = \"enoteca\" \u00e8 un anagramma; tuttavia esso risponde anche alla logica del bifronte, perch\u00e9 ottenuto invertendo del tutto, e non semplicemente permutando, le varie lettere: andr\u00e0 quindi denominato bifronte. Esistono casi in cui la distinzione \u00e8 impossibile, ancorch\u00e9 non molto importante: uno scambio fra due lettere contigue \u00e8 praticamente indistinguibile dallo spostamento di una qualsiasi di esse.\nVi sono poi discussioni pi\u00f9 \"animate\" sulla collocazione esatta di alcune combinazioni su base concettuale. Non \u00e8 chiaro ad es. se una frase formata da articolo + sostantivo che, uniti, producono un'altra parola sia o meno una sciarada: secondo alcuni no, poich\u00e9 la sciarada sarebbe un gioco che pretende la definizione di due o pi\u00f9 \"parti\" mentre non \u00e8 possibile definire un articolo disgiuntamente dal sostantivo. In caso contrario, per\u00f2, non sarebbe nemmeno chiara la denominazione esatta del gioco: quella proposta (\"doppia lettura\") per la sua genericit\u00e0 non soddisfa tutti gli autori.\nAd ogni modo gli schemi enigmistici adattano la loro denominazione sulla base di alcune circostanze. Senza pretesa di esaustivit\u00e0 si possono distinguere le principali:"}
{"id": "747320", "revid": "27723", "url": "https://it.wikipedia.org/wiki?curid=747320", "title": "Giangiacomo Gastoldi", "text": ""}
{"id": "747321", "revid": "68012", "url": "https://it.wikipedia.org/wiki?curid=747321", "title": "Combinazione enigmistica", "text": ""}
{"id": "747322", "revid": "27723", "url": "https://it.wikipedia.org/wiki?curid=747322", "title": "Giovanni Basilio da Caravaggio", "text": ""}
{"id": "747324", "revid": "941725", "url": "https://it.wikipedia.org/wiki?curid=747324", "title": "Tomoko Fuse", "text": "Biografia.\nNata nella prefettura di Niigata, la Fuse impara l'origami da bambina, mentre si trova in ospedale. All\u2019et\u00e0 di 19 anni studia per due anni e mezzo con il maestro di origami Toyoaki Kawai. \nParallelamente si laurea in Progettazione dei giardini all\u2019Universit\u00e0 di Chiba.\nA partire dal 1986 si dedica professionalmente all\u2019origami, specializzandosi nell\u2019origami geometrico e nell\u2019origami modulare, per il quale \u00e8 molto conosciuta dai cultori della materia a livello internazionale, avendo pubblicato decine di volumi. Tra il 1991 e il 2020 ha esposto in numerose gallerie pubbliche e private, in Europa, Stati Uniti e Brasile, spesso inviata dalla Japan Foundation nell\u2019ambito di iniziative per la promozione della cultura giapponese.\nProgetta e realizza paralumi per lampade in carta washi, con i quali ha partecipato anche alla Milano Design Week del 2018 presentando con Denis Guidone un\u2019installazione composita di lampade.\nAttualmente vive col marito Tar\u014d Toriumi, incisore di caratteri a stampa in legno, in un villaggio rurale della prefettura di Nagano.\nPubblicazioni.\nHa al suo attivo numerose pubblicazioni tradotte in molte lingue; in italiano sono stati pubblicati i seguenti volumi:"}
{"id": "747326", "revid": "154893", "url": "https://it.wikipedia.org/wiki?curid=747326", "title": "Teoria della trave di de Saint Venant", "text": ""}
{"id": "747329", "revid": "1305772", "url": "https://it.wikipedia.org/wiki?curid=747329", "title": "Enci", "text": "Enci"}
{"id": "747330", "revid": "78273", "url": "https://it.wikipedia.org/wiki?curid=747330", "title": "Marcellinus (generale)", "text": ""}
{"id": "747332", "revid": "1781168", "url": "https://it.wikipedia.org/wiki?curid=747332", "title": "Chiesa dei Girolamini", "text": "La chiesa dei Girolamini (o Gerolomini, o di San Filippo Neri) \u00e8 una chiesa monumentale di Napoli ubicata nel largo omonimo, con impianto architettonico di tipo basilicale e intitolata alla Nativit\u00e0 di Maria Santissima e a tutti i santi.\nLa sua decorazione in oro, marmi e madreperla le valsero il titolo di \"Domus aurea\". Il suo interno presenta una concentrazione di opere di grande qualit\u00e0 di artisti sia napoletani che di estrazione toscana, emiliana e romana che la rendono, assieme all'annesso convento, uno dei pi\u00f9 importanti complessi monumentali della citt\u00e0.\nL'intero edificio consta al suo interno, oltre che dalla chiesa, anche di una prestigiosa quadreria (prima pubblica di Napoli), di una ricca biblioteca (la pi\u00f9 antica biblioteca pubblica di Napoli e seconda in Italia, dopo la civica Biblioteca Malatestiana di Cesena), di due chiostri monumentali e infine dell'oratorio dell'Assunta (detto anche \"degli artisti\").\nIl complesso monumentale \u00e8 stato dichiarato monumento nazionale nel 1866 con le leggi eversive del patrimonio ecclesiastico. A partire dal 2010 tutto il convento \u00e8 stato interamente musealizzato; nel 2016 ha fatto registrare 13\u00a0631 visitatori.\nStoria.\nIl complesso di San Filippo Neri nacque nel 1586, quando si insediarono in citt\u00e0 i religiosi seguaci del santo, conosciuti con il nome di Girolamini in quanto presso la chiesa di San Girolamo della Carit\u00e0 di Roma era stato fondato il primo \"Oratorio\". I seguaci di san Filippo erano inoltre noti anche con il nome di \"Oratoriani\", per via del fatto che essi erano membri della Congregazione dell'Oratorio fondata dal santo toscano, o anche, popolarmente, Filippini.\nInizialmente il complesso era costituito da una chiesa, di dimensioni ridotte rispetto all'attuale, e un annesso convento ottenuto dall'adattamento di palazzo Seripando, che sorgeva di fronte al duomo, acquistato con le donazioni della Curia arcivescovile e della nobilt\u00e0 napoletana al costo di 5.800 ducati circa. In seguito, nel 1592, i lavori di demolizione che interessarono anche alcune chiesette e propriet\u00e0 delle famiglie Seripando e Filomarino, consentirono sotto la supervisione di Domenico Fontana la realizzazione del largo dei Girolamini e dunque l'edificazione dell'odierna chiesa con il conseguente ampliamento dell'adiacente convento. La chiesa venne cos\u00ec eretta negli anni novanta del XVI secolo su progetto del fiorentino Giovanni Antonio Dosio in forme architettoniche di ispirazione brunelleschiana, prendendo a modello la chiesa di San Giovanni dei Fiorentini di Roma, mentre dopo la morte del Dosio la stessa fu continuata da Dionisio Nencioni di Bartolomeo, anch'egli di Firenze, fino all'ultimazione nel 1619. I lavori di adeguamento che interessarono il complesso conventuale videro nel frattempo, circa dieci anni dopo la conclusione dei lavori della chiesa, l'edificazione del chiostro grande (o degli Aranci).\nNel corso di tutto il Seicento e Settecento la chiesa fu notevolmente arricchita di opere d'arte, prevalentemente di autori tardo-manieristi di scuola romana, quali il Pomarancio e Federico Zuccari, napoletana, come il senese Marco dal Pino, o i napoletani Fabrizio Santafede, Giovanni Bernardo Azzolino, fino a Belisario Corenzio, e inoltre di esponenti del barocco romano, bolognese e ancora napoletano, come Guido Reni, Pietro da Cortona, Ludovico Mazzanti, Francesco Gessi, Luca Giordano, Giacomo del P\u00f2, Nicola Malinconico e Francesco Solimena. Negli stessi secoli lavorarono alle cappelle laterali e pi\u00f9 in generale alle decorazioni interne della chiesa gli scultori Pietro Bernini, Jacopo Lazzari e del Sanmartino; risalgono invece al 1780 i lavori di rifacimento della facciata esterna, progettata da Ferdinando Fuga in sostituzione di quella di met\u00e0 Seicento di Dionisio Lazzari, a cui lavor\u00f2 anche Giuseppe Sanmartino che esegu\u00ec le decorazioni scultoree che la caratterizzano.\nUn altro incisivo restauro interess\u00f2 la chiesa nel corso della prima met\u00e0 dell'Ottocento; in questa occasione fu rifatta la tribuna e la cupola.\nRestaurata ancora una volta dopo la seconda guerra mondiale, perch\u00e9 danneggiata da un bombardamento, la chiesa \u00e8 stata sottoposta a ulteriori e frequenti interventi di manutenzione e recupero nel corso di tutta la seconda met\u00e0 del Novecento.\nDopo una chiusura durata oltre trent'anni la chiesa \u00e8 stata riaperta al pubblico nel settembre 2009. Nel maggio 2011 avviene la presentazione del restauro di dipinti in deposito da diversi anni: si tratta di quattro tele di Luca Giordano (\"San Gennaro nella fornace\", \"San Carlo Borromeo e San Filippo Neri\", \"San Carlo Borromeo bacia le mani a San Filippo Neri\" e \"San Nicola di Bari ed i fanciulli salvati dal tino\") e tre di Guido Reni (\"Ges\u00f9 incontra San Giovanni Battista\", \"San Francesco in estasi\" e la \"Fuga in Egitto\"). Successivamente vengono mostrati al pubblico altre due tele di Luca Giordano, interessate da recenti lavori di restauro: \"San Canuto Re\" e una \"Madonna col Bambino\". Nel novembre dello stesso anno il complesso dei Girolamini apre per la prima volta al pubblico le porte del convento; viene inaugurata una mostra di disegni e stampe del XVIII e XIX secolo recuperate dall'archivio oratoriano e viene aperta la storica sala della biblioteca detta \"sala del Camino\".\nNel giugno 2013, grazie al lavoro dello staff del conservatore ad \"interim\" Umberto Bile, sono restituiti alla chiesa, dopo 34 anni di permanenza al museo di Capodimonte, i due \"Angeli reggi fiaccola\" di Giuseppe Sanmartino ed un dipinto degli \"Angeli che reggono la mitra\" di Luca Giordano, fino ad allora al museo diocesano di Napoli. Sempre a partire dal 2013, il complesso religioso \u00e8 entrato a far parte del circuito museale dei Girolamini rimanendo cos\u00ec stabilmente aperto al pubblico, sia per la visita culturale che per le funzioni religiose, queste che si svolgono prevalentemente nell'oratorio dell'Assunta.\nAttualmente il Complesso \u00e8 soggetto a impegnativi lavori di restauro finanziati dal Progetto Unesco per il centro storico di Napoli.\nConvento.\nDescrizione.\nIl convento dei Girolamini, o anche Casa dei Padri dell'Oratorio, si sviluppa adiacente alla chiesa, la cui facciata principale col relativo ingresso insiste di fronte al duomo di Napoli, al civico 144 di via Duomo. Il convento fu edificato a partire dal 1587, nello stesso periodo in cui furono avviati i lavori alla prima chiesa voluta dai padri Oratoriani, sul preesistente palazzo Seripando. Negli anni novanta dello stesso secolo, con la nascita della nuova chiesa dei Girolamini, e fino alla prima met\u00e0 del Seicento circa, il complesso fu poi ampliato con l'aggiunta del secondo e pi\u00f9 grande chiostro (degli Aranci) e di altre sale e corpi di fabbrica fino a raggiungere le dimensioni attuali.\nLa facciata risale al Settecento e consta di due ingressi: quello di sinistra, dopo un ampio scalone e passando anche per il settecentesco oratorio dell'Assunta, uno dei cinque oratori del convento utilizzato tutt'oggi per le funzioni religiose, conduce direttamente alla navata di destra della chiesa; quello di destra invece, conduce ai due chiostri monumentali da cui poi si sviluppano tutti gli altri spazi del complesso.\nI chiostri dei Girolamini sono due: quello piccolo e quello grande. Il chiostro piccolo, a pianta quadrata, \u00e8 detto \"Maiolicato\" e venne realizzato su progetto del Dosio sullo spazio occupato dal vecchio palazzo Seripando. Il corpo di fabbrica \u00e8 sorretto da quattro colonne per lato, mentre agli angoli ci sono pilasti in piperno con due semicolonne; la pavimentazione in maioliche \u00e8 di fine ottocento. Al centro c'\u00e8 un pozzo tardo-cinquecentesco.\nIl secondo, pi\u00f9 grande, \u00e8 detto \"degli Aranci\", proprio per le coltivazioni di agrumi. Fu eretto negli anni trenta del Seicento sui disegni di Dionisio Nencioni di Bartolomeo e di Dionisio Lazzari. La struttura del corpo di fabbrica \u00e8 sorretta da possenti pilastri e i giardini sono a una quota pi\u00f9 bassa rispetto agli ambulacri con cui sono collegati tramite due scale con ringhiera in ferro battuto.\nDal chiostro grande \u00e8 infine possibile raggiungere altri ambienti, come i restanti quattro oratori, dei Dottori, della Purificazione, di San Giuseppe e dei Mercanti e la storica biblioteca, custode quest'ultima della pi\u00f9 antica raccolta libraria della citt\u00e0 e che si compone di circa 200.000 manoscritti, di cui circa 6.500 riguardanti composizioni ed opere musicali dal XVI al XIX secolo. La biblioteca \u00e8 inoltre ospitata in sale di grande pregio artistico delle quali, la maggiore per rilevanza artistica e dimensione, dedicata proprio a Giambattista Vico, che don\u00f2 le prime edizioni di tutte le sue opere al convento. Al primo piano del complesso religioso, infine, alcune sale ospitano la collezione della storica Quadreria.\nDescrizione.\nEsterno.\nLa facciata principale della chiesa \u00e8 su largo dei Girolamini, lungo via dei Tribunali.\nIl prospetto su largo Girolamini \u00e8 impaginato su due ordini delimitati da una trabeazione: nel registro inferiore, articolato per mezzo di lesene scanalate, si aprono tre portali, di cui quello centrale \u00e8 il maggiore; il gruppo scultoreo sovrastante il portale centrale, opera di Giuseppe Sanmartino, raffigura \"Mos\u00e8 ed Aronne\" con le tavole dei comandamenti in ebraico sorrette da angeli.\nLa parte superiore della facciata \u00e8 alleggerita mediante un finestrone rettangolare sormontato da un timpano triangolare, oltre il quale svetta un coronamento costituito da un timpano arcuato e spezzato, al centro del quale si innalza un setto decorato con l'immagine della \"Madonna col Bambino\", detta \"della Vallicella\", sempre opera del Sanmartino.\nLa cupola fu eretta a met\u00e0 del XVII secolo da Dionisio Lazzari, poi demolita e ricostruita nel corso dell'Ottocento. Il Lazzari realizz\u00f2 anche la facciata, che fu rifatta in marmi bianchi e bardiglio nel 1780 su disegni di Ferdinando Fuga; ai lati \u00e8 delimitata da due campanili gemelli dotati di orologi (uno solare e uno di sei ore) sulle cui trabeazioni sono poste le statue di \"Pietro\" e \"Paolo\", iniziate da Cosimo Fanzago e ultimate ancora una volta dal Sanmartino.\nInterno.\nL'interno presenta una pianta a croce latina suddivisa in tre navate per mezzo di dodici colonne di granito dell'Isola del Giglio (sei per lato). Con i suoi 68 metri di lunghezza e i 28 metri di larghezza \u00e8 tra i pi\u00f9 vasti edifici di culto napoletani.\nSulla controfacciata c'\u00e8 un affresco di Luca Giordano raffigurante la \"Cacciata dei mercanti dal tempio\" del 1684; ai lati, sulle porte di accesso ai campanili, ci sono gli affreschi datati 1736 di Ludovico Mazzanti che rappresentano \"La cacciata di Eliodoro\" (a sinistra) e \"La punizione di Ozia\" (a destra).\nTra la navata centrale e quella a sinistra, lungo il colonnato, \u00e8 visibile una lapide in memoria di Giambattista Vico sepolto, secondo le antiche guide di Napoli, nell'ipogeo sotto la cappella di Sant'Agnese.\nIl soffitto a cassettoni, gravemente danneggiato dai bombardamenti del 1943 venne decorato nel 1627 dai napoletani Marcantonio Ferrara, Nicola Montella e da Giovanni Iacopo De Simone con \"La Gloria di San Filippo\" e \"La Madonna della Vallicella\". La navata \u00e8 affrescata lungo le arcate con immagini di santi, eseguiti nel 1681 da Giovan Battista Beinaschi.\nLa cupola conserva frammenti di un ciclo di affreschi facenti parte della ricostruzione del 1845, eseguiti da Camillo Guerra con scene del \"Paradiso\". Di Ludovico Mazzanti si sono invece conservati nei peducci una serie di \"Evangelisti\", affrescati nel 1735-40, mentre le arcate del transetto vedono gli affreschi su \"Abramo\", \"Melchisedech\", \"Mos\u00e8\" e \"Davide\" databili 1727-30 di Francesco Solimena.\nIl presbiterio \u00e8 cinto da una balaustra marmorea e nell'abside, a pianta rettangolare, \u00e8 collocato sul fondo il dipinto di Giovanni Bernardino Azzolino (secondo altri Luigi Rodriguez) raffigurante la \"Madonna della Vallicella e tutti i santi\" con ai lati le due grandi tele di Belisario Corenzio raffiguranti la \"Cattura di Cristo\" e la \"Crocifissione\" del 1615 circa. Intorno all'altare sono collocate le statue lignee scolpite da Giuseppe Picano, allievo di Giuseppe Sanmartino, raffiguranti \"San Pietro\", \"Sant'Andrea\", \"San Giovanni\" e \"San Giacomo\", tutte del 1780 circa; i bozzetti delle prime due si trovano al Metropolitan di New York. Ai lati della balaustra sono collocati due \"Angeli reggi fiaccola\" del 1787 scolpiti in marmo bianco di Carrara da Giuseppe Sanmartino. L'altare \u00e8 ottocentesco, l'originale seicentesco opera di Dionisio Lazzari \u00e8 ora collocato nella chiesa di Sant'Agata a Sant'Agata sui Due Golfi, vicino Sorrento. La tribuna \u00e8 invece caratterizzata da un'opera attribuita a Luca Cambiaso su \"Angeli che portano i simboli della Passione\", da un dipinto sul \"Compianto sul Cristo morto\" del 1603 di Giovanni Bernardo Azzolino, da un frammento di un dipinto su \"Angeli che portano i simboli della Passione\" del 1680 circa di Luca Giordano e da una \"Flagellazione \"databile 1605-1610 di ignoto autore.\nCappelle delle navate laterali.\nLe cappelle laterali sono undici, sei al lato sinistro (\"cornu Evangelii\") e cinque a destra (\"cornu Epistulae\"), tutte decorate quasi omogeneamente, da artisti di estrazione toscana, emiliana e napoletana.\nOpere della navata sinistra:\nOpere della navata destra:\nCappelle del transetto.\nIl transetto si compone di quattro cappelle: nelle pareti frontali sono due cappelloni costituiti da grandi altari, altre due cappelle lungo la parete presbiteriale invece fungono da absidi delle rispettive navate laterali.\nNella parete di fondo del transetto sinistro \u00e8 il cappellone della Nativit\u00e0, che fu costruito nel 1601-05 da Dionisio Nencioni di Bartolomeo su progetto di Giovanni Antonio Dosio, a sua volta incaricato da Caterina Ruffo. La grande cappella presenta sculture in marmo di Pietro Bernini su \"Santa Caterina d'Alessandria\", \"San Simone\", \"San Mattia\", \"Santa Caterina da Siena\", \"San Bartolomeo\" e \"San Giacomo\" (databili 1606 circa). Di Jacopo Lazzari \u00e8 invece l'altare con balaustra mentre le tele sono di Fabrizio Santafede, che sulla fascia superiore vede collocato l\"Annuncio ai pastori\" del 1606, e di Cristoforo Roncalli, detto il Pomarancio, che esegu\u00ec nel 1606 la pala d'altare della \"Nativit\u00e0\". Lungo la parete presbiteriale si apre invece la cappella di San Filippo Neri, disegnata da Jacopo Lazzari e ospitante una scultura in marmo di Ottaviano Lazzari sulla \"Madonna\" e sul \"Cristo\" del XVII secolo, un notevole altare con decorazioni plastiche architettoniche datato 1647 di Dionisio Lazzari con la pala d'altare eseguita da Giovan Battista Salvi (detto il Sassoferrato) sulla \"Vergine appare a San Filippo\" (copia da Guido Reni del 1647) e con affreschi di Francesco Solimena sul \"Paradiso\" e \"Santi Carlo Borromeo, Ignazio, Felice da Cantalice, Pio V\", la \"Vergine appare a San Filippo in punto di morte\", la \"Colomba dello Spirito Santo\", ed il \"Cristo appare a San Filippo Neri\", datati 1724-30.\nNel transetto destro si apre sul fronte del braccio il cappellone dei Santi Martiri, costruito nel 1647 circa interamente in legno, a imitazione di quello della Nativit\u00e0 del transetto sinistro. Dietro la tela d'altare di Giuseppe Piscopo raffigurante tutti i \"Santi martiri\", e i pannelli laterali, erano custoditi i reliquiari lignei opera di Aniello Stellato di cui rimangono oggi nove esemplari. La tela sul timpano \u00e8 invece di Federico Zuccari e ritrae la \"Madonna della Vallicella\" (1605 circa).\nLa cappella dell'Immacolata, a destra dell'abside, \u00e8 decorata da sculture marmoree di Michelangelo Naccherino del \"San Giovannino\" e \"Ges\u00f9 bambino\", mentre Cesare Fracanzano esegu\u00ec l\"Immacolata\", databile 1645 circa, e Giuseppe Simonelli invece il ciclo di affreschi sul \"Trionfo di Giuditta\", \"Profeti\" e \"Santi\", del 1700-05.\nSacrestia.\nLa sacrestia, in linea d'aria alle spalle dell'abside, \u00e8 raggiungibile da due porte poste sulle cappelle presbiteriali del transetto.\nNella volta, notevole \u00e8 un affresco seicentesco raffigurante \"San Filippo Neri in gloria\" (740\u00d7400\u00a0cm) opera di Giovan Battista Beinaschi, secondo i pi\u00f9 recenti studi, mentre la guida seicentesca del Celano (1692) lo assegna a Luca Giordano.\nDi particolare pregio anche il pavimento a commesso marmoreo e gli armadi in noce che recano lo stemma del cardinale Vincenzo Maria Orsini di Gravina, papa col nome di Benedetto XIII.\nLe porte dorate della sala e l'altare sulla parete frontale sono databili al XVIII secolo, su quest'ultima \u00e8 la tela copia dell\"Incontro di Cristo con San Giovanni Battista\" di Guido Reni, il cui originale \u00e8 oggi in quadreria; l'ambiente \u00e8 infine decorato nella cupoletta e nella volta da affreschi del 1750 di Leonardo Antonio Olivieri.\nLa sacrestia ha ospitato fino ad epoche recenti l'antica raccolta d'arte dei padri oratoriani; i quadri erano anche collocati nella sala attigua che conduce alla chiesa attraverso il cappellone dei Martiri, nel transetto destro. Fino al 1907 era presente in loco anche il \"Sant'Antonio Abate\" (1517-1518 circa) del Correggio, poi spostato in quell'anno al museo nazionale di Capodimonte.\nCripta.\nSempre dietro l'altare maggiore, al di sotto della sacrestia, si sviluppa la cripta della chiesa.\nQuesta \u00e8 costituita da due stanze: la prima serviva come sepoltura nella terra dei padri oratoriani, la seconda \u00e8 custode di centinaia di ossa. Inoltre il luogo \u00e8 caratterizzato da un affresco raffigurante \"San Filippo\", la cui base \u00e8 accompagnata da un altarino in marmo. In base a un'antica tradizione i teschi erano oggetti di culto, tant'\u00e8 che vi si trovano ancora bigliettini di richieste fatte dai credenti, esattamente come accadeva nel ben pi\u00f9 vasto cimitero delle Fontanelle. Secondo un'altra leggenda, il luogo fungeva addirittura come ulteriore laboratorio di studio del principe Raimondo di Sangro.\nI sotterranei sono stati chiusi nel 1979 e riaprono solo in via eccezionale.\nQuadreria.\nIl convento ospita al primo piano la Quadreria dei Girolamini, nella quale sono esposte importanti opere di scuola napoletana, come quelle di Battistello Caracciolo, Massimo Stanzione, Francesco Solimena, di un giovane Jusepe de Ribera e Luca Giordano, ma anche di altre scuole dell'Italia centrale, su tutte quella romana, bolognese e toscana, con opere di artisti quali Guido Reni, Federico Zuccari, il Sermoneta, Francesco Vanni, Francesco Curradi e Francesco Gessi.\nLa quadreria \u00e8 frutto di donazioni fatte da privati, gi\u00e0 dalla fondazione del complesso, e da opere provenienti direttamente dalle raccolte dei padri oratoriani.\nAperta al pubblico negli anni venti del XVII secolo, si tratta della prima quadreria pubblica della citt\u00e0."}
{"id": "747340", "revid": "1223843", "url": "https://it.wikipedia.org/wiki?curid=747340", "title": "Marin Faliero (opera)", "text": "Marin Faliero \u00e8 una tragedia lirica di Gaetano Donizetti, su libretto di Giovanni Emanuele Bidera. L'opera debutt\u00f2 al Th\u00e9\u00e2tre Italien di Parigi il 12 marzo 1835.\nDonizetti contro Bellini.\nLe prime rappresentazioni in Italia e all'estero ottennero un grande successo grazie alla prestigiosa compagnia di canto (Luigi Lablache, Antonio Tamburini, Giulia Grisi, Giovan Battista Rubini). La stessa compagnia di canto era gi\u00e0 stata protagonista de I Puritani di Vincenzo Bellini (rispettivamente, Giorgio, Riccardo, Elvira ed Arturo) nello stesso teatro. Il paragone tra le due opere fu ovviamente inevitabile, e per questo ci fu una sorta di contrasto tra i due compositori. Bellini non risparmi\u00f2 feroci critiche a Donizetti, che, invece lo ammirava e lo stimava, anche se questa stima non verr\u00e0 mai ricambiata. Purtroppo l'opera di Donizetti nel tempo non resse pi\u00f9 il paragone con quella di Bellini, ed usc\u00ec dal repertorio.&lt;br&gt; Torn\u00f2 alla ribalta solo nel 1966 a Bergamo. Nel 1970 fu eseguita a Milano, e in seguito incisa in studio (protagonista Cesare Siepi). Le pi\u00f9 recenti esecuzioni italiane avvengono nel 2002 al Regio di Parma, nel 2003 al Teatro Malibran di Venezia, nel 2008 a Sassari e Bergamo protagonista Giorgio Surjan. Nel 2020 torna a Bergamo per inaugurare il Teatro Gaetano Donizetti restaurato, con Michele Pertusi nel ruolo del titolo (gi\u00e0 protagonista delle edizioni di Parma e Venezia).\nTrama.\nAtto I.\nVenezia, 1355. I lavoratori dell\u2019arsenale commentano una scritta apparsa a Rialto che accusa Elena, moglie del doge Marino Faliero, di aver tradito il marito. Il loro capo, Israele Bertucci, rievoca un'impresa compiuta insieme a Faliero in occasione dell'assedio di Zara nel 1345. Arriva Steno, un arrogante patrizio: accusa gli artigiani di non lavorare abbastanza e minaccia punizioni. Israele e i suoi criticano la prepotenza dei nobili.\nNel palazzo del doge, suo nipote Fernando, innamorato corrisposto di Elena, ha deciso di lasciare Venezia. Giunge Elena, che gli dona un velo a ricordo del loro amore. Il doge, ignaro del legame tra i due, allontana la moglie e confida al nipote il proprio turbamento per l\u2019infamante accusa a lei rivolta. Faliero \u00e8 anche amareggiato per l\u2019invito a una festa in maschera del patrizio Leoni, alla quale si sente costretto a partecipare.\nRimasto solo, il doge \u00e8 raggiunto da Israele che gli svela una congiura contro i patrizi. I due si accordano: alla festa di Leoni, Israele indicher\u00e0 al doge il numero e il nome di coloro che hanno aderito. Nel palazzo di Leoni arrivano Faliero, Elena e Fernando. Il doge si apparta con Israele che gli comunica che i congiurati agiranno la notte stessa, muovendo da San Giovanni e Paolo. Elena \u00e8 infastidita da una maschera. \u00c8 Steno, che Fernando sfida a duello: si incontreranno all\u2019alba, a San Giovanni.\nAtto II.\nI congiurati si riuniscono a San Giovanni. Arriva anche Fernando che attende l\u2019ora del duello. Quando il campanile suona le tre, si avvia al luogo stabilito. I congiurati escono allo scoperto, raggiunti dal doge. Mentre un temporale si avvicina, si sente un rumore di spade: Fernando \u00e8 stato colpito a morte e nell\u2019agonia indica Steno come suo uccisore.\nAtto III.\nNel palazzo ducale, Faliero annuncia a Elena la morte di Fernando. In quel momento entra Leoni a reclamare la presenza del doge contro i congiurati. Faliero se ne dichiara capo e si proclama re, ma viene arrestato dagli sbirri, mentre Elena si abbandona alla disperazione. Nella sala del Consiglio dei Dieci, Faliero, Israele e gli altri congiurati vengono condannati a morte.\nRimasto solo, il doge deposto viene raggiunto da Elena. Faliero le chiede di essere sepolto con il velo che il nipote portava con s\u00e9. Elena lo riconosce e, assalita dal rimorso, confessa di aver amato Fernando. Dapprima furioso, Faliero si placa, perdona la sposa e si avvia al patibolo. Elena prega e, quando i tamburi annunciano l\u2019esecuzione, cade svenuta."}
{"id": "747341", "revid": "228587", "url": "https://it.wikipedia.org/wiki?curid=747341", "title": "Calypso (nave)", "text": "Calypso \u00e8 la nave che l'oceanografo Jacques-Yves Cousteau equipaggi\u00f2 come laboratorio mobile per ricerche sul campo.\nStoria.\nDragamine della Royal Navy (1941\u20131947).\nLa \"Calypso\" era in origine un dragamine (classe BYMS sottoclasse della classe Classe YMS-1) costruito dalla statunitense \"Ballard Marine Railway Company\" di Seattle, per conto della Royal Navy britannica.\nCostruita con lo scafo in legno a partire dal 12 agosto 1941 col nome di \"BYMS-26\", fu varata il 21 marzo 1942. Entrata a far parte della Royal Navy nel 1943 come \"HMS J-826\" e assegnata al servizio attivo nel Mar Mediterraneo. Riclassificata come \"BYMS-2026\" nel 1944, venne lasciata a Malta e tolta dal servizio nel 1947.\nTraghetto maltese (1947\u20131950).\nDiventata un traghetto tra Malta e Gozo dopo la Seconda guerra mondiale venne chiamata \"Calypso\" in onore della ninfa omonima, la cui isola di Ogigia era associata a Gozo (in cui vi \u00e8 la \"grotta di Calipso\" in prossimit\u00e0 della spiaggia di Ramla).\nNave per ricerche oceanografiche (1950\u20131997).\nIl milionario irlandese Thomas Loel Guinness M.P. compr\u00f2 la nave nel 1950 e la affitt\u00f2 a Cousteau per il prezzo simbolico di un franco francese l'anno. Cousteau la ristruttur\u00f2 e trasform\u00f2 in una nave da ricerca e base di supporto per le immersioni e le ricerche oceanografiche.\nEra dotata di numerose apparecchiature per studi oceanografia e biologia marina, tra cui una sala per osservazioni subacquee posta tre metri sotto della linea di galleggiamento.\nNel gennaio 1996 una chiatta inavvertitamente speron\u00f2 la \"Calypso\" nel porto di Singapore e la affond\u00f2. Dopo questo incidente la nave fu trasportata nel porto di Marsiglia e, dopo un periodo di riparazioni, rimorchiata nel 1998 nel bacino di carenaggio del Museo Marittimo di La Rochelle, per farla diventare un museo galleggiante. Il progetto venne ritardato da problemi burocratici che impedirono l'inizio dei lavori di conversione. Nel novembre 2004 fu stipulato un accordo fra la Carnival Cruise Lines e la Societ\u00e0 Cousteau: la Carnival dichiar\u00f2 che avrebbe rimesso in sesto la \"Calypso\" per una spesa complessiva di 1,3 milioni di dollari per poi destinarla al ruolo di Museo della Ricerca Oceanografica nelle Bahamas.\nNel novembre 2005 ha avuto luogo un processo tra la Societ\u00e0 Cousteau, presieduta da Francine Cousteau, seconda moglie di Jacques, e il figlio dell'esploratore Jean-Michel Cousteau, riguardo all'eredit\u00e0 dell'imbarcazione. La Societ\u00e0 Cousteau ha vinto la causa e divulgato un piano secondo cui avrebbe mandato la \"Calypso\" negli Stati Uniti per le necessarie riparazioni. Tuttavia, i piani sono cambiati e l'11 ottobre 2007 la nave \u00e8 finalmente salpata da La Rochelle per essere restaurata presso i cantieri navali Piriou a Concarneau, dove \u00e8 arrivata il giorno dopo.\nLa \"Calypso\" nella cultura di massa.\nJohn Denver scrisse nel 1975 una canzone intitolata \"Calypso\" come tributo alla nave e al suo equipaggio.\nIl musicista francese Jean-Michel Jarre scrisse nel 1990 una composizione in quattro parti in onore della nave e del suo comandante, intitolata \"Waiting for Cousteau\".\nBill Murray fu attore in un film parodia della vita di Cousteau intitolato \"Le avventure acquatiche di Steve Zissou\". Nel film Zissou viaggia per i mari in una nave chiamata \"Belafonte\", riferimento indiretto alla Calypso in quanto Harry Belafonte \u00e8 un noto musicista statunitense che suona la cosiddetta \"calypso music\"."}
{"id": "747345", "revid": "287204", "url": "https://it.wikipedia.org/wiki?curid=747345", "title": "Frattali per dimensione di Hausdorff", "text": "In matematica, un frattale \u00e8 un oggetto geometrico in cui la dimensione di Hausdorff (\u03b4) \u00e8 strettamente superiore alla dimensione topologica. Qui di seguito \u00e8 presentata una lista di frattali per dimensione di Hausdorff crescente, con lo scopo di visualizzare che cosa significhi per un frattale possedere una dimensione bassa o alta."}
{"id": "747350", "revid": "1305772", "url": "https://it.wikipedia.org/wiki?curid=747350", "title": "Pok\u00e9mon Stadium 2", "text": " \u00e8 un videogioco della serie \"Pok\u00e9mon\" di tipo RPG sviluppato da HAL Laboratory, pubblicato da Nintendo nel 2000 per Nintendo 64 in Giappone e nel 2001 in Europa e in America. Nel gioco sono presenti 251 Pok\u00e9mon della prima e della seconda generazione.\nIl videogioco \u00e8 compatibile con le varie versioni \"Pok\u00e9mon\" per Game Boy (\"Pok\u00e9mon Rosso\" e \"Blu\" e \"Pok\u00e9mon Giallo\") e per Game Boy Color (\"Pok\u00e9mon Oro\" e \"Argento\" e \"Pok\u00e9mon Cristallo\"). Inoltre supporta l'Expansion Pak.\n\"Pok\u00e9mon Stadium 2\" \u00e8 il secondo titolo della serie \"Pok\u00e9mon Stadium\" distribuito negli USA e in Europa, \nModalit\u00e0 di gioco.\nIl videogioco consiste in una serie di tornei per Pok\u00e9mon:\nSono inoltre disponibili altre modalit\u00e0 come \"Lotta Ora!\", \"Battaglia Evento\" e \"Dono Misterioso\".\nAccoglienza.\n\"Pok\u00e9mon Stadium 2\" ha ricevuto recensioni favorevoli dalla critica. Mentre discuteva della qualit\u00e0 variabile dei giochi per console \"Pok\u00e9mon\", Retronauts lo defin\u00ec \"eccezionale\"."}
{"id": "747351", "revid": "22475", "url": "https://it.wikipedia.org/wiki?curid=747351", "title": "Pok\u00e9mon Stadium Gold-Silver", "text": ""}
{"id": "747353", "revid": "125313705", "url": "https://it.wikipedia.org/wiki?curid=747353", "title": "Contea di St. Lawrence", "text": "St. Lawrence \u00e8 una contea del nord dello Stato di New York negli Stati Uniti.\nGeografia fisica.\nLa contea \u00e8 la pi\u00f9 \u00e8 estesa tra quelle che compongono lo Stato di New York. A nord ed a nord-ovest, il fiume San Lorenzo, segna il confine con la provincia canadese dell'Ontario, ad est la contea confina con la contea di Franklin, a sud con le contee di Hamilton e di Herkimer ed a sud-ovest con le contee di Lewis e di Jefferson.\nIl territorio \u00e8 montuoso nell'area sud-orientale dove si elevano i monti Adirondack per il resto \u00e8 costituito prevalentemente dalle valli dei fiumi che scorrono a nord verso la valle del fiume San Lorenzo. Nell'area occidentale scorre il fiume \"Oswegatchie\" che sfocia nel San Lorenzo a Ogdensburg. Nell'area centrale scorrono verso nord i fiumi \"Grass\" e \"Raquette\" che sfociano entrambi nel San Lorenzo nei pressi di Massena. Ad oriente scorre il fiume \"St. Regis\" formato da due rami che scendono dagli Adirondack. Il St. Regis scorre verso nord per entrare nell'ultimo tratto nella contea di Franklin ed attraversare la riserva indiana omonima prima di sfociare nel San Lorenzo.\nNella contea vi sono numerosi laghi. Ad ovest \u00e8 situato il \"Black Lake\". Il lago maggiore della regione sud-orientale \u00e8 il \"Cranberry Lake\".\nLarga parte dell'area sud-orientale ricade nel parco statale dei monti Adirondack.\nVarie isole che affiorano nel fiume San Lorenzo fanno parte della contea. Sull'isola di \"Barnhart\" \u00e8 stato istituito il \"parco statale Robert Moses\".\nStoria.\nCon l'istituzione delle \"Province di New York\" nel 1683 l'area dell'attuale contea faceva parte della contea di Albany. \nLa contea di St. Lawrence \u00e8 stata istituita nel 1802 unendo territori che fino a quel momento facevano parte delle contee di Clinton, Herkimer e Montgomery. Il primo capoluogo di contea \u00e8 stata la cittadina di Ogdensburg fino al 1828 quando tale ruolo \u00e8 passato alla cittadina di Canton."}
{"id": "747354", "revid": "287204", "url": "https://it.wikipedia.org/wiki?curid=747354", "title": "Pokemon Stadium 2", "text": ""}
{"id": "747361", "revid": "63716", "url": "https://it.wikipedia.org/wiki?curid=747361", "title": "Gupta", "text": ""}
{"id": "747363", "revid": "287204", "url": "https://it.wikipedia.org/wiki?curid=747363", "title": "Copa Am\u00e9rica 1997", "text": "La Copa Am\u00e9rica 1997 fu la trentottesima edizione del massimo torneo sudamericano per nazionali di calcio.\nAd organizzare il torneo fu la Bolivia e le partite si svolsero dall'11 al 29 giugno 1997. Il vincitore del torneo fu il Brasile, che batt\u00e9 in finale la Bolivia e si port\u00f2 a casa il suo quinto titolo come Campione del Sud America (e il secondo con la nuova denominazione di \"Copa Am\u00e9rica\").\nCitt\u00e0 e stadi.\nSedi della Copa Am\u00e9rica 1997 furono le seguenti citt\u00e0 con i relativi stadi:\nNazionali partecipanti e formula.\nPer l'edizione 1997 venne confermata la formula sperimentata nelle due edizioni precedenti.\nLe 12 nazionali partecipanti (le 10 selezioni affiliate alla CONMEBOL, pi\u00f9 due invitate della CONCACAF, che stavolta furono e ) erano divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nI gironi iniziali ebbero la seguente composizione:\nGruppo A\nGruppo B\nGruppo C"}
{"id": "747366", "revid": "466539", "url": "https://it.wikipedia.org/wiki?curid=747366", "title": "Fred Ward", "text": "Biografia.\nNato da una famiglia con origini scozzesi, irlandesi e cherokee, dopo gli studi si arruola per tre anni nella United States Air Force. Prima di diventare attore ha fatto anche boxe a livello professionistico e ha lavorato come boscaiolo in Alaska, ma dopo aver frequentato la New York's Herbert Berghof Studio diventa un attore, e partecipa ad alcuni film di Roberto Rossellini durante un periodo di studio a Roma. Prima di tornare in America nei primi anni settanta lavora nel teatro sperimentale e partecipa ad alcuni lavori televisivi. La sua prima apparizione da attore in America \u00e8 nella parte di un cowboy in \"Pazzo pazzo West!\" (1975).\nIn seguito partecipa a importanti film come \"Fuga da Alcatraz\" (1979) e in \"I guerrieri della palude silenziosa\" (1981). Poi \u00e8 la volta di \"Il mio nome \u00e8 Remo Williams\" (1985), \"Tremors\" (1990) nel celebre ruolo di \"Earl Bassett\" in coppia con Kevin Bacon (e anche nel seguito \"\" del 1996), \"Henry &amp; June\" (1990) e \"I protagonisti\" (1992). Ward continua ad essere attivo per tutti gli anni novanta, lavorando in film come \"Una pallottola spuntata 33\u2153 - L'insulto finale\" (1994), \"Reazione a catena\" (1996), \"America oggi\" (1993). Negli anni duemila recita in \"Tutta colpa dell'amore\" (2002), coprendo ruoli sia drammatici, comici e in film d'azione, oltre a partecipare come \"guest star\" in alcune sitcom, come \"Grey's Anatomy\".\nVita privata.\nWard \u00e8 stato sposato due volte: dapprima con Silvia, da cui ha avuto il figlio Django, e successivamente, dal 1995, con Marie-France.\nDoppiatori italiani.\nNelle versioni in italiano dei suoi film, Fred Ward \u00e8 stato doppiato da:"}
{"id": "747368", "revid": "124515001", "url": "https://it.wikipedia.org/wiki?curid=747368", "title": "Serra Dolcedorme", "text": "Serra Dolcedorme (2.267 m s.l.m.) costituisce la cima pi\u00f9 elevata del massiccio del Pollino, oltre che dell'Appennino meridionale. \u00c8 situata in Calabria, a cavallo tra i territori comunali di Castrovillari e Cerchiara, a non molta distanza dal confine con la Basilicata.\nDescrizione.\nMolto ripido il versante meridionale, che si getta nella Piana di Sibari, caratterizzato da una grandiosa parete, la pi\u00f9 imponente dell'Italia meridionale.\nIl versante lucano, segnato dall'ampia curva arcuata che dai 2.247 metri dell'anticima nord-occidentale digrada bruscamente verso i 1.872 metri del \"Passo delle Ciavole\", racchiude la conca della \"Fossa del Lupo\", uno dei circhi glaciali pi\u00f9 imponenti del massiccio, alla cui base si stende il vasto e luminoso altopiano denominato \"Piano di Pollino\". Quest'ultimo, con la pi\u00f9 alta \"Piana del Pollino\" e col pi\u00f9 basso \"Piano di Toscano\", va a costituire i pi\u00f9 noti piani di Pollino. La sua prominenza topografica \u00e8 di 1.715 m.\nGlacialismo.\nIl suo attuale profilo risulta fortemente modellato dall'azione di antichi ghiacciai, le cui tracce pi\u00f9 evidenti si rinvengono sul versante nord-occidentale, con la conca denominata fossa del Lupo, antica zona di accumulo delle masse ghiacciate che alimentavano l'imponente ghiacciaio del Frido.\nI ghiacciai in ritiro, oltre ai depositi morenici, hanno abbandonato massi di notevoli dimensioni, i cosiddetti massi erratici. Caratteristici perch\u00e9 isolati e lontani da probabili punti di caduta, sono facilmente osservabili sui piani di Pollino e di Acquafredda ad un'altitudine compresa tra i 1.800 e i 2.000 metri di quota.\nNevai stagionali, alcuni dei quali, di notevoli dimensioni, fondono del tutto solo in avanzata stagione estiva, sono presenti su tutte le vette pi\u00f9 alte del massiccio, quindi anche sulla lunga e acuminata cima del Dolcedorme. Sul monte Pollino, tuttavia, nell'avvallamento immediatamente a sud rispetto alla cima, nei pressi di un'antica dolina, ne sorge uno che \u00e8 facile scorgere anche a fine agosto. Il 9 ottobre 2010 presso il suddetto nevaio \u00e8 stato installato un rilevatore di temperatura per un monitoraggio diretto del microclima."}
{"id": "747369", "revid": "767487", "url": "https://it.wikipedia.org/wiki?curid=747369", "title": "Jacopo da Bologna", "text": "Virtuoso dell'arpa e maestro di Francesco Landini, lavor\u00f2 alla corte dei Visconti di Milano fino al 1349 e degli Scaligeri di Verona dal 1349 al 1351.\nFu uno dei primi esponenti dell'Ars Nova essendo contemporaneo di Gherardello da Firenze e Giovanni da Firenze. Jacopo \u00e8 noto soprattutto per i suoi madrigali, ma compose anche numerose cacce.\nIl suo madrigale \"Non al suo amante\", scritto intorno al 1350, \u00e8 l'unica composizione contemporanea conosciuta su testo di Petrarca.\nLo stile di Jacopo era noto per la dolcezza e la linearit\u00e0 delle melodie. Il suo pi\u00f9 famoso madrigale \u00e8 \"Fenice fu\"', scritto intorno al 1360. \nEgli \u00e8 ben presente nel Codice Squarcialupi, la grande collezione di opere musicali del XIV secolo, a lungo posseduto dalla Famiglia Medici; 28 delle sue composizioni si trovano infatti in detto codice che rappresenta la principale fonte di documentazione relativa ai compositori dell'Ars nova italiana.\nOltre alle composizioni musicali, Jacopo scrisse un breve trattato di teoria musicale, \"L'arte del discanto misurato\", conservato alla Biblioteca Medicea Laurenziana a Firenze."}
{"id": "747370", "revid": "1305772", "url": "https://it.wikipedia.org/wiki?curid=747370", "title": "Renault Type D, Type E e Type G", "text": "Le Type D, Type E e Type G sono tre piccole autovetture prodotte nel 1901 dalla Casa francese Renault.\nType D.\nNasce sul telaio della Type C ulteriormente allungato. Fu la prima Renault a montare lo sterzo sul lato destro. Fu prodotta nel solo anno 1901. Della Type C riprese anche il motore, vale a dire il monocilindrico da 450 cm\u00b3, portato per\u00f2 a 4 CV di potenza massima.\nType E.\nCondivide lo stesso pianale della Type D, ma monta un nuovo motore De Dion da 1230\u00a0cm\u00b3 in grado di sviluppare 9 CV di potenza massima.\nType G.\nAnch'essa condivide il pianale della Type D, ma monta un nuovo motore, sempre monocilindrico, sempre di origine De Dion, ma da 860\u00a0cm\u00b3, in grado di erogare una potenza massima di 6 CV."}
{"id": "747373", "revid": "339392", "url": "https://it.wikipedia.org/wiki?curid=747373", "title": "Guidobaldo II da Montefeltro", "text": ""}
{"id": "747374", "revid": "729019", "url": "https://it.wikipedia.org/wiki?curid=747374", "title": "Settima crociata", "text": "La settima crociata si svolse fra il 1248 e il 1254.\nAntefatti.\nLa situazione vicino-orientale era all'epoca caratterizzata dalla sempre pi\u00f9 massiccia avanzata dei Mongoli di Gengis Khan che, nella loro progressione verso occidente, avevano investito con tutta la loro forza il potente regno del Khw\u0101rezm (l'antica Corasmia), distruggendo nel 1219 quanto era stato creato dalla dinastia dei Khw\u0101rezmsh\u0101h.\nJalal al-Din Mankubirni (o Mangburni), figlio dell'ultimo sovrano dell'Impero corasmio, \u02bfAl\u0101\u02be al-D\u012bn Muhammad, nel tentativo di ridar vita al regno paterno, si mise alla testa di nutrite bande di Corasmi, percorrendo con loro in armi le regioni medio e vicino-orientali per depredarle o per offrirsi in qualit\u00e0 di mercenari ai vari signorotti.\nIl sultano della dinastia ayyubide, fondata da Saladino, era al-Malik al-K\u0101mil, che aveva stretto un accordo con Federico II di Svevia nell'ambito della sesta crociata, oltre ad essere l'oggetto di un romanzato incontro con san Francesco d'Assisi che valse all'Ordine dei francescani da lui creato la Custodia di Terrasanta.\nL'esercito di corasmi e mamelucchi.\nQuando era ancora principe, al-S\u0101lih Ayy\u016bb (al-S\u0101lih Najm al-D\u012bn Ayy\u016bb), figlio di al-Malik al-K\u0101mil, aveva cominciato a comperare schiavi per farne soldati (Mamelucchi, dall'arabo \"maml\u016bk\", \"schiavo\") e ad arruolare sbandati Corasmi per potersene servire per i suoi ambiziosi fini, guadagnandosi il logico sospetto del padre che lo releg\u00f2 precauzionalmente nei periferici soggiorni sorvegliati siriani di Hisn Hayfa.\nQuando il padre, morendo, indic\u00f2 per succedergli l'altro suo figlio al-\u02bf\u0100dil II Ab\u016b Bakr, al-S\u0101lih Ayy\u016bb gli diede guerra. Dopo un iniziale rovescio e un'ulteriore segregazione di sei mesi ad al-Karak in Siria, riusc\u00ec a sovvertire la designazione paterna grazie ai suoi Corasmi e Mamelucchi, diventando nel 1240 nuovo Sultano di Egitto e Siria.\nNel 1244 la soldataglia corasmia fu lanciata da al-S\u0101lih Ayy\u016bb contro i suoi parenti ayyubidi siriani, eliminando ogni traccia di resistenza interna al sultanato ayyubide. Le bande corasmie rimasero nelle aree mesopotamiche e siriane settentrionali, pronte a far valere - grazie alla loro supremazia militare - la loro prepotente ingordigia in razzie e predazioni. La pressione dei Mongoli cacci\u00f2 dalla Mesopotamia i predoni corasmi, i quali vennero accolti dall'emiro ayyubide d'Egitto, che li assold\u00f2 per combattere contro la nemica coalizione dei ayyubidi di Siria. Raggruppati in diecimila, i predoni razziarono le citt\u00e0 cristiane di Tiberiade e depredarono la citt\u00e0 di Gerusalemme il 23 agosto 1244, indifendibile a seguito degli accordi della Sesta Crociata, dando luogo a atroci efferatezze (come le macabre riesumazioni delle spoglie degli antichi re crociati nella basilica del Santo Sepolcro) e al massacro di 30.000 cristiani. In seguito, i mercenari sconfissero una coalizione franco-musulmana siriana a La Forbie il 17 ottobre 1244.\nIl Concilio di Lione.\nLa notizia dei massacri in Terrasanta sconvolsero la cristianit\u00e0. Durante il concilio di Lione vennero esaminati la perdita di Gerusalemme, l'invasione mongola -che aveva gi\u00e0 abbattuti diversi regni islamici- ed anche il conflitto in Sicilia tra impero e papato. Federico II venne scomunicato per la seconda volta da papa Innocenzo IV e, quando si decise di organizzare una nuova spedizione crociata in Terrasanta, l'organizzazione ed il comando furono affidati a Luigi IX, re di Francia.\nL'organizzazione della crociata aveva quindi un aspetto molto locale, coinvolgendo il regno di Francia senza la partecipazione del Sacro Romano Impero di Federico II.\nLa Crociata.\nPreparazione della crociata.\nLuigi IX di Francia, destinato dopo la morte alla gloria degli altari, aveva gi\u00e0 fatto voto di prendere la croce durante una grave malattia, prima ancora della caduta di Gerusalemme. Dopo il 1245 inizi\u00f2 a reclutare soldati ed invit\u00f2 i suoi fratelli e gli altri principi con i loro vassalli a farsi crociati e a partire per l'Outremer. Cerc\u00f2, inoltre, di convincere anche gli altri sovrani occidentali, ma con scarsi risultati: solo Enrico III di Inghilterra permise che la crociata fosse predicata nel suo regno e alla fine permise che 200 cavalieri vi si unissero solo nel 1249. Luigi cerc\u00f2 anche di rappacificare papa ed imperatore, ma nessuno dei due fu disposto ad inviare truppe, per cui questa crociata rimase totalmente francese.\nLa preparazione della crociata fu completa sotto ogni aspetto; il re si assicur\u00f2 che tutto fosse moralmente corretto: fece condurre una indagine per appurare se avesse fatto dei torti a chicchessia e nel caso si impegn\u00f2 a riparare; viet\u00f2 ogni guerra privata e si impegn\u00f2 per una moratoria di tre anni sugli interessi dei debiti. Affid\u00f2 la conduzione del regno alla madre Bianca di Castiglia e sul piano materiale si impegn\u00f2 a sostenere economicamente circa la met\u00e0 dei crociati ed organizz\u00f2 in maniera ottimale il trasporto ed il vettovagliamento delle truppe con la firma di contratti puntuali con armatori di Marsiglia e di Genova.\nDamietta e al-Mans\u016bra.\nIl re salp\u00f2 il 25 agosto 1248 dal porto francese di Aigues-Mortes alla volta dell'Egitto e con lui vi furono i fratelli Roberto I d'Artois, Alfonso III di Poitiers e Carlo d'Angi\u00f2, i duchi di Bretagna e di Borgogna e molti altri nobili ed un esercito circa 15.000 uomini. La sua scelta della meta era sensata, perch\u00e9 in Europa era ben chiaro che la forza dei musulmani risiedeva non tanto nelle abbastanza derelitte regioni siriane quanto al Cairo, dove aveva appunto eretto la propria capitale la dinastia fondata da Saladino.\nA met\u00e0 del 1249 la flotta crociata sbarc\u00f2 dunque a Damietta, sul delta del fiume Nilo. Nei pressi si ergeva la citt\u00e0 di al-Mans\u016bra, allora capitanata da un promettente ufficiale mamelucco, Baybars.\nSuperate le deboli difese di Damietta, i crociati si bloccarono davanti ad al-Mans\u016bra, rifiutando sdegnosamente un'accomodante proposta del sultano ayyubide di scambiare l'importante porto di Damietta con Gerusalemme (che per i musulmani, all'epoca, non rivestiva soverchia importanza e che, comunque, gli Ayyubidi pensavano, o speravano, di poter riconquistare in un futuro non troppo lontano).\nL'ambizioso sovrano francese urt\u00f2 per\u00f2 contro le imprendibili mura di al-Mans\u016bra e le inusuali capacit\u00e0 di resistenza di Baybars, che sperava - come infatti avvenne - di ricevere rinforzi determinanti dall'Emiro ayyubide Fakhr al-D\u012bn ibn al-Shaykh. Questi, impegnato in Siria contro gli Ospedalieri ad \u02bfAsqal\u0101n (Ascalona), dopo avere sconfitto i suoi esigui avversari giunse nel delta del Nilo e, accerchiate a sua volta le forze crociate, ne impose la resa.\nInutile fu un tentativo di resistenza di Luigi IX. Mentre la dissenteria prendeva a mietere vittime non minori dello scorbuto e del tifo, il sovrano francese - ammalatosi e curato da un valente medico arabo - fu addirittura catturato, e venne liberato dalla moglie solo dopo il difficile pagamento di un riscatto di 800.000 bisanti d'oro, che i Templari furono letteralmente obbligati ad anticipargli.\nConseguenze.\nLuigi IX trascorse altri quattro anni in Terra Santa, nell'inutile tentativo di rianimare \"Outremer\", al termine dei quali dovette per\u00f2 tornare nel suo regno, senza aver ottenuto altro risultato se non quello di un avvicinamento fra il Principato di Antiochia e la monarchia armena della Cilicia."}
{"id": "747375", "revid": "767487", "url": "https://it.wikipedia.org/wiki?curid=747375", "title": "Gastr del Sol", "text": "I Gastr del Sol erano una band statunitense formata a Chicago nel 1991 da David Grubbs e Jim O'Rourke. Tra il 1993 e il 1998 hanno realizzato sei album caratterizzati da uno stile che spazia dal post-rock (scena alla quale vengono per lo pi\u00f9 ricondotti) al jazz d'avanguardia e alla musica concreta.\nStoria del gruppo.\nGrubbs, gi\u00e0 membro degli Squirrel Bait e dei Bastro, form\u00f2 la band a Chicago nel 1991. La formazione originaria vedeva, oltre a Grubbs, Bundy K. Brown e John McEntire, entrambi gi\u00e0 presenti nell'ultima formazione dei Bastro, al basso e alla batteria, rispettivamente, il gruppo pubblic\u00f2 il primo album, \"The Serpentine Similar\", nel 1993. Nonostante John McEntire abbia continuato ad apparire alla batteria e alle percussioni in tutti i successivi dischi dei Gastr Del Sol, questo disco \u00e8 l'unico in cui, nei crediti, viene citato come membro a pieno titolo del gruppo.\nNel 1994 Brown e McEntire lasciarono per entrare nei Tortoise e a Grubbs si un\u00ec il chitarrista, compositore e produttore Jim O'Rourke. Da questo momento in poi i Gastr del Sol saranno principalmente una collaborazione tra Grubbs e O'Rourke.\nIl grosso della produzione di questa formazione fu pubblicato dall'etichetta di Chicago Drag City, a partire dall'acustico \"Crookt, Crackt, or Fly\", datato 1994. \"Work from Smoke\", il pezzo di punta dell'album, fonde il sound del duo, caratterizzato da un atonale dialogo tra chitarra e clarinetto basso, con i testi sempre pi\u00f9 surreali di Grubbs.\n\"Crookt, Crackt, or Fly\" fu seguito da un paio di album nel 1995: l'EP \"Mirror Repair\" che aggiungeva elementi di musica elettronica, e \"The Harp Factory on Lake Street\", pubblicato dall'etichetta sperimentale Table of the Elements, composizione per orchestra da camera, con rari interventi di Grubbs alla voce e al piano.\nIl 1996 \u00e8 l'anno di \"Upgrade &amp; Afterlife\", che include un'immaginaria colonna sonora da film scritta da O'Rourke, \"Our Exquisite Replica of 'Eternity\"', e una lunga interpretazione del brano \"Dry Bones in the Valley\", di John Fahey.\nCon la pubblicazione di \"Camoufleur\" nel 1998, i Gastr del Sol compirono un'ulteriore virata verso il regno della melodia convenzionale e del pop intimista, realizzando il loro disco pi\u00f9 accessibile e noto. Nei giri d'accordi e nelle melodie intuibili, arrangiati avvalendosi di strumenti come il flicorno e grossi insiemi di archi, preannuncia la cifra dei successivi lavori dell'O'Rourke solista.\nDopo \"Camoufleur\" la band si sciolse. Grubbs e O'Rourke continuarono le proprie carriere soliste, Grubbs con \"The Thicket\" del 1998 e O'Rourke (che aveva gi\u00e0 pubblicato dischi da solista e collaborato a diversi progetti in collaborazione con altri) con \"Eureka\"."}
{"id": "747376", "revid": "767487", "url": "https://it.wikipedia.org/wiki?curid=747376", "title": "DJ BoBo", "text": "DJ BoBo \u00e8 uno dei pochi cantanti del periodo della cosiddetta musica Eurodance che fino ad oggi ha pubblicato con successo dischi a intervalli regolari. Per questo i suoi fan lo definiscono \"King of Dance\", sebbene negli ultimi tempi la sua musica sia influenzata da sonorit\u00e0 pop e rock. Lo stile di DJ BoBo \u00e8 da considerarsi una mescolanza dei generi pop e dance.\nCarriera.\nGli inizi come DJ ed i primi singoli.\nNegli anni ottanta Peter Ren\u00e9 Baumann scopr\u00ec la sua passione per la musica e nel 1985 fu ingaggiato come disc jockey nella \"Jugendhaus Tuchlaube\" di Aarau. Lo pseudonimo \"BoBo\" era il suo tag da writer, nonch\u00e9 il suo soprannome: secondo una sua dichiarazione tale nome \u00e8 un richiamo al personaggio dei fumetti \"Bobo, il re dell'evasione\". Gi\u00e0 l'anno seguente si piazz\u00f2 al secondo posto nel campionato svizzero di disc jockey. Un'altra sua passione era la break dance, che impar\u00f2 in una discoteca dal suo attuale manager Oliver Imfeld.\nNegli anni successivi divenne DJ professionista delle discoteche \"Don Paco\" di Wohlen (1986) e \"Hazyland\" (oggi \"The Loft\") di Lucerna (1990-1991). In questo periodo gli fu offerto di produrre il suo primo CD singolo. Nel 1989 apparve sul mercato il singolo \"I Love You\": la voce femminile era della futura moderatrice televisiva svizzera Sandra Studet. Nel 1991 uscirono altre due canzoni, \"Ladies in the House\" e \"Let's Groove On\". Nel frattempo DJ BoBo lavorava come Dj resident presso la discoteca \"Oxa\" di Zurigo ed ogni tanto faceva la sua comparsa in altre discoteche con le sue canzoni. Gi\u00e0 da allora partecipavano alle serate come ballerini Kurt Burger (\"Curtis\") e Daniel Burkart (\"Dani\"), che ancora oggi fanno parte del corpo di ballo di DJ BoBo e collaborano alla progettazione delle tourn\u00e9e, Burger come coreografo e Burkart come responsabile della grafica e della scenografia.\n1992-1994: \"Somebody Dance with Me\".\nIl singolo successivo, \"Somebody Dance with Me\", fu realizzato per la prima volta in uno studio di registrazione professionale, insieme al gi\u00e0 allora famoso ingegnere del suono Axel Breitung, che ancora oggi collabora a scrivere e produrre canzoni. Gi\u00e0 alla prima esecuzione, avvenuta nella discoteca \"Oxa\" nell'ottobre 1992, il brano ebbe un ottimo successo e si propag\u00f2 per tutta la Svizzera. Il 10 gennaio 1993 la canzone entr\u00f2 al 36\u00ba posto della hit parade ufficiale svizzera ed infine, il 14 marzo 1993, arriv\u00f2 alla prima posizione. Le apparizioni di DJ BoBo, effettuate insieme a Curtis, a Dani ed alla cantante Emel Aykanat, in altre discoteche svizzere divennero numerose. La casa discografica tedesca \"EAMS\" port\u00f2 infine la canzone anche in Germania, dove l'8 giugno 1993 entr\u00f2 al numero 32 della hit parade. L'interesse nei confronti di DJ BoBo aument\u00f2, per cui apparve spesso su riviste come \"Bravo\" o \"Popcorn\".\nNell'estate 1993 la casa discografica del cantante statunitense Rockwell intent\u00f2 causa perch\u00e9 riteneva che il ritornello di \"Somebody Dance with Me\" fosse un plagio della canzone \"Somebody's Watching Me\". Alla fine si pervenne ad un accordo stragiudiziale. Nell'autunno dello stesso anno usc\u00ec anche il primo album \"Dance with Me\", che fu prodotto in circa 200 ore di lavoro con Axel Breitung; alla realizzazione presero parte anche Gutze Gautschi e Mark Wyss, dell'etichetta \"Fresh Music\". In questo album erano contenute anche le canzoni di successo \"Keep On Dancing!\", \"Take Control\" e \"Everybody\", una delle \"hit\" dell'estate 1994. Il tour \"Mega Dance Festival\" port\u00f2 DJ BoBo in tutta la Germania insieme ad altre star della musica Eurodance come Haddaway o i Culture Beat. In occasione di questi concerti Baumann conobbe la sua attuale moglie, Nancy Rentzsch, che all'epoca era ancora la cantante di Haddaway e collaborava inoltre con il progetto musicale 3-o-matic.\n1994-1996: \"There Is a Party\" e \"Just for You\".\nGi\u00e0 nell'autunno 1994 usc\u00ec il secondo album, \"There Is a Party\", il cui primo singolo estratto era \"Let the Dream Come True\"; inoltre conteneva le hit \"Love Is All Around\", \"There Is a Party\" e \"Freedom\". Nell'autunno 1995 DJ BoBo viaggi\u00f2 per la prima volta in Europa in tourn\u00e9e con un proprio spettacolo; i suoi concerti, effettuati in strutture da 2.000-4.000 posti, erano preceduti dall'esibizione dei Backstreet Boys, all'epoca ancora del tutto sconosciuti. Quasi in contemporanea con il tour, nell'autunno 1995 DJ BoBo pubblic\u00f2 il terzo album, \"Just for You\". Oltre ad alcuni remix dei suoi successi vi era anche la sua prima ballata, \"Love Is the Price\", che fu pubblicato anche come singolo e venne presentato nel corso del programma televisivo \"Wetten, dass...?\" (la versione tedesca di \"Scommettiamo che...?\").\nNel settembre 1996 il nome di DJ BoBo figurava nel programma di apertura dei concerti dell'\"HIStory Tour\" di Michael Jackson effettuati a Praga, Budapest, Bucarest, Mosca e Varsavia, concerti che ebbero luogo anche di fronte a 150.000 spettatori.\n1996-1999: \"World in Motion\" e \"Magic\".\nNell'ottobre 1996 DJ BoBo pubblic\u00f2 il quarto album, \"World in Motion\", che conteneva canzoni come \"Pray\", \"Respect Yourself\", \"It's My Life\" e \"Shadows in the Night\" (quest'ultima insieme alla Vienna Symphonic Orchestra Project). Vennero venduti 300.000 copie di quest'album con una copertina tridimensionale, realizzata con una speciale tecnica nel Museo Egizio di Berlino dal fotografo di Colonia Igor Tillmann, specializzato in immagini tridimensionali. A causa di divergenze sorte prima dell'uscita dell'album, DJ BoBo lasci\u00f2 la \"Fresh Music\" e fond\u00f2 una propria casa discografica, la \"Yes Music\". In seguito, Gutze Gautschi e Mark Wyss provarono a mettere in cattiva luce la sua carriera e il suo successo con diverse pubblicazioni (come la riedizione di \"Dance With Me\" o l'uscita del libro \"Die vergessenen Jahre\").\nIl tour \"World in Motion\" inizi\u00f2 nell'autunno 1996 con al seguito 4 camion a rimorchio e 50 addetti; inoltre, nel programma d'apertura, era prevista l'esibizione di una boyband all'epoca sconosciuta, gli *NSYNC di Justin Timberlake. Poich\u00e9 questa tourn\u00e9e si svolse in grandi strutture, il primo concerto in Svizzera ebbe luogo nello stadio coperto di Zurigo-Oerlikon. Dal 1982, anno di esibizione del gruppo hard rock svizzero dei Krokus, nessun cantante elvetico fu pi\u00f9 in grado di fa registrare il tutto esaurito nella struttura: DJ BoBo ci riusc\u00ec il 20 ottobre 1996 e da allora lo stadio coperto di Zurigo \u00e8 tappa di ogni suo tour.\nIl quinto album, \"Magic\", usc\u00ec nell'aprile 1998 e conteneva i singoli \"Where Is Your Love\" e \"All Around the World\". Segu\u00ec nell'autunno 1998 il tour \"Magic\", che aveva una scenografia simile ad un villaggio ed era allestita una passerella di 15 metri che conduceva tra gli spettatori. Sempre nello stesso periodo usc\u00ec il CD \"Tour Edition\" di \"Magic\", che conteneva il nuovo singolo \"Celebrate\". Nel marzo 1999 fu pubblicato il CD \"www.djbobo.ch - The Ultimate Megamix '99\", che conteneva 20 canzoni mixate insieme. Nel giugno 1999 ebbe luogo una versione all'aperto del tour \"Magic\" in cinque localit\u00e0.\n1999-2000: \"Level 6\" e \"Mystasia\".\nAncora durante la tourn\u00e9e all'aperto si lavorava gi\u00e0 al nuovo album, che usc\u00ec nei negozi nell'ottobre 1999 col titolo \"Level 6\". I singoli estratti furono \"Together\" e la ballata \"Lies\". Per la prima volta DJ BoBo collabor\u00f2 con altri produttori: tre canzoni (\"Last Day of 1999\", \"Best of My Life\" e \"Nightfly\") furono registrate a G\u00f6teborg con Jonas Berggren degli Ace of Base. Secondo il volere della casa discografica, originariamente \"Nightfly\" avrebbe dovuto essere il singolo di apertura di \"Level 6\", ma DJ BoBo pose il suo veto. Ciononostante \"Nightfly\" fu addirittura cancellata dalla lista tracce finale di \"Level 6\" e fu pubblicata solo nel 2002 come bonus track dell'album \"Celebration\". Il tour \"Mystasia\" part\u00ec nel dicembre 1999 e prevedeva tra l'altro cinque diversi scenari.\n2001: \"Planet Colors\".\nLa preparazione di quest'album inizi\u00f2 gi\u00e0 nel maggio 2000, quando dal suo sito internet si chiedeva ai fans quale canzone di successo degli anni ottanta avrebbero voluto nel nuovo disco. La canzone scelta fu \"What a Feeling\", che fu registrata insieme alla cantante originaria del brano, Irene Cara. Il pezzo fu presentato insieme alla stessa Irene Cara anche nel corso del programma televisivo \"Wetten, dass...?\".\nL'album \"Planet Colors\" fu pubblicato nel febbraio 2001 e conteneva gli altri singoli \"Hard to Say I'm Sorry\" e \"Colors of Life\". Il tour \"Planet Colors\", che prevedeva quattro diverse scenografie, port\u00f2 di nuovo DJ BoBo nei pi\u00f9 grandi strutture coperte della Germania e della Svizzera. Lo spettacolo conduceva lo spettatore da un'ambientazione cupa come un tempio ed un ambiente asiatico per poi finire con uno scenario multicolore. Nel programma di apertura vi erano artisti come i No Angels e Marque.\n2002: \"Celebration\".\nPoich\u00e9 DJ BoBo cominci\u00f2 la sua carriera ad alto livello nel 1992, nel 2002 era giunto il momento di festeggiare il decimo anniversario di permanenza sulle scene. Nell'album \"Celebration\", oltre ad una cover dell'omonima canzone dei Kool &amp; The Gang, erano contenuti brani di DJ BoBo parzialmente reinterpretate da cantanti come Melanie Thornton, G\u00f6l\u00e4, Emilia e gli ATC. Alcune canzoni come ad esempio \"Somebody Dance With Me\" e \"Pray\" furono pubblicate in \"versione 2002\". Lo spettacolo \"Celebration\" si tenne ai primi di aprile 2002 all'Arena di Oberhausen, in Germania; poich\u00e9 vi erano stati invitati molti cantanti come ospiti, l'evento fu unico e non segu\u00ec alcuna tourn\u00e9e. Per il secondo concerto del 2002 fu effettuato un viaggio ad Ulan Bator, in Mongolia, dove DJ BoBo fu il primo artista occidentale a tenere un concerto presso il locale stadio centrale davanti a migliaia di spettatori. Sebbene DJ BoBo non avesse mai pubblicato l\u00ec alcun CD, la sua musica riusc\u00ec a penetrare in Mongolia grazie ai bootleg.\n2002-2004: \"Chihuahua\" e \"Visions\".\nLa canzone \"Chihuahua\", nata come richiesta di jingle per uno spot pubblicitario Coca Cola Spagna, divenne un grande successo nell'estate 2002. Era stata posta la condizione che la versione demo avrebbe dovuto essere prodotta in dieci giorni al massimo e inviata in Spagna in formato MP3. Senza ulteriori avvisi, la canzone fu inoltrata ad alcune radio e poche settimane dopo raggiunse il numero uno delle classifiche spagnola e messicana.\nMentre la canzone aveva successo in Spagna e Messico, si stava lavorando gi\u00e0 al nuovo album \"Visions\". Ai primi di gennaio 2003 usc\u00ec il primo singolo, \"I Believe\", che era nell'album insieme a \"Let's Come Together (We Are Family)\" ed anche all'inno ufficiale dei Mondiali di sci alpino 2003 tenutisi a Sankt Moritz.\nIl tour \"Visions\" inizi\u00f2 nel maggio 2003 e prevedeva tre diversi scenari (da un tempio azteco a un'ambientazione \"cartoon\" per concludersi in un saloon futuristico). La novit\u00e0 della tourn\u00e9e era la band: per la prima volta la maggior parte delle musiche era eseguita dal vivo con veri strumenti (batteria, percussioni, tastiera, chitarra e basso); la voce femminile era ancora in playback, mentre le voci maschili erano eseguite dal vivo in ogni concerto gi\u00e0 dalla fine degli anni novanta.\nCome secondo singolo, \"Chihuahua\" fu pubblicato anche in Svizzera, e divent\u00f2 numero uno delle vendite e la hit dell'estate 2003. Anche in Francia il brano divenne il jingle della Coca Cola, nonch\u00e9 la hit dell'estate 2003 e la canzone pi\u00f9 venduta (750.000 copie) per undici settimane. \"Chihuahua\" ebbe grande successo anche in Italia e nella Repubblica Ceca, dove arriv\u00f2 in entrambe alla numero 2 delle classifiche. Nell'autunno 2003, il singolo usc\u00ec anche in Gran Bretagna e Irlanda, dove raggiunse rispettivamente la 36\u00aa e l'11\u00aa posizione. Inoltre la canzone fu pubblicata in Australia e Giappone.\nIn seguito al grande successo, in Svizzera usc\u00ec un singolo con un techno-remix, nonch\u00e9 un album intitolato \"Chihuahua\", contenente i grandi successi estivi di DJ BoBo. Nell'autunno 2003 apparve il CD \"Live in Concert\", il primo album live di DJ BoBo. Nel 2004 DJ BoBo si ritir\u00f2 per lavorare al suo nuovo programma.\n2005: \"Pirates of Dance\".\nGi\u00e0 alla fine di novembre 2004 DJ BoBo prepar\u00f2 alcune nuove canzoni nonch\u00e9 la nuova scenografia in occasione di uno showcase a Engelberg; poich\u00e9 il tema della tourn\u00e9e erano i pirati, il palco era una vera e propria nave pirata con quattro possibili scene: con i suoi 32 metri di lunghezza e 10 di larghezza la \"nave\" si addentrava nel pubblico.\nL'album \"Pirates of Dance\" usc\u00ec nel febbraio 2005 e conteneva l'omonimo singolo, nonch\u00e9 \"Amazing Life\".\nIl tour \"Pirates of Dance\" inizi\u00f2 nell'aprile 2005 e si effettu\u00f2 in Svizzera, Germania e Polonia; due concerti si tennero anche in Francia a Disneyland Paris. Nel programma d'apertura c'erano Nicole da Silva ed i Virus Incorporation, che si esibivano anche durante lo spettacolo come gruppo acrobatico.\n2006:\"Greatest Hits\".\nSebbene DJ BoBo avesse gi\u00e0 pubblicato un CD di remix ed un disco celebrativo, nel febbraio 2006 decise di far uscire il suo primo \"Greatest Hits\". Come singolo fu estratta la canzone \"Secrets of Love\", registrata in coppia con Sandra; quest'ultima nel febbraio 2006 fu anche l'ospite d'onore del concerto di chiusura del tour \"Pirates of Dance\". Come evento speciale DJ BoBo organizz\u00f2 a Engelberg per il 1\u00ba agosto 2006 (giorno della festa nazionale svizzera) uno spettacolo \"Greatest Hits\"; i biglietti per questo concerto venivano dati solo con l'acquisto del CD \"Greatest Hits\": per questo venne definito il \"concerto di ringraziamento\". Al pubblico fu chiesto di venire al concerto vestiti di rosso nella parte superiore, perch\u00e9 il palco consisteva in una grande croce bianca: in tal modo insieme si formava naturalmente la bandiera svizzera.\n2007: Eurofestival.\nIn occasione di un'apparizione nella TV Svizzera avvenuta alla met\u00e0 di ottobre 2006, DJ BoBo espresse l'intenzione di rappresentare la Svizzera all'Eurovision Song Contest 2007 di Helsinki, qualora gli svizzeri lo avessero voluto. Le votazioni sui siti internet dei giornali ed alle radio furono molto positive e DJ BoBo present\u00f2 una canzone alla giuria competente.\nAlla met\u00e0 di dicembre 2006 la giuria decise che DJ BoBo sarebbe stato il rappresentante della Svizzera all'Eurovision Song Contest 2007 con \"Vampires Are Alive\". Il singolo usc\u00ec in Svizzera il 9 marzo 2007 e nel resto d'Europa il 20 aprile dello stesso anno, ma fu boicottato da alcune emittenti radiofoniche. L'Alleanza Evangelica chiese la modifica del testo o il ritiro della richiesta di partecipazione poich\u00e9 la canzone costituirebbe \"un pericolo per la giovent\u00f9 minacciata di suicidio\"; una petizione di cristiani preoccupati e dell'Unione Democratica Federale mirava a far ritirare la canzone: furono raccolte in totale 49.083 firme; inoltre ci si appell\u00f2 al Consiglio federale per la salvaguardia della pace pubblica. Ci\u00f2 nonostante, il 25 marzo la canzone si piazz\u00f2 al 3\u00ba posto della hit parade svizzera ufficiale. In risposta alla petizione, il Consiglio federale fece riferimento alla libert\u00e0 d'opinione, all'autonomia della giuria selezionaltrice della TV Svizzera nonch\u00e9 alla libert\u00e0 delle opere dell'ingegno, per cui la canzone non poteva essere ritirata.\nNonostante le grandi attese (una giuria britannica la metteva al secondo posto), DJ BoBo fu eliminato nella semifinale, classificandosi al 20\u00ba posto. DJ BoBo si espresse per la modifica del regolamento: \"Il regolamento deve essere ripensato\".\n2008: \"Vampires\".\nL'album \"Vampires\" usc\u00ec l'11 maggio 2007 e conteneva i singoli \"Vampires Are Alive\", \"We Gotta Hold On\" e \"Because of You\". Gi\u00e0 alla fine di novembre 2007 DJ BoBo fece uno showcase del tour all'Europa-Park di Rust ed alla fine di aprile 2008 era in viaggio con la tourn\u00e9e \"Vampires Are Alive\". Il programma di apertura prevedeva i Room2012 e, in alcune citt\u00e0, i Magic Artists.\nLa prima parte del tour fin\u00ec ad Erfurt il 29 maggio 2008 a causa del Campionato europeo di calcio. La seconda parte della tourn\u00e9e cominci\u00f2 a Ginevra il 6 settembre 2008. Dal 25 ottobre al 2 novembre 2008 DJ BoBo apparve nell'ambito dell'Halloween Festival con le immagini pi\u00f9 significative del concerto all'Europa-Park. L'ultimo concerto del tour \"Vampires Are Alive\" ebbe luogo ai primi di novembre 2008 a Berna, dove si festeggi\u00f2 l'inaugurazione del PostFinance Arena e la chiusura del tour. Per questa tourn\u00e9e furono venduti pi\u00f9 di 150.000 biglietti.\nNell'aprile 2008 usc\u00ec il singolo \"Ol\u00e9 Ol\u00e9\", estratto dall'album \"Ol\u00e9 Ol\u00e9 - The Party\". Il singolo, che non aveva un videoclip, arriv\u00f2 fino al 12\u00ba posto della hit parade svizzera ed al 58\u00ba di quella tedesca.\n2010: \"Fantasy\".\nAlla fine di febbraio 2010 usc\u00ec l'album \"Fantasy\", da cui \u00e8 stato estratto il solo singolo \"Superstar\". In quel periodo DJ BoBo e la sua band tenne alcuni concerti riservati a Spira, Lipsia, Berlino, Amburgo e Zurigo, durante i quali present\u00f2 il nuovo disco ad una cerchia ristretta di spettatori; altri concerti di questo tipo si tennero nel successivo mese di marzo a St. Anton e Monaco di Baviera.\nNell'estate 2010 prese il via il 12\u00ba tour di DJ BoBo, \"Fantasy\", che si svolse in Germania e Svizzera. L'anteprima si era tenuta il 27 ed il 28 novembre 2009 all'Europa-Park di Rust, dove era stato anche girato il videoclip del singolo. Al centro del palcoscenico, dalle dimensioni di 14,5 X 12,5 metri, si trovava una gigantesca statua di Buddha con sei braccia. Per la prima volta, sul palco cantava dal vivo un'interprete femminile, Jane Bogaert.\nVita privata.\nPeter Ren\u00e9 Baumann \u00e8 cresciuto a K\u00f6lliken, nel Cantone Argovia solo con la madre, poich\u00e9 il padre Luigi torn\u00f2 in Italia - suo Paese d'origine - ancor prima della sua nascita. Uno dei suoi hobby di giovent\u00f9, tra gli altri, era il calcio dov'\u00e8 arrivato ad essere capitano della squadra. Da custode e manutentore del campo del FC K\u00f6lliken guadagn\u00f2 i suoi primi soldi, che spese per serate in discoteca o per il suo motorino. Nel 1984 decise di intraprendere un apprendistato come panettiere e pasticcere, che concluse con successo.\nConobbe personalmente suo padre per la prima volta solo nel 2001; da allora si tengono regolarmente in contatto.\nDJ BoBo vive nel Cantone Lucerna con la sua seconda moglie Nancy Rentzsch, che fa parte anche del suo team e che nel corso degli anni novanta ha cantato per il progetto musicale 3-o-matic. La coppia ha due figli.\nDall'ottobre 2006 DJ BoBo \u00e8 ambasciatore del Programma Alimentare Mondiale delle Nazioni Unite e, nell'ambito di questo progetto, ai primi di aprile 2007 ha intrapreso il suo primo viaggio in Etiopia, mentre nell'ottobre 2009 \u00e8 partito per il Kenya.\nRiconoscimenti.\nDJ BoBo ha ottenuto in tutto il mondo pi\u00f9 di 260 dischi d'oro e 28 dischi di platino, ha piazzato 31 canzoni nelle hit parade ed \u00e8 stato premiato dieci volte con il World Music Awards come \"Artista svizzero che ha venduto pi\u00f9 dischi al mondo\".\nSoprattutto alla met\u00e0 degli anni novanta DJ BoBo vinse pi\u00f9 volte il premio \"BRAVO Otto\" come \"Miglior cantante\" o \"Miglior spettacolo\"; nel 2002 venne insignito dell'\"Ehren-Otto\" (\"Otto d'Onore\") come miglior artista.\nNel 2006 ottenne un disco di diamante per aver venduto un milione di CD in Svizzera. Nel complesso ha venduto in tutto il mondo oltre 14 milioni di dischi.\nSpettacoli.\nLe tourn\u00e9e di DJ BoBo vengono allestite con molto scrupolo e necessitano di circa un anno per la progettazione. Vengono sempre effettuate con cadenza biennale. A partire dal tour \"Visions\" del 2003, un gruppo di musicisti dal vivo accompagna DJ BoBo nei suoi concerti. Attualmente la formazione \u00e8 composta da Alex Vesper (batteria), Andreas Sigrist (chitarra), Pierangelo Crescenzio (basso) e Thomas J. Gyger (tastiere); ex membri del gruppo sono Phil Dankner (tastiere), Zlatko Perica (chitarra) e Hilko Schomerus (percussioni). Dal 1998 insieme a DJ BoBo cantava nei concerti dal vivo Anthony \"Tone\" Moriah; dopo la sua morte, avvenuta nel 2009, venne sostituito da Jane Bogaert, che gi\u00e0 in precedenza si esibiva in alcuni concerti di DJ BoBo.\nVarie.\nNel settore dedicato alla Svizzera del \"Miniatur-Wunderlands\" di Amburgo \u00e8 stato ricostruito un concerto del tour \"Vampires Are Alive\" in scala ridotta."}
{"id": "747383", "revid": "161374", "url": "https://it.wikipedia.org/wiki?curid=747383", "title": "Strada Statale 11", "text": ""}
{"id": "747386", "revid": "287204", "url": "https://it.wikipedia.org/wiki?curid=747386", "title": "De vita et moribus Iulii Agricolae", "text": "De vita et moribus Iulii Agricolae (Vita e costumi di Giulio Agricola, spesso indicata semplicemente come Agricola) \u00e8 un'opera scritta attorno al 98 d.C (in seguito alla morte dell'imperatore Domiziano) dallo storico romano Tacito, in cui viene descritta la vita del suocero: Gneo Giulio Agricola, che fu governatore della Britannia. Tacito fornisce anche notizie geografiche ed etnografiche sulla Britannia e poi mette a confronto, come in seguito far\u00e0 anche nella \"De origine et situ Germanorum\", la libert\u00e0 e il coraggio dei Britanni con la corruzione e la tirannia che a suo parere ammorbano l'Impero. In quest'opera, Tacito attacca anche la rapacit\u00e0 e l'avarizia dei romani con l'espediente del discorso che attribuisce al capo caledone Calgaco prima della battaglia del monte Graupio, combattuta nell'83 o nell'84 tra i romani e i caledoni in Scozia.\nIl manoscritto pi\u00f9 antico riguardante lAgricola, ancor oggi conservato \u00e8 contenuto nel Codex \u00c6sinas, \"Codice Esinate\". Manoscritto del IX secolo prodotto dall'Abbazia di Hersfeld, proveniente dalla biblioteca dei conti Baldeschi-Balleani di Jesi e oggi conservato nella Biblioteca Nazionale Centrale di Roma.\nContenuto.\nDopo l'assassinio dell'imperatore Domiziano nel 96 e gli sconvolgimenti che ne seguirono, Tacito utilizz\u00f2 la libert\u00e0 assicurata da Nerva e da Traiano per pubblicare questa che \u00e8 la sua prima opera. Durante il regno di Domiziano, Agricola govern\u00f2 in Britannia, rendendosi protagonista della pacificazione e della conquista di gran parte dell'isola, culminata nella vittoria romana sui caledoni al monte Graupio. Il tono pieno di orgoglio con cui Tacito scrive la sua opera richiama lo stile dei discorsi funebri. Dopo un rapido riassunto della carriera del suocero, Tacito narra la conquista dell'isola. C'\u00e8 poi una breve digressione geografica ed etnografica, che deriva non solo dai ricordi di Agricola, ma anche dal \"De bello Gallico\" di Cesare.\nSebbene l'opera vada al di l\u00e0 della semplice biografia per la variet\u00e0 dei suoi contenuti, tuttavia ha come scopo principale quello di esaltare Agricola. Tacito esalta infatti il carattere del suocero, mostrando come lui, durante il suo governatorato in Britannia, svolse con scrupolo e abilit\u00e0 tutti i propri compiti, anche sotto il regno dell'odiato Domiziano. Critiche a quest'ultimo e al suo regime, fatto di sospetti e delazioni, sono mosse nelle conclusioni dell'opera tacitiana. Dal racconto di Tacito, Agricola emerge come un uomo incorruttibile che muore senza ostentazioni, rifiutando il suicidio degli stoici, che non porta beneficio allo Stato e che quindi viene criticato da Tacito. Il suocero diventa dunque simbolo del \"mos maiorum\" e di una classe politica che collabor\u00f2 anche col tiranno per il bene dello Stato, tenendo un comportamento scrupoloso, integerrimo e onesto. Lo storico lascia intendere che il suocero potrebbe essere stato avvelenato per ordine dell'imperatore e lo fa dicendo che su ci\u00f2 circolavano delle voci.\nB. Dobson scrisse: \"I do not believe that Agricola was a great general: he was a good general with a great biographer\".\nStile.\nL\"Agricola\" fonde diversi stili: \u00e8 infatti un'elegia che evolve nella biografia, una \"laudatio funebris\" mescolata con materiale storico ed etnografico. Per questa ragione, il libro contiene parti scritte in diversi stili. L'inizio, i discorsi e la parte finale presentano forti influenze ciceroniane, caratterizzate da una maggiore \"concinnitas\", forse derivate dalle competenze retoriche di Tacito. Le parti narrative ed etnografiche risentono invece di Sallustio (con incongruenze, arcaismi, paratassi e sobriet\u00e0) e di Tito Livio (stile fluido, ipotattico e drammatico), caratterizzate da una maggiore \"inconcinnitas\"."}
{"id": "747388", "revid": "287204", "url": "https://it.wikipedia.org/wiki?curid=747388", "title": "Offenbacher Fu\u00dfball-Club Kickers 1901", "text": "L'Offenbacher Fu\u00dfball-Club Kickers 1901 e.V., pi\u00f9 conosciuta come Kickers Offenbach, \u00e8 una societ\u00e0 di calcio di Offenbach, nel \"land\" dell'Assia, in Germania. Gioca nella Regionalliga S\u00fcdwest, una delle cinque categorie regionali della quarta divisione tedesca. Fu fondata il 27 maggio 1901 nel ristorante Rheinischer Hof da calciatori che avevano abbandonato i club locali del \"Melitia\", del \"Teutonia\", del \"Viktoria\", del \"Germania\" e del \"Neptun\".\nStoria.\nI Kickers giocarono come squadra di mezza classifica nella \"Bezirksliga Main/Hessen\" durante la fine degli anni 1920 e gli inizi degli anni 1930. Il calcio tedesco venne riorganizzato nel 1933, dal Terzo Reich, in sedici \"Gauligen\" di prima divisione. I Kickers entrarono nella \"Gauliga S\u00fcdwest/Mainhessen\", dove conquistarono immediatamente il titolo e giunsero per la prima volta nella loro storia ai playoff. Qui la squadra non ebbe delle buone prestazioni, ma riusc\u00ec comunque a innalzare il suo livello di gioco nelle stagioni successive, andando a vincere cinque campionati di divisione consecutivi dal 1940 al 1944.\nNei primi anni 1940 la \"Gauliga S\u00fcdwest/Mainhessen\" era stata divisa nella \"Gauliga Westmark\" e nella \"Gauliga Hessen-Nassau\", dove giocarono i Kickers. Il loro miglior risultato arriv\u00f2 nel 1942, quando riuscirono ad arrivare fino alle semifinali del campionato nazionale prima di venire estromessi col risultato di 0-6 dallo , che era sulla strada per il suo sesto campionato. Nel 1944, gli eserciti alleati stavano attraversando la Germania e la \"Gauliga Hessen-Nassau\" non disput\u00f2 la stagione 1944-45.\nIl calcio del dopoguerra.\nDopo la II guerra mondiale, l'Offenbach continu\u00f2 ad essere una squadra forte nell\"Oberliga S\u00fcd\". Nel 1949 giunse nuovamente alle semifinali e venne di nuovo eliminato dalla squadra che si sarebbe poi rivelata campione, il VfR Mannheim. L'anno successivo fecero la loro apparizione in finale, perdendo 1-2 contro il .\nI Kickers tornarono in finale nel 1959 dove furono sconfitti 3-5 dall'Eintracht Frankfurt. Per tutti il periodo del dopoguerra e negli anni che portarono alla formazione della prima lega calcistica professionistica in Germania, la Bundesliga, nel 1963, la squadra termin\u00f2 sempre nella parte alta del suo campionato. nonostante ci\u00f2 i Kickers Offenbach non furono tra le sedici squadre scelte per la stagione inaugurale del nuovo campionato, e la scelta ricadde sui rivali del Frankfurt.\nIngresso nella Bundesliga e scandalo.\nL'esordio nella Bundesliga dovette aspettare fino al 1968. La squadra venne immediatamente retrocessa, ma torn\u00f2 nella massima competizione nel 1970-71. Oltre al ritorno in Bundesliga, la squadra vinse il suo unico trofeo, nel 1970 con una vittoria per 2-1 contro l', nella finale di Coppa di Germania.\nComunque, alla fine della stagione 1971, i Kickers Offenbach si trovarono al centro di uno scandalo. Il presidente della squadra, Horst-Gregorio Canellas, si rec\u00f2 alla DFB (la federazione calcio tedesca), dopo essere stato avvicinato da un giocatore di un'altra squadra che cercava un premio in denaro in cambio degli sforzi della sua squadra nel battere una delle rivali dell'Offenbach nella lotta per la retrocessione. Non ricevendo aiuto dai funzionari della lega, Canellas inizi\u00f2 a raccogliere le prove su quanto diffusi fossero questi pagamenti. Alla fine, pi\u00f9 di cinquanta giocatori di sette squadre diverse, due allenatori, e sei arbitri vennero trovati colpevoli di aver cercato di influenzare il risultato degli incontri tramite la corruzione, ma Canellas non fu in grado di salvare la sua squadra dalla retrocessione. La squadra al centro dello scandalo, l', sarebbe stata punita solo nella stagione successiva, troppo tardi per salvare l'Offenbach.\nLo scandalo ebbe un forte effetto negativo sulla giovane lega, e contribu\u00ec a far crollare le cifre degli spettatori. Un risultato dell'intero affare fu l'ulteriore evoluzione del calcio tedesco. Vennero rimosse le restrizioni ai salari e anche la seconda divisione della Bundesliga divenne professionistica. Per i giocatori signific\u00f2 che la retrocessione non significava pi\u00f9 perdere lo status di professionista retribuito.\nDeclino e ripresa.\nI Kickers avrebbero speso i sette anni successivi in seconda divisione, prima di far ritorno nella Bundesliga per una sola stagione nel 1983-84. Nel 1985, problemi finanziari portarono il club ad essere penalizzato nel punteggio e relegato nella \"Amateur Oberliga Hessen\" di terza divisione. La squadra si riprese solo per vedersi negare la licenza nel 1989 e venire rispedita in basso. A met\u00e0 degli anni 1990 scivolarono fino alla \"Oberliga Hessen (IV)\" e dalla fine di quel decennio sono stati principalmente una squadra di terza divisione. L'Offenbach ritorn\u00f2 a giocare nella \"2.Bundesliga\" nel 2005 e nonostante le sue alternate fortune rimane una favorita dai fan e con un buon seguito. La squadra per\u00f2 ha terminato il campionato 2007-2008 al diciassettesimo posto ed \u00e8 retrocessa in Dritte Bundesliga."}
{"id": "747389", "revid": "1784425", "url": "https://it.wikipedia.org/wiki?curid=747389", "title": "Mehdi Bazargan", "text": "La vita.\nDopo aver studiato termodinamica e ingegneria all'\u00c9cole Centrale des Arts et Manufactures di Parigi, Bazargan ritorn\u00f2 in Iran dove divenne il responsabile del primo dipartimento di ingegneria dell'Universit\u00e0 di Tehran negli anni 1940. Nel 1951, quando il governo di Mohammad Mossadeq nazionalizz\u00f2 la Anglo-Iranian Oil Company e le attivit\u00e0 petrolifere iraniane, Bazargan assunse la responsabilit\u00e0 della raffineria di Abadan e divenne poi il capo della NIOC Compagnia Nazionale Iraniana del Petrolio. Dopo la caduta di Mossadeq, partecip\u00f2 alla fondazione del Movimento di Liberazione Iraniano e fin\u00ec diverse volte in prigione sotto Mohammad Reza Pahlavi.\nNel 1979 la rivoluzione costrinse lo sci\u00e0 a lasciare il Paese, e il 5 febbraio Bazargan fu incaricato di presiedere il governo provvisorio dall'Ayatollah Khomeini. Le sue idee democratiche e liberali lo portarono per\u00f2 subito in collisione con il clero e con lo stesso Khomeini, e si oppose all'istituzione dell'Assemblea degli Esperti e della \"Repubblica Islamica\". Dopo l'inizio della crisi degli ostaggi all'ambasciata americana, il 5 novembre del 1979 Bazargan e il suo gabinetto rassegnarono le dimissioni. Anche se furono interpretate come un atto di protesta contro l'assalto all'ambasciata, quelle dimissioni erano per\u00f2 il segno che Bazargan si era ormai convinto che nella nuova repubblica non c'era posto per le riforme democratiche da lui progettate.\nMor\u00ec per un attacco di cuore il 20 gennaio 1995.\nIl pensiero.\nLa produzione intellettuale di Bazargan pu\u00f2 essere divisa in due periodi. Nel primo periodo, sosteneva che la principale missione dei profeti era quella di indicare un sistema di buon governo all'umanit\u00e0. Nel secondo periodo, cio\u00e8 gli ultimi suoi 8 anni di vita, cambi\u00f2 radicalmente il suo punto di vista fino a sostenere che lo scopo dei profeti era quello di informare gli uomini circa Dio e la vita ultraterrena. Non era quindi intenzione dei profeti imporre un certo tipo di governo, e non \u00e8 necessario che i musulmani ricerchino nel Corano le leggi politiche, economiche e sociali n\u00e9 quelle scientifiche; esse devono essere ricercate attraverso la ragione."}
{"id": "747391", "revid": "287204", "url": "https://it.wikipedia.org/wiki?curid=747391", "title": "Distrazione osteogenetica", "text": "La distrazione osteogenetica \u00e8 una tecnica per lo sviluppo di parti anatomiche come gli arti e i tessuti molli a essi collegati.\nTecniche.\nCi sono due modi per poter allungare gli arti, intervento utile per le persone affette da acondroplasia, grazie a quali possono raggiungere un'altezza significativa per avere indipendenza nella vita.\nUn primo metodo di allungamento si ottiene con il fissatore esterno di Ilizarov che \u00e8 stato inventato e perfezionato in Russia da Gavril Abramovich Ilizarov tra il 1951 e il 1992. Questo tipo di fissatore \u00e8 una sorta di gabbia metallica che imprigiona l'arto da curare e rende estremamente stabile la frattura ossea mediante viti, fili transossei e anelli metallici collegati tra loro mediante aste filettate.\nUn secondo metodo \u00e8 il fissatore assiale dinamico progettato da Giovanni De Bastiani. Si tratta di una sbarra alla quale sono collegati due morsetti, collegati a loro volta mediante viti alle ossa, che attraverso un distrattore si allontanano e permettono ai due monconi di osso di spostarsi e allungare cos\u00ec la gamba.\nChirurgia Maxillo-Facciale.\nNel 2000 Pier Francesco Nocini ha eseguito la prima distrazione osteogenetica verticale su un lembo rivascolarizzato di fibula utilizzato per una ricostruzione mandibolare posttraumatica. Andando quindi ad adattare i concetti ortopedici nel distretto della Chirurgia maxillo-facciale per interventi di ricostruzione."}
{"id": "747398", "revid": "599013", "url": "https://it.wikipedia.org/wiki?curid=747398", "title": "Thn", "text": ""}
{"id": "747404", "revid": "1305772", "url": "https://it.wikipedia.org/wiki?curid=747404", "title": "THO", "text": ""}
{"id": "747405", "revid": "842", "url": "https://it.wikipedia.org/wiki?curid=747405", "title": "Agricola (Tacito)", "text": ""}
{"id": "747407", "revid": "33689", "url": "https://it.wikipedia.org/wiki?curid=747407", "title": "Final Fantasy VII", "text": " \u00e8 un videogioco di ruolo giapponese pubblicato nel 1997 da Square per PlayStation e portato in seguito anche su PC con sistema operativo Microsoft Windows, Xbox One, PlayStation 4, Nintendo switch e distribuito digitalmente tramite i servizi Xbox Live, PlayStation Network, Nintendo eShop e Steam. Inoltre, una riedizione per dispositivi Android e iOS \u00e8 stata resa disponibile esclusivamente in Giappone attraverso il servizio di streaming \"Dive In\" nel 2014.\nNon considerando spin-off, come \"Mystic Quest\", \"Final Fantasy VII\" \u00e8 stato il primo capitolo della serie realizzato in computer grafica 3D, con personaggi completamente renderizzati su sfondi pre-renderizzati, e il primo ad essere distribuito anche in Europa e Australia. Il gioco mantenne inoltre lo stesso titolo sia in Giappone che in Nord America, a differenza di \"Final Fantasy IV\" e \"Final Fantasy VI\", che nella loro prima edizione nordamericana vennero rinominati \"Final Fantasy II\" e \"Final Fantasy III\", poich\u00e9 il secondo, terzo e quinto titolo della serie all'epoca non vi erano stati esportati. La versione nordamericana, europea ed australiana per PlayStation \u00e8 stata pubblicata dalla Sony Computer Entertainment, mentre l'edizione per PC dalla Eidos Interactive.\nLa trama di \"Final Fantasy VII\" ruota attorno alle vicende del protagonista, Cloud Strife, un mercenario che far\u00e0 parte inizialmente di un'organizzazione di ecoterroristi chiamata \"AVALANCHE\", intenzionata a fermare le malvagie attivit\u00e0 della compagnia \"Shinra\". Con il progredire della storia, per\u00f2, il gruppo di Cloud rimarr\u00e0 coinvolto in un conflitto di proporzioni inaspettate, arrivando a scontrarsi con il leggendario \"SOLDIER\" Sephiroth, l'antagonista principale del videogioco.\n\"Final Fantasy VII\" \u00e8 stato diretto da Yoshinori Kitase, scritto da Kazushige Nojima in collaborazione con Kitase e prodotto da Hironobu Sakaguchi. Le musiche sono state composte da Nobuo Uematsu, mentre il character designer di lunga data, Yoshitaka Amano, venne sostituito da Tetsuya Nomura, il quale aveva gi\u00e0 ideato alcuni personaggi di \"Final Fantasy VI\".\nPreceduto da un'ampia campagna pubblicitaria, \"Final Fantasy VII\" ha goduto di un enorme successo commerciale, di critica e di pubblico, arrivando a vendere pi\u00f9 di 10 milioni di copie in tutto il mondo e diventando cos\u00ec il titolo della serie pi\u00f9 venduto e uno dei giochi di ruolo pi\u00f9 diffusi in assoluto. \u00c8 stato elogiato ai tempi per la sua grafica, colonna sonora e storia, ma criticato principalmente per la scarsa localizzazione inglese e una modalit\u00e0 di gioco estremamente lineare e poco innovativa nel panorama della saga. \u00c8 stato retrospettivamente riconosciuto come il gioco che ha reso popolare l'intero genere al di fuori del Giappone e del Nord America, ed \u00e8 stato spesso inserito in classifiche riguardanti i migliori videogiochi di tutti i tempi. La popolarit\u00e0 del titolo ha portato Square Enix a produrre una serie di prequel e sequel sotto il nome collettivo di \"Compilation of Final Fantasy VII\", che hanno per\u00f2 ricevuto recensioni generalmente miste e, in alcuni casi, persino negative.\nTrama.\nAmbientazione.\nL'ambientazione del gioco \u00e8 simile a quella di \"Final Fantasy VI\", in quanto si tratta di un mondo in cui la tecnologia \u00e8 molto pi\u00f9 avanzata rispetto ai primi cinque capitoli della saga. Nel complesso, lo sviluppo tecnologico e la societ\u00e0 si approssimano ad un ambiente industriale o post-industriale con elementi fantascientifici.\nMako \u00e8 la principale fonte energetica dell'intero mondo. Presente in elevatissime quantit\u00e0 verso il centro della terra, essa viene estratta e lavorata tramite degli appositi reattori e immagazzinata in strutture perlopi\u00f9 sferiche chiamate Materia, spesso capaci di conferire poteri magici e abilit\u00e0 sovrannaturali ai personaggi. In realt\u00e0 Mako \u00e8 anche la fonte energetica del pianeta stesso. Esso infatti si basa sul flusso continuo del \"Lifestream\", che circola nel pianeta e lo mantiene in vita. L'estrazione incontrollata e sempre pi\u00f9 in aumento di Mako pregiudica il fabbisogno necessario alla sopravvivenza del pianeta.\nIl mondo di \"Final Fantasy VII\", denominato dai personaggi del gioco \"Il Pianeta\" ma chiamato retroattivamente \"Gaia\", \u00e8 composto da tre continenti principali. Quello orientale ospita la citt\u00e0 di Midgar, una metropoli industriale che serve come la capitale e sede del quartier generale della Shinra Electric Power Company, il governo mondiale di Gaia. Altri luoghi del continente orientale sono Junon (un'importante base militare della Shinra), Fort Condor (una fortezza con un enorme condor che copre un reattore Mako), un ranch dove \u00e8 possibile allevare e utilizzare i Chocobo e Kalm, una piccola citt\u00e0 ispirata all'Europa medievale.\nIl continente occidentale ospita invece il Gold Saucer (un parco dei divertimenti con la prigione di Corel sottostante), Costa del Sol (una localit\u00e0 balneare), Gongaga (una piccola citt\u00e0 con i resti di un reattore Mako distrutto), Nibelheim (una citt\u00e0 che risiede alla base del Monte Nibel), Rocket Town (la postazione di un lancio fallito del razzo che avrebbe dovuto raggiungere lo spazio della Shinra) e Cosmo Canyon, la cui trib\u00f9 sottolinea l'importanza di vivere in armonia con la natura dedicandosi al benessere del pianeta. Wutai, un villaggio ispirato alla Cina e al Giappone premoderno, \u00e8 situato su una grande isola del continente occidentale.\nIl continente settentrionale \u00e8 un territorio glaciale, e i suoi pochi insediamenti includono Bone Village (un sito di scavo), Icicle Inn (una localit\u00e0 sciistica), la mitica Citt\u00e0 degli Antichi e il Cratere Nord, dove ha luogo il climax del gioco. Ci sono anche luoghi raggiungibili soltanto tramite il sottomarino, come un aereo da trasporto affondato della Shinra o la Caverna di Lucrecia.\nStoria.\nIl gioco inizia con Cloud Strife, un mercenario che aiuta il gruppo ecoterrorista AVALANCHE in un attacco contro i reattori Mako che circondano la citt\u00e0 di Midgar, governata dalla Shinra. Barret, il leader del movimento, ritiene che l'energia Mako che i reattori consumano sia in realt\u00e0 la linfa vitale del pianeta e che la Shinra stia quindi uccidendo lentamente Gaia. Anche se la prima missione ha successo, AVALANCHE subisce un'imboscata durante l'incursione nel reattore successivo e, a causa di un'esplosione, Cloud precipita verso i bassifondi di Midgar. Viene trovato da Aerith e, spinto dall'arrivo dei Turks che hanno intenzione di catturare la giovane fioraia, Cloud la difende dall'assalto e scappano insieme. Nel frattempo, la Shinra rileva la posizione del nascondiglio di AVALANCHE nel settore 7 e di conseguenza lo distrugge, uccidendo l'intera popolazione di quella zona. I Turks riescono anche a catturare Aerith, che si rivela essere l'ultima superstite dei Cetra, un'antica trib\u00f9 che riusc\u00ec a entrare in perfetta sintonia con il pianeta. Il presidente Shinra e il professor Hojo credono che Aerith sia la chiave per raggiungere la \"Terra Promessa\", una landa che la compagnia vede come una fonte abbondante di Mako. Cloud, Barret e Tifa s'infiltrano nella Shinra allo scopo di salvare Aerith e, durante la ricerca della ragazza nei vari piani dell'enorme struttura, scoprono un esemplare semplicemente etichettato come \"Jenova\". Accompagnato da Red XIII, il gruppo riesce a salvare Aerith, ma viene subito catturato dai Turks e imprigionato all'interno dell'edificio. Al mattino, per\u00f2, il gruppo trova le loro celle aperte e scopre che gran parte del personale, tra cui il presidente Shinra, \u00e8 stato ucciso dal soldato leggendario che tutti ritenevano morto: Sephiroth, il quale ha inoltre rubato l'esemplare Jenova.\nMentre il figlio del presidente, Rufus Shinra, assume il totale controllo della societ\u00e0, il gruppo lascia Midgar e insegue Sephiroth per tutto il pianeta. Incontrano numerosi alleati, tra cui Cait Sith, un gatto robotico che si riveler\u00e0 essere segretamente controllato dal Turk pentito Reeve Tuesti, Yuffie Kisaragi (una ninja adolescente), Vincent Valentine (ex membro dei Turks) e Cid Highwind, un pilota fumatore. Arrivati al Tempio degli Antichi, il gruppo incontra Sephiroth, che rivela finalmente il suo piano: se il mondo viene notevolmente danneggiato, il Flusso Vitale (\"Lifestream\") si riunisce nel tentativo di guarire la ferita. Sephiroth intende quindi utilizzare la leggendaria Materia Nera per lanciare il temibile incantesimo \"Meteor\", allo scopo di provocare al pianeta enormi danni, i quali gli consentiranno di fondersi con l'energia Mako e di rinascere come un dio. Il gruppo riesce inizialmente a fermarlo ottenendo la Materia Nera, ma Sephiroth manipola Cloud, il quale non esita a donargli la leggendaria sfera magica. Mentre il gruppo si riprende dall'incontro, Aerith decide di partire e fermare Sephiroth da sola, arrivando fino alla Capitale Dimenticata. Il gruppo la segue e la trova intenta a pregare per ricevere l'aiuto del pianeta, ma viene immediatamente uccisa da Sephiroth, in una delle scene pi\u00f9 celebri della saga. Dopo uno scontro con Jenova, Cloud e i suoi alleati continuano a inseguire Sephiroth fino al Cratere Nord. Durante il viaggio, scoprono che Jenova \u00e8 in realt\u00e0 una creatura interstellare che si \u00e8 schiantata sul pianeta circa 2000 anni prima degli avvenimenti del gioco, la cui intenzione era quella di controllare completamente Gaia. Nel tentativo di difendersi, il pianeta cre\u00f2 mostri giganti chiamati Weapon. Mentre la maggior parte degli esseri umani si diede alla fuga, i Cetra riuscirono a sconfiggere Jenova e a seppellire i suoi resti che, molti anni dopo, furono rinvenuti dal professor Gast, un ricercatore della Shinra. Scambiando Jenova per una Cetra, Gast tent\u00f2 di clonare la creatura, assistito da Hojo, ma poco tempo dopo, per\u00f2, decise di abbandonare il progetto, mentre Hojo riusc\u00ec a sfruttare con successo il bambino non ancora nato dell'assistente Lucrecia: quel bambino era proprio Sephiroth. Circa cinque anni prima dell'inizio dell'avventura, durante una missione Shinra a Nibelheim, Sephiroth scopr\u00ec le sue terribili origini incontrando dei soggetti di test falliti di Hojo. Credendo erroneamente che lui e Jenova fossero dei Cetra, decise di iniziare la sua vendetta dando alle fiamme l'intero villaggio di Nibelheim. Cloud e Tifa lo affrontarono durante l'incendio, in seguito al quale Sephiroth scomparve del tutto, per poi fare la sua comparsa nel presente, dove il gruppo ha ora intenzione di ucciderlo.\nQuando Cloud e gli altri raggiungono il Cratere Nord per vendicare Aerith, vengono a sapere che Sephiroth era uno dei numerosi cloni di Jenova creati da Hojo. Raggiungendo finalmente il leggendario SOLDIER, il quale nel frattempo ha assorbito tutti gli altri cloni allo scopo di istigare una \"Reunion\" delle cellule di Jenova, Sephiroth manipola ancora una volta Cloud per essere aiutato durante il lancio di \"Meteor\", per poi affermare che il ragazzo \u00e8 in realt\u00e0 un clone di Sephiroth, mostrandogli dei ricordi dell'incidente di Nibelheim con un soldato dai capelli neri al posto di Cloud. Sephiroth invoca \"Meteor\", attivando cos\u00ec le Weapon del pianeta, e durante un terremoto Cloud \u00e8 separato dai suoi compagni e cade nel Flusso Vitale. Il resto del gruppo e i Turks riescono a scappare su un'aeronave, l'Highwind, dove gli eroi vengono arrestati dalla Shinra. Dato che \"Meteor\" si avvicina sempre di pi\u00f9 verso Gaia, le Weapon attaccano l'umanit\u00e0 nel tentativo di restituire pi\u00f9 energia Mako possibile al Flusso Vitale, per aiutare il pianeta. La Shinra decide di proteggere la popolazione mondiale attaccando le Weapon e distruggendo \"Meteor\", una missione che coster\u00e0 la vita della maggior parte del personale. Tifa, Barret e gli altri riescono a fuggire, trovando un catatonico Cloud in un ospedale di Mideel. Tifa rimane indietro per aiutarlo, mentre il resto del gruppo continua la lotta contro la Shinra, andando alla ricerca delle \"Huge Materia\". Tuttavia, un attacco da parte di Ultima Weapon al villaggio di Mideel fa precipitare Cloud e Tifa nel Flusso Vitale. L\u00ec, la ragazza lo aiuta finalmente a ricostruire i suoi confusi ricordi e a scoprire la verit\u00e0 sul suo passato.\nVerr\u00e0 rivelato, infatti, che Cloud non \u00e8 mai stato un membro dei SOLDIER, e che il soldato nelle visioni mostrate da Sephiroth al Cratere Nord era in realt\u00e0 Zack Fair. Entrambi erano comunque presenti durante l'incidente di Nibelheim, dove Cloud fer\u00ec gravemente Sephiroth, il quale riusc\u00ec a sopravvivere soltanto grazie alle cellule di Jenova; Zack e Cloud, invece, furono utilizzati da Hojo per perfezionare i suoi esperimenti SOLDIER. Zack prov\u00f2 a scappare con Cloud, ma venne ucciso dai soldati Shinra. Il ragazzo prese allora la spada del deceduto soldato e raggiunse Midgar: le aspirazioni di Cloud per far parte di SOLDIER e i ricordi di Zack si unirono, dando vita cos\u00ec a una falsa personalit\u00e0. Accettando tutto questo, Cloud riesce a riprendersi e scopre insieme al gruppo che Aerith, durante i suoi ultimi momenti, stava tentando di utilizzare la Materia Bianca per lanciare l'incantesimo \"Holy\", l'unico modo per distruggere \"Meteor\", e che Sephiroth impedisce a \"Holy\" di manifestarsi. Il gruppo decide, quindi, di fermare prima di tutto le Weapon e di sconfiggere Hojo, che si rivela essere il padre di Sephiroth, deciso ad aiutare il figlio nel suo piano apocalittico cercando di fornigli quanta pi\u00f9 energia Mako possibile. Dopo aver ucciso il folle scienziato, Cloud e gli altri lanciano il loro assalto finale contro il leggendario Sephiroth, che viene sconfitto dopo una serie di battaglie. Mentre \"Holy\" viene finalmente invocata, il gruppo scappa dal cratere, ma scopre che l'incantesimo non pu\u00f2 ormai fare niente per fermare \"Meteor\", la quale si \u00e8 avvicinata troppo al pianeta. Proprio quando tutto sembra perduto, il Flusso Vitale interviene e distrugge \"Meteor\".\nCinquecento anni dopo, Red XIII osserva con i suoi due cuccioli le rovine di Midgar, ormai ricoperte di verde, mostrando cos\u00ec che il pianeta \u00e8 finalmente guarito.\nModalit\u00e0 di gioco.\nProprio come i precedenti titoli della serie, \"Final Fantasy VII\" presenta tre diversi tipi di schermata di gioco: la mappa del mondo, denominata \"Overworld\", le mappe dei vari luoghi accessibili e la schermata di battaglia. La mappa del mondo \u00e8 un modello in grafica 3D, con una versione ridotta dell'ambiente di gioco, attraverso il quale il giocatore pu\u00f2 viaggiare a piedi, in groppa a un Chocobo, sull'aeronave o tramite altri mezzi di trasporto, esplorando villaggi, dungeon e citt\u00e0. Durante gli spostamenti il giocatore controlla solo il leader del gruppo, dalle dimensioni sproporzionate rispetto agli altri elementi circostanti. Nelle mappe dei luoghi accessibili, i personaggi vengono proiettati in ambienti realisticamente in scala, composti da sfondi pre-renderizzati in grafica 2D che rappresentano una variet\u00e0 di aree, come villaggi o foreste. Inizialmente, il giocatore sar\u00e0 in grado di esplorare soltanto la citt\u00e0 di Midgar, ma con il progredire della storia ci si potr\u00e0 spostare anche nel resto del mondo. Tale progressione \u00e8 in gran parte sviluppata attraverso una serie predefinita di eventi innescati dalle azioni del giocatore nel corso del gioco, sebbene vengano utilizzate anche numerose scene cinematografiche.\nLa schermata di battaglia \u00e8 una rappresentazione 3D di una determinata area, come l'interno di un edificio o una grotta, in cui il giocatore pu\u00f2 comandare gli eroi nelle battaglie contro nemici controllati dalla CPU. Mentre i personaggi sono super deformed nelle mappe, i modelli presentati durante gli scontri risultano essere pi\u00f9 realistici. Infatti, \"Final Fantasy VII\" fu il primo titolo della saga ad avere dei modelli con poligoni completamente renderizzati, piuttosto che sprite in grafica 2D. Nelle sequenze di combattimento il gioco utilizza il sistema Active Time Battle (ATB), dove bisogna prima attendere il riempimento di una barra per impartire ordini ai personaggi. A differenza dei precedenti titoli della serie, che permettevano di utilizzare fino a quattro o cinque personaggi in battaglia, \"Final Fantasy VII\" ne consente soltanto tre.\nIl sistema di crescita dei personaggi di \"Final Fantasy VII\" \u00e8 costruito attorno l'uso di Materia, sfere magiche composte da Mako condensato (l'energia vitale del pianeta), che vengono inserite in appositi slot di armi e armature, permettendo cos\u00ec ai giocatori di personalizzare le capacit\u00e0 del proprio gruppo facendo utilizzare ai personaggi incantesimi, invocazioni e determinate abilit\u00e0 speciali. Tuttavia, la maggior parte delle Materia a base di magia diminuisce anche gli attributi fisici. In pi\u00f9, certi tipi di sfere magiche possono essere combinate in vari modi per migliorare i loro effetti o crearne di nuovi. Anche in questo titolo \u00e8 possibile utilizzare le celebri invocazioni, equipaggiabili sotto forma di Materia, e ognuna di esse presenta una sequenza d'attacco animata particolarmente elaborata. Una versione modificata degli \"Attacchi della Disperazione\" di \"Final Fantasy VI\" appare in \"Final Fantasy VII\" con il nome di \"Limit Break\": ogni personaggio giocabile \u00e8 dotato di una barra che si riempie gradualmente ogni volta che subisce dei danni da parte di un avversario. Una volta riempita del tutto, il personaggio \u00e8 in grado di scatenare il proprio \"Limit Break\", un temibile attacco speciale che infligge generalmente molti pi\u00f9 danni rispetto alle tecniche normali, o che aiuta il gruppo in battaglia. A differenza della Materia, ogni personaggio dispone di una propria serie di \"Limit Break\", suddivise in quattro livelli di forza, eccezion fatta per Cait Sith, il quale ne acquisisce soltanto due.\nPersonaggi.\nI nove personaggi giocabili principali di \"Final Fantasy VII\" sono Cloud Strife, un mercenario asociale che sostiene di essere un ex SOLDIER di prima classe; Barret Wallace, il leader di un movimento contro la Shinra chiamato AVALANCHE; Tifa Lockhart, una ragazza praticante di arti marziali e membro di AVALANCHE, nonch\u00e9 amica d'infanzia di Cloud; Aerith Gainsborough, una giovane fioraia perseguitata dai Turks (unit\u00e0 di operazioni speciali della Shinra) sin dall'infanzia; Red XIII, una saggia creatura leonina vittima di esperimenti della Shinra; Cait Sith, un gatto robotico che cavalca una bambola di Moguri gigante animata; Cid Highwind, un pilota il cui sogno di diventare il primo uomo a raggiungere lo spazio non si \u00e8 mai realizzato; Yuffie Kisaragi, una giovane ninja e abile ladra; e Vincent Valentine, un ex membro dei Turks della Shinra, vittima di terribili esperimenti avvenuti trenta anni prima dell'inizio del gioco. L'antagonista principale di \"Final Fantasy VII\" \u00e8 Sephiroth, ex membro dei SOLDIER che fa la sua comparsa parecchi anni dopo quel che tutti consideravano la sua morte.\nI personaggi sono stati progettati da Tetsuya Nomura. A differenza di \"Final Fantasy VI\", il cui cast manca di un vero e proprio protagonista, Cloud venne scelto come personaggio principale del settimo capitolo sin dall'inizio dello sviluppo del gioco.\nIl cast di \"Final Fantasy VII\" \u00e8 stato apprezzato dalla critica. Il sito web GameSpot afferma che, nonostante non si trattassero di personaggi unici o originali, erano \u00able interazioni di Cloud con il suo gruppo, e in particolare con Sephiroth, che rendevano la storia davvero speciale\u00bb. Thierry Nguyen di \"Computer Gaming World\" dichiara che le storie e gli sviluppi degli eroi erano molto forti, sostenendo infine che il gioco riesce a far nascere un profondo legame tra giocatori e personaggi. Simon Parkin di Eurogamer apprezz\u00f2 le chiare motivazioni dei personaggi, i loro desideri e i loro difetti. RPGFan elogia generalmente il cast, in particolare Cloud, Tifa e Sephiroth, seppure sembrino descrivere certi stereotipi e archetipi poco originali dei giochi di ruolo giapponesi. Sephiroth venne nominato da IGN il miglior personaggio del gioco, mentre Cloud il pi\u00f9 popolare dell'intera serie.\nSviluppo.\nConcezione, produzione e distribuzione.\nLo sviluppo di \"Final Fantasy VII\" ebbe inizio nel 1994, subito dopo la pubblicazione del sesto capitolo, ed era stato originariamente progettato per Super Nintendo Entertainment System, ma successivamente indirizzato per Nintendo 64. Tuttavia, poich\u00e9 le cartucce della console disponevano di un limitato spazio di immagazzinamento dati, Square decise infine di pubblicare il gioco per PlayStation.\nIl creatore della serie Hironobu Sakaguchi aveva originariamente ideato un'ambientazione a New York nel 1999 e, come tale, lo script originale di \"Final Fantasy VII\", che \u00e8 stato scritto proprio da Sakaguchi, era completamente diverso rispetto al prodotto finito. Tetsuya Nomura ha ricordato che Sakaguchi \u00abvoleva fare qualcosa simile a un giallo\u00bb. La prima parte della storia, infatti, doveva ruotare attorno a un personaggio di nome \"Detective Joe\", il quale era alla ricerca dei personaggi principali, dopo l'esplosione della citt\u00e0 di Midgar. La sceneggiatura finale venne scritta da Kazushige Nojima e Yoshinori Kitase, basandosi sugli script di Nomura e Sakaguchi. Masato Kato entr\u00f2 nel progetto solo molto pi\u00f9 tardi, e riusc\u00ec a realizzare soltanto tre scene del gioco.\nLa maggior parte del personale di Square era all'epoca impegnata anche nello sviluppo di \"Chrono Trigger\" e, di conseguenza, la creazione di \"Final Fantasy VII\" dovette essere momentaneamente interrotta, in quanto l'altro progetto era diventato molto pi\u00f9 significativo e complesso. Infatti, alcune idee originariamente prese in considerazione per il settimo capitolo della saga vennero utilizzate in \"Chrono Trigger\". Altre idee, come l'ambientazione a New York e il personaggio della strega Edea, rimasero inutilizzate fino a \"Parasite Eve\" e \"Final Fantasy VIII\", rispettivamente.\nLo sviluppo continu\u00f2 nel 1995, e richiese l'impegno di circa 120 artisti e programmatori, utilizzando i software PowerAnimator e Softimage 3D. Si trattava del videogioco pi\u00f9 costoso mai prodotto fino ad allora, con un budget di circa 45 milioni di dollari. Kitase temeva che la saga sarebbe rimasta indietro se non avesse presentato ai giocatori una piena grafica 3D come si stava iniziando a vedere in altri titoli videoludici, e la produzione cominci\u00f2 dopo il completamento di una breve demo realizzata utilizzando personaggi e ambientazioni di \"Final Fantasy VI\", sviluppata utilizzando la Silicon Graphics (SGI) allo scopo di dimostrare le potenzialit\u00e0 espressive della loro grafica 3D poligonale. Quest'esperimento port\u00f2 il team di sviluppo ad integrare i meccanismi mostrati nella demo nel progetto di \"Final Fantasy VII\", a quei tempi destinato a console Nintendo 64. Tuttavia, soltanto il formato CD-ROM era in grado di soddisfare le esigenze del progetto, e il settimo capitolo della serie fu infine indirizzato verso la PlayStation.\nNei primi giorni di agosto del 1996, un disco dal titolo \"Square's Preview\" venne pubblicato in Giappone insieme al gioco \"Tobal No.1\", contenente la prima demo giocabile di \"Final Fantasy VII\" e le anteprime di altri titoli imminenti, come \"Bushido Blade\" e \"SaGa Frontier\". La demo permetteva ai giocatori di muoversi nelle prime schermate di Midgar. Erano presenti ancora numerose differenze rispetto al gioco originale, quali Aerith come personaggio giocabile gi\u00e0 nei primi istanti dell'avventura; inoltre la possibilit\u00e0 di usare le invocazioni non era ancora stata attuata. Il videogioco \u00e8 uscito in Giappone il 31 gennaio 1997 in una versione non ancora del tutto perfezionata.\nSony Computer Entertainment si occup\u00f2 della distribuzione del videogioco in Nord America e in Europa. L'uscita sul continente americano, datata 7 settembre 1997, fu preceduta da una massiccia campagna pubblicitaria di ben tre mesi, che consistette soprattutto nella trasmissione di brevi spot televisivi sulle reti principali, uno spot teatrale, una promozione in collaborazione con Pepsi-Cola e numerosi annunci stampati su riviste popolari, quali \"Rolling Stone\", \"Details\", \"Spin\", \"Playboy\" e fumetti pubblicati da Marvel e DC Comics. Furono effettuate diverse aggiunte alla modalit\u00e0 di gioco della versione nordamericana, come un sistema di scambio di Materia meno complesso, frecce che indicano l'uscite dagli schermi d'esplorazione, incontri casuali con mostri meno frequenti in alcune aree e una \"cutscene\" aggiuntiva. Questi cambiamenti, oltre all'aggiunta di un quarto disco con contenuti speciali, vennero incorporati nell'edizione , pubblicata in Giappone il 2 ottobre 1997. In Europa il gioco fu pubblicato il 17 novembre 1997 e divenne il primo titolo della serie principale di \"Final Fantasy\" ad essere esportato sul continente.\nDesign.\nPer la prima volta dai tempi di \"Final Fantasy\" per Nintendo Entertainment System, Sakaguchi riteneva che la modalit\u00e0 di gioco avrebbe dovuto avere priorit\u00e0 sulla storia, in quanto la principale preoccupazione del team di sviluppo era proprio l'implementazione della grafica 3D. Il passaggio dal 2D di \"Final Fantasy VI\" al 3D progettato dagli sviluppatori venne accompagnato da una maggiore concentrazione su una presentazione pi\u00f9 realistica. Mentre le addizionali capacit\u00e0 di immagazzinamento dati e computer grafica permisero al team di sviluppo di realizzare pi\u00f9 di 40 minuti di \"full motion video\", quest'innovazione aument\u00f2 anche il notevole contrasto tra i diversi modelli dei personaggi durante le battaglie, l'esplorazione nella mappa del mondo e le \"cutscene\" in 3D. Kitase descrisse il tutto come un inevitabile \u00abcompito arduo\u00bb. Il celebre character designer della serie Yoshitaka Amano era impegnato nell'apertura di mostre e laboratori artistici in Francia e a New York e ci\u00f2 limit\u00f2 notevolmente il suo coinvolgimento nel gioco. Di conseguenza, Tetsuya Nomura venne nominato da Sakaguchi come il sostituto di Amano, mentre quest'ultimo s'impegn\u00f2 soltanto nella progettazione della mappa del mondo.\nMolti dei disegni di Nomura subirono vari cambiamenti nel corso dello sviluppo. Ad esempio, il design originale di Cloud doveva essere quello di un ragazzo dai capelli neri e corti, in modo da costituire una sorta di contrasto con i lunghi e fluenti capelli argentei di Sephiroth. Nomura, tuttavia, temeva che tale mascolinit\u00e0 sarebbe risultata impopolare tra gli appassionati della serie, e perci\u00f2 decise di cambiare l'acconciatura di Cloud rendendola appuntita e luminosa. Vincent in particolare sub\u00ec numerosi cambiamenti, passando dal ruolo di ricercatore a quello di un detective, di un chimico e infine di ex membro dei Turks con un tragico passato. Nomura ha inoltre indicato che lo stile di combattimento di Cid Highwind \u00e8 simile a quello della classe del Dragone di \"Final Fantasy III\" e \"Final Fantasy V\": questo perch\u00e9 il suo cognome \u00e8 lo stesso di due precedenti Dragoni della saga, Richard Highwind di \"Final Fantasy II\" e Kain Highwind di \"Final Fantasy IV\".\nColonna sonora.\nLa musica di \"Final Fantasy VII\" \u00e8 stata composta, arrangiata e prodotta in poco meno di un anno da Nobuo Uematsu, che aveva lavorato come compositore anche ai sei capitoli precedenti della serie. Inizialmente, Uematsu aveva progettato di utilizzare musiche con qualit\u00e0 da CD Audio e brani vocali per sfruttare appieno le potenzialit\u00e0 audio della PlayStation, ma si accorse che ci\u00f2 allungava molto i tempi di caricamento per ogni area del gioco. Invece di brani ed effetti sonori registrati, pertanto, Uematsu decise di optare per l'audio sequenziato della console, utilizzando il chip sonoro interno della PlayStation e i rispettivi file MIDI, in modo simile a come erano state implementate le tracce musicali nei titoli precedenti della serie sul Super Nintendo. Mentre lo SNES aveva otto canali audio a disposizione, la PlayStation ne aveva ventiquattro: otto erano riservati agli effetti sonori, lasciando i restanti sedici disponibili per la musica. Uematsu ha composto i brani del gioco trattandoli alla stregua della colonna sonora di un film e componendo delle musiche che riflettessero l'atmosfera emotiva delle scene in cui sarebbero state inserite, piuttosto che dar vita a delle forti melodie che \"definissero il gioco\", dal momento che sentiva che quest'ultimo approccio avrebbe contrastato in modo troppo forte con il nuovo aspetto 3D del gioco. Ad esempio, il brano composto per la scena della morte di Aerith Gainsborough \u00e8 stato pensato per essere \"triste ma bello\", piuttosto che apertamente commovente. Uematsu afferm\u00f2 che la colonna sonora del gioco evoca una forte sensazione di realismo, che lo convinse ad evitare una musica \u00abpazza ed esorbitante\u00bb.\nLa prima traccia del gioco composta da Uematsu \u00e8 stata il brano d'apertura; il game director Yoshinori Kitase gli mostr\u00f2 la scena d'apertura e gli chiese di cominciare il progetto da l\u00ec. Il brano venne accolto positivamente nell'azienda, dando a Uematsu \"il senso che sarebbe stato proprio un bel progetto\". \"Final Fantasy VII\" fu il secondo gioco della serie, dopo \"Final Fantasy VI\" con \"Aria di Mezzo Carattere\", ad includere un brano con voci digitalizzate: \"One-Winged Angel\", la traccia musicale udibile durante lo scontro finale contro Sephiroth. Descritta dal sito web 1UP.com come \u00abil contributo pi\u00f9 riconoscibile di Uematsu alla musica di \"Final Fantasy\"\u00bb, la traccia presenta delle parti cantate da un coro che interpreta in latino alcuni passaggi dei \"Carmina Burana\". Ispirato da \"La sagra della primavera\" di Igor' F\u00ebdorovi\u010d Stravinskij nel fare un brano pi\u00f9 \"classico\", e dalla musica rock and roll tra gli anni 1970 e 1980 nel fare un brano orchestrale con un \"impatto distruttivo\", Uematsu spese due settimane a comporre brevi frammenti musicali non connessi tra di loro e poi li fuse insieme per creare \"One-Winged Angel\", un approccio che non aveva mai utilizzato prima.\nLa musica di \"Final Fantasy VII\" \u00e8 stata pubblicata sotto forma di diversi album. La colonna sonora del gioco \u00e8 stata pubblicata da Square, tramite la sua filiale DigiCube, come un set di quattro dischi il 10 febbraio 1997 con il nome di \"Final Fantasy VII Original Soundtrack\". \u00c8 stata prodotta anche un'edizione limitata contenente dei testi illustrati nei CD. L'edizione regolare dell'album ha raggiunto il terzo posto nella classifica di Oricon in Giappone, mentre l'edizione limitata ha raggiunto il 19\u00ba posto. Complessivamente, l'album aveva venduto quasi 150.000 copie a gennaio 2010. \"Final Fantasy VII Reunion Tracks\", un album a disco singolo di brani selezionati dalla colonna sonora originale e tre tracce arrangiate ed eseguite da un'orchestra sinfonica, \u00e8 stato pubblicato separatamente il 22 ottobre 1997 da DigiCube, raggiungendo la posizione 20 nella classifica di Oricon in Giappone. Infine, a partire dal 3 dicembre 2003, \u00e8 stato messo in commercio da DigiCube \"Piano Collections Final Fantasy VII\", un disco che contiene alcune tracce del gioco riarrangiate per pianoforte. I brani sono stati arrangiati da Shir\u014d Hamaguchi ed eseguiti da Seiji Honda; l'album ha raggiunto la posizione 228 nella classifica di Oricon.\nAccoglienza.\nCritica.\nSin dalla pubblicazione della versione originale per PlayStation, \"Final Fantasy VII\" ha ricevuto giudizi molto positivi da parte della critica, ed \u00e8 ormai considerato uno dei giochi di ruolo pi\u00f9 importanti di tutti i tempi. \u00c8 stato descritto dalla rivista \"GameFan\" come \u00abprobabilmente il miglior gioco mai creato\u00bb, una citazione che venne posta sul retro della copertina del gioco. \"GameSpot\" e \"IGN\" hanno lodato particolarmente la grafica rivoluzionaria, la colonna sonora e la trama. La critica ha elogiato anche la conversione del gioco per Windows, ma criticando le sue immagini di qualit\u00e0 notevolemente inferiore rispetto alla versione originale, e notando anche numerosi problemi sonori e di installazione. \"PC Gamer\" afferm\u00f2 comunque che, nonostante i suoi numerosi difetti, \u00ab\"Final Fantasy VII\" \u00e8 un vincitore pure su PC\u00bb.\nRicevette numerosi premi \"Game of the Year\" nel 1997 da parte di vari siti web e riviste. Riusc\u00ec a ottenere i riconoscimenti \"Gioco d'Avventura per Console dell'Anno\" e \"Gioco di Ruolo per Console dell'Anno\" dall\"'Academy of Interactive Arts &amp; Sciences\". Nella classifica di \"Electronic Gaming Monthly\" dei 100 migliori giochi di tutti i tempi, \"Final Fantasy VII\" raggiunse la 91\u00aa posizione. In quella di IGN dei pi\u00f9 grandi giochi di ruolo in assoluto, arriv\u00f2 all'undicesimo posto, venendo definito \u00abun gioco pieno di ricordi indimenticabili e insostituibili\u00bb. Lo stesso sito nomin\u00f2 la morte di Aerith il miglior momento della storia videoludica. La rivista \"Game Informer\" lo piazza al quindicesimo posto nella sua classifica dei 200 migliori giochi di tutti i tempi, e al decimo in una versione aggiornata. Nella lista di GamesRadar dei 25 migliori titoli della saga, \"Final Fantasy VII\" arriv\u00f2 al quinto posto, e al secondo in quella di IGN, battuto soltanto da \"Final Fantasy VI\". GameFAQs lo ha nominato il miglior videogioco di tutti i tempi. Leviathyn lo posiziona all'undicesimo posto nella sua classifica dei 50 pi\u00f9 grandi giochi in assoluto, mentre nella lista di MeltedJoystick dei 100 migliori titoli videoludici di tutti i tempi, raggiunse la 67\u00ba posizione.\nTuttavia, \"Final Fantasy VII\" \u00e8 anche considerato da alcuni siti web (come GameSpy e Whatculture.com) uno dei giochi pi\u00f9 sopravvalutati della storia videoludica, per via dei piccoli difetti spesso sottovalutati. Il gioco ha infatti ricevuto anche alcune critiche negative: GameSpot, ad esempio, critic\u00f2 l'elevata linearit\u00e0 del gioco, mentre RPGamer not\u00f2 i numerosi errori grammaticali della localizzazione nordamericana, i quali contribuirono a rendere alcune parti della trama del gioco molto pi\u00f9 difficili da comprendere. IGN non ha invece apprezzato la nuova modalit\u00e0 di combattimento con soltanto tre personaggi, e alcune scene e animazioni del gioco vennero descritte dalla rivista \"Official U.S. PlayStation Magazine\" come \u00abnoiose e ripetitive\u00bb. Nonostante questi giudizi, \u00e8 tuttora considerato da IGN come uno dei migliori giochi di ruolo in assoluto.\nVendite.\n\"Final Fantasy VII\" \u00e8 il capitolo della serie di maggior successo commerciale, avendo venduto quasi 11 milioni di copie. \u00c8 inoltre uno dei videogiochi pi\u00f9 venduti di tutti i tempi in Giappone. \"Final Fantasy VII\" \u00e8 stato quindi riconosciuto come \"il gioco che ha venduto la PlayStation\", contribuendo cos\u00ec alla crescente popolarit\u00e0 dei giochi di ruolo anche al di fuori del Giappone e Nord America.\nRipubblicazioni.\nNel 1998, \"Final Fantasy VII\" \u00e8 stato portato su PC con sistema operativo Microsoft Windows. Questa riedizione \u00e8 caratterizzata da una grafica pi\u00f9 pulita e da una traduzione pi\u00f9 fedele all'originale giapponese, oltre che da una modalit\u00e0 di gioco corretta dai suoi numerosi difetti della versione per PlayStation. Tuttavia, la versione per PC soffre a sua volta di molti altri bug e glitch, inclusi errori nella visualizzazione di alcune sequenze.\nOltre alle versioni PlayStation e PC, \"Final Fantasy VII\" ha goduto anche di un'edizione per il servizio PlayStation Network, pubblicata in Giappone il 10 aprile 2009, in Nord America il 2 giugno 2009 e in Europa e Australia il 4 giugno 2009. La versione giapponese \u00e8 quella \"International\". \"Final Fantasy VII\" da PlayStation Network \u00e8 stato scaricato pi\u00f9 di 100.000 volte durante le prime due settimane, diventando cos\u00ec il videogioco del servizio venduto pi\u00f9 velocemente.\nIl 4 luglio 2012, Square Enix annunci\u00f2 che un'altra edizione del gioco per PC sarebbe stata pubblicata il 14 agosto dello stesso anno. Questa nuova versione presenta 36 nuovi trofei e numerose funzioni per facilitare la customizzazione e crescita dei personaggi. \u00c8 stata pubblicata da DotEmu, ed \u00e8 disponibile esclusivamente attraverso il negozio ufficiale di Square Enix. Il 18 dicembre 2012 la \"Final Fantasy VII International\" del 1997 \u00e8 stata pubblicata nuovamente come parte del pacchetto \"Final Fantasy 25th Anniversary Ultimate Box\". La versione per PC dell'edizione \"International\" venne messa in commercio in Giappone a partire dal 16 maggio 2013. Infine, \"Final Fantasy VII\" venne pubblicato sulla piattaforma di distribuzione digitale Steam per PC Windows il 4 luglio 2013. Una conversione di \"Final Fantasy VII\" per iOS \u00e8 stata pubblicata nel 2015. Il 26 marzo 2019 \u00e8 stato pubblicato su Nintendo Switch, decretando cos\u00ec il ritorno del brand dopo il 1994.\nRemake.\nDopo anni di voci e speculazioni, l'inizio dello sviluppo di un remake ad alta definizione di \"Final Fantasy VII\" per PlayStation 4, noto come \"Final Fantasy VII Remake\", \u00e8 stato annunciato all'E3 2015. A detta di Tetsuya Nomura, il gioco sar\u00e0 molto pi\u00f9 di un semplice remake, in quanto subir\u00e0 drastici cambiamenti al sistema di combattimento e alcune modifiche alla trama, ma non ci saranno nuovi personaggi. Il regista giapponese ha anche confermato che il remake offrir\u00e0 un senso di realismo e una distruttibilit\u00e0 ambientale."}
{"id": "747408", "revid": "599013", "url": "https://it.wikipedia.org/wiki?curid=747408", "title": "Thp", "text": ""}
{"id": "747410", "revid": "6923", "url": "https://it.wikipedia.org/wiki?curid=747410", "title": "Max Liniger-Goumaz", "text": "Era professore emerito di diverse scuole svizzere, premiato dall'Universit\u00e0 di Ginevra e dalla Societ\u00e0 Geografica di Parigi; dal 1998 fu membro onorario della \"Asociaci\u00f3n Espa\u00f1ola de Africanistas\" e dal 1999 della \"Societ\u00e0 Svizzera di Studi Africani\".\nConsiderato uno dei massimi esperti in tema di Guinea Equatoriale, realizz\u00f2 su di essa svariate pubblicazioni, tra cui la \"Bibliograf\u00eda General\" (Les Editions du Temps, Gen\u00e8ve), giunta ad oggi al XII volume e in continuo aggiornamento. I suoi studi hanno portato alla coniatura del termine \"guineaequatorialogia\".\nInsegn\u00f2 tra l'altro in Svizzera, nello Zaire e in Camerun organizzando vari corsi a proposito della geografia africana."}
{"id": "747412", "revid": "119822", "url": "https://it.wikipedia.org/wiki?curid=747412", "title": "Daoine Sidhe", "text": ""}
{"id": "747414", "revid": "599013", "url": "https://it.wikipedia.org/wiki?curid=747414", "title": "Thr", "text": ""}
{"id": "747416", "revid": "599013", "url": "https://it.wikipedia.org/wiki?curid=747416", "title": "Ths", "text": ""}
{"id": "747420", "revid": "682087", "url": "https://it.wikipedia.org/wiki?curid=747420", "title": "Lisciva", "text": ""}
{"id": "747424", "revid": "599013", "url": "https://it.wikipedia.org/wiki?curid=747424", "title": "Tht", "text": ""}
{"id": "747426", "revid": "105376941", "url": "https://it.wikipedia.org/wiki?curid=747426", "title": "Marcellino (magister officiorum)", "text": "Prese parte all'usurpazione di Magnenzio contro Costante, e lo sostenne fino alla battaglia finale contro Costanzo II, in cui mor\u00ec.\nBiografia.\nMarcellino fu un funzionario di alto rango dell'amministrazione di Costante I, figlio di Costantino I e imperatore della parte occidentale dell'impero romano alla morte del padre e del fratello Costantino II. Costante non era molto amato dai suoi sudditi, e venne rovesciato dalla sollevazione dell'usurpatore Magnenzio, suo \"magister militum\" (generale in capo).\nMarcellino, che era \"comes rerum privatarum\" di Costante, gioc\u00f2 un ruolo importante nella rivolta di Magnenzio. Il 18 gennaio 350, ad \"Augustodunum\", Marcellino organizz\u00f2 una festa in occasione del compleanno dei propri figli, alla quale invit\u00f2 molti dei funzionari e degli ufficiali superiori presenti in citt\u00e0. Durante la festa, Magnenzio finse di interpretare una rappresentazione teatrale, e si rivest\u00ec degli indumenti imperiali, facendosi chiamare \"augusto\" (imperatore) dagli ufficiali presenti. Le truppe presenti, sentendo le acclamazioni dei propri ufficiali, credettero che i comandanti stessero organizzando un colpo di Stato contro Costante, e sostennero l'elevazione di Magnenzio a imperatore. L'usurpatore ordin\u00f2 la morte di Costante, e divenne l'unico signore della parte occidentale dell'impero, in opposizione all'ultimo figlio di Costantino, Costanzo II, imperatore della parte orientale.\nMarcellino ricopr\u00ec la carica di \"magister officiorum\" di Magnenzio. Tra i suoi incarichi vi fu quello di sedare la rivolta di Nepoziano, un parente di Costantino che aveva preso il controllo di Roma (3 giugno 350). Marcellino raggiunse l'antica capitale dell'impero con un esercito, e sconfisse rapidamente l'usurpatore (30 giugno 350), riconquistando la citt\u00e0 e mandando a morte sia Nepoziano che sua madre Eutropia, sorellastra di Costantino I.\nI rapporti tra Magnenzio e Costanzo II degenerarono rapidamente; vi fu un tentativo di abboccamento: Marcellino and\u00f2 ad incontrare l'ambasciatore di Costanzo, Flavio Filippo, e lo scort\u00f2 da Magnenzio, ma l'ambasciata fall\u00ec. Gli eserciti romani di Costanzo e Magnenzio si affrontarono nella battaglia di Mursa Major (28 settembre 351), che segn\u00f2 la sconfitta di Magnenzio. Fu in questa occasione che Marcellino scomparve, probabilmente ucciso in battaglia."}
{"id": "747428", "revid": "599013", "url": "https://it.wikipedia.org/wiki?curid=747428", "title": "Thu", "text": ""}
{"id": "747447", "revid": "115076531", "url": "https://it.wikipedia.org/wiki?curid=747447", "title": "Chan", "text": ""}
{"id": "747453", "revid": "2185256", "url": "https://it.wikipedia.org/wiki?curid=747453", "title": "Produttore esecutivo", "text": "Il produttore esecutivo \u00e8 quella figura nell'industria dell'intrattenimento che si occupa degli aspetti organizzativi, amministrativi, finanziari e burocratici delle Opere Audiovisive.\nCoordina l'intero progetto e oltre a supervisionarlo, fa in modo che tutte le direttive vengano seguite.\nPerci\u00f2 spesso viene inteso come una sorta di padrino dell'opera. \nOltretutto si occupa della distribuzione dei vari prodotti tramite contrattazioni. \nNel corso del tempo, il titolo di produttore esecutivo \u00e8 andato riferendosi ad una pi\u00f9 ampia gamma di ruoli all'interno di settori differenti (cinema, televisione, musica, videogiochi), da quelli responsabili per la creazione del prodotto, all'organizzazione di finanziamento fino a rivestire una figura onorifica (molto raramente) senza effettive funzioni di organizzazione.\nRuolo.\nIl ruolo del produttore esecutivo varia per responsabilit\u00e0 e potere a seconda delle situazioni e dell'ambito in cui opera. Alcuni produttori esecutivi hanno il pieno controllo in ogni aspetto della produzione (come nel caso di George Lucas nei confronti della saga di \"Guerre stellari\" negli anni che vanno fino all'acquisizione della Lucasfilm da parte della Disney), alcuni invece sono solo supervisori del progetto, mentre altri sono semplici dipendenti.\n\u00c8 generalmente designato dalla casa di produzione per supervisionare il lavoro delle varie maestranze collaborando con il regista, qualora non lo sia lui stesso, al fine di assicurarsi che il prodotto sia in linea con le aspettative della produzione ed intervenendo sulla linea autoriale e produttiva qualora non sia in linea con i voleri della produzione. \nIn generale supervisiona anche le attivit\u00e0 di pre-produzione e post-produzione essendo colui che decide cosa rendere fruibile o meno di quanto girato, apportando modifiche in corso d'opera per meglio inquadrare i desideri di pubblico e sponsor.\nQualche volta il titolo viene assegnato simbolicamente a persone che in realt\u00e0 non hanno contribuito all'effettiva realizzazione del prodotto, come nel caso di Stan Lee, il quale \u00e8 stato insignito del titolo onorario di produttore esecutivo di tutti i film dei Marvel Studios.\nTelevisione.\nIl ruolo del produttore esecutivo in televisione spesso si sovrappone a quello del produttore. Tuttavia, pur essendo possibile la presenza di pi\u00f9 produttori esecutivi su una singola serie, il ruolo di supervisore creativo \u00e8 assunto da un solo produttore esecutivo, che per comodit\u00e0 viene distinto con la carica di Showrunner.\nMusica.\nIl produttore esecutivo in musica \u00e8 colui al quale il produttore discografico affida il compito di organizzazione e realizzazione della fase di registrazione, secondo i termini stabiliti dal contratto discografico. Pu\u00f2 decidere la sala di registrazione in cui lavorare, pu\u00f2 tenere sotto controllo il rispetto degli orari di lavoro, la disponibilit\u00e0 del team e dei musicisti. Il produttore esecutivo pu\u00f2 avere il controllo su tutti gli aspetti della produzione, essere solamente un supervisore del progetto o direttamente dipendente dall'etichetta/casa discografica o del produttore discografico."}
{"id": "747454", "revid": "599013", "url": "https://it.wikipedia.org/wiki?curid=747454", "title": "Thy", "text": ""}
{"id": "747466", "revid": "6923", "url": "https://it.wikipedia.org/wiki?curid=747466", "title": "Da mihi factum, dabo tibi ius", "text": "La locuzione latina Da mihi factum, dabo tibi ius (in italiano, \"narrami il fatto e ti dar\u00f2 il diritto\") \u00e8 una espressione usata nel linguaggio giuridico.\nEssa indica, in senso sostanziale, che il diritto si pu\u00f2 fornire solo in stretta correlazione ad una precisa descrizione del fatto da regolare, laddove, in senso processuale, essa viene talvolta interpretata nel senso che \u00e8 riservato alle parti far conoscere al giudice i fatti a lui ignoti da cui \u00e8 scaturita la controversia; in sede di decisione, il giudice valuter\u00e0 in base ad essi la norma da applicare pi\u00f9 aderente al caso di specie.\nIl principio \u00e8 espresso, in altra forma, dal brocardo \"iura novit curia\" (il giudice conosce la legge). Le parti, infatti, nell'allegare i fatti a sostegno delle proprie pretese, non hanno l'onere di indicare le norme che il giudice dovr\u00e0 applicare nel decidere la controversia, in quanto le si presume conosciute dal giudice. Non dovranno quindi dimostrare la validit\u00e0 n\u00e9 tantomeno l'esistenza delle norme cui si appelleranno, fatto salvo per quanto prescritto dall'art. 9 disp. prel. c.c."}
{"id": "747468", "revid": "1437722", "url": "https://it.wikipedia.org/wiki?curid=747468", "title": "Tutti qui", "text": "Tutti qui - Collezione dal 1967 al 2005 \u00e8 una raccolta di Claudio Baglioni pubblicata nel 2005. Organizzazione e coordinamento di Pierfrancesco Fiorenza\nIl disco.\nLa raccolta \u00e8 composta da tre CD, in cui sono contenute 40 fra le canzoni pi\u00f9 celebri del cantautore romano, pi\u00f9 quattro pezzi inediti: il singolo \"Tutti qui\", inciso appositamente per la raccolta, \"Annabel Lee\", \"La suggestione\" e \"Ci fosse lei\", registrate lungo gli anni sessanta."}
{"id": "747474", "revid": "287204", "url": "https://it.wikipedia.org/wiki?curid=747474", "title": "Le ceneri di Angela (romanzo)", "text": "Le ceneri di Angela (titolo originale \"Angela's Ashes\") \u00e8 un libro dello scrittore statunitense di origine irlandese Frank McCourt del 1996, pubblicato in Italia da Adelphi nel 1997. \u00c8 stato tradotto in 30 lingue e ha venduto oltre 20 milioni di copie. Nel 1999 ne \u00e8 stato tratto l'omonimo film per la regia di Alan Parker.\nPer questo libro, Frank McCourt ha vinto nel 1997 il Premio Pulitzer.\nTrama.\nNato a Brooklyn, New York, il 19 agosto 1930, Frank (Francis) McCourt \u00e8 il figlio maggiore di Malachy McCourt e Angela Sheehan McCourt. I suoi genitori sono emigrati irlandesi che si sono sposati a causa della gravidanza da cui \u00e8 nato. Angela \u00e8 originaria di Limerick, Irlanda, e ama la musica, il canto e la danza. Malachy, dall'Irlanda del Nord, \u00e8 un alcolizzato noto per le sue \"strane maniere\" e per le sue storie fantastiche su eroi irlandesi. Si dice spesso che Frankie assomigli molto a suo padre, con la faccia da cane da pastore e la stessa \"strana maniera\". La narrazione \u00e8 dal punto di vista di Frankie da bambino.\nIn America, i McCourt vivono in moderni alloggi vicino a un parco e condividono un piano e un bagno comune, con altre famiglie immigrate dall'Irlanda, dall'Italia e delle comunit\u00e0 ebraiche.\nFrankie ha quattro fratelli pi\u00f9 piccoli: Malachy, nato nel 1931, che \u00e8 spesso favorito rispetto a Frankie per essere un bambino attraente e aperto; i gemelli biondi Oliver ed Eugene, nati nel 1932; e una sorellina, Margaret, nel 1935.\nLa famiglia spesso lotta con la povert\u00e0 mentre Malachy Sr. ha costanti difficolt\u00e0 a trovare e mantenere un lavoro a causa dell'alcol. Le prospettive della famiglia, e lo spirito di Angela, migliorano ogni volta che trova un nuovo lavoro e porta a casa i suoi stipendi della prima settimana, ma alla fine si ritrova a spendere tutta la sua paga nei pub, nonostante i molti piani di Angela per impedirgli di farlo e perdere il lavoro dopo poco.\nLa nascita di Margaret sembra infondere nuova vita nella famiglia: l'intera famiglia si innamora di lei, Malachy Sr soprattutto. Smette di bere e trova un lavoro costante per sostenere la famiglia. Tuttavia, a causa dell'ignoranza dei suoi genitori sulla malattia dei bambini, Margaret vive solo per sette settimane. Con la sua morte, Malachy Sr abbandona la sua famiglia per giorni in cui non fa altro che bere, mentre Angela cade in una grave depressione debilitante. Frank, a quattro anni, \u00e8 costretto a nutrire e prendersi cura dei suoi fratelli pi\u00f9 piccoli, spesso con il gentile intervento dei vicini. I vicini si rendono presto conto delle gravi difficolt\u00e0 della famiglia e intervengono, contattando i cugini di Angela, i quali raccomandano alla famiglia di tornare in Irlanda con i parenti di Angela a Limerick.\nMentre tornano in Irlanda, Angela \u00e8 incinta di un altro bambino, ma lo perde poco dopo il trasferimento a Limerick.\nLa Grande Depressione ha colpito l'Irlanda, in particolare Limerick, anche pi\u00f9 duramente degli Stati Uniti. C'\u00e8 poco lavoro e le condizioni per le famiglie povere sono miserabili. Malachy Sr trova ancora pi\u00f9 difficile trovare lavoro a causa del suo accento e del suo aspetto tipico dell'Irlanda del Nord, i bambini sono derisi per i loro accenti americani e molti vicini, cos\u00ec come la famiglia di Angela, guardano dall'alto in basso i McCourt perch\u00e9 hanno fatto ritorno dall'America.\nLa famiglia \u00e8 costretta a fare affidamento sul sussidio e sulla carit\u00e0 della locale Societ\u00e0 di Saint Vincent de Paul, la cui richiesta comporta un lungo e umiliante iter. Questo \u00e8 spesso causa di discussioni tra Angela e Malachy senior, il quale si beve i soldi destinati a sfamare la famiglia e Angela considera chiedere la carit\u00e0 come accattonaggio e degradazione. Per molti anni, la famiglia sussiste poco pi\u00f9 che pane e t\u00e8.\nEntro un anno dall'arrivo della famiglia, anche Oliver ed Eugene muoiono, Oliver per ci\u00f2 che \u00e8 implicito essere scarlattina ed Eugene, pochi mesi dopo, per il lutto per la perdita del gemello e la polmonite. In seguito a ogni morte, Angela sprofonda nella depressione e la famiglia si trasferisce perch\u00e9 non sopporta di stare nella stessa casa. Ogni trasloco porta i McCourt in circostanze sempre peggiori. Alla fine, si ritrovano a vivere in una catapecchia. L'intero piano terra resta allagato per un anno e mezzo, costringendo la famiglia a vivere insieme in una stanza al piano superiore. La loro casa si trova accanto all'unico \"bagno\" di tutta la strada: c'\u00e8 un costante andirivieni di famiglie che scaricano vasi da notte nel sudicio gabinetto, in realt\u00e0 un buco per terra, che spesso straborda ed emana fetidi odori. Nascono a Limerick altri due fratellini, Michael (nato nel 1936) e Alphie (Alphonsus, nato nel 1940).\nFrank cresce a Limerick, \u00e8 un bambino sensibile e intelligente. Spesso fa osservazioni uniche su coloro che lo circondano e ha un bisogno emotivo di aiutare. La sua rigorosa educazione cattolica colpisce la sua natura immaginativa causando dei pensieri sul fatto che andr\u00e0 all'inferno nella sua mente. Frankie deve bilanciare le sue convinzioni cattoliche contro una chiesa che spesso lo rifiuta a causa della sua povert\u00e0 e della sua famiglia, della sua educazione irlandese contro il suo desiderio di tornare in America una volta cresciuto, e il suo desiderio di attenzioni da parte di suo padre con la lealt\u00e0 verso sua madre. Gli estranei spesso preferiscono i suoi fratelli pi\u00f9 attraenti ed estroversi, ma Frankie ottiene la fiducia di alcune persone, principalmente i suoi insegnanti di scuola e i vari adulti che lo assumono per vari lavoretti.\nFrank contrae la febbre tifoide e viene portato in un ospedale cattolico, dove per la prima volta ha cibo, riscaldamento e accesso a libri, oltre al tempo di leggerli, cose che gli consentono d'indugiare nell'amore per la letteratura che lo accompagner\u00e0 per tutta la vita. Frankie contrae anche la congiuntivite cronica, che fa ben poco per migliorare il suo aspetto o il comportamento sarcastico dagli altri percepito.\nAllo scoppio della seconda guerra mondiale, molti uomini di Limerick trovano lavoro in una fabbrica della difesa a Coventry, in Inghilterra, mandando a casa i soldi per sostenere le loro famiglie. Questo flusso di denaro solleva molti dei vicini dei McCourt dalla povert\u00e0, quindi Malachy Senior decide di trovare anche lui un lavoro in Inghilterra e lasciare la famiglia a Limerick. Per diverse settimane, le rimesse del padre consentono alla famiglia di godere di piccoli lussi come caramelle e cinema. Presto, i soldi smettono di arrivare e Malachy Senior abbandona definitivamente la famiglia.\nFrank e i suoi fratelli iniziano a cercare carbone o di torba per il carburante per le strade. Rubano anche gli avanzi di cibo dei ristoranti a fine giornata e le consegne di generi alimentari dalle porte.\nAlla fine, la famiglia viene sfrattata e rimane senza casa. Con poche opzioni, Angela e i suoi figli si trasferiscono con suo cugino scapolo, Laman Griffin. Laman \u00e8 un tiranno meschino che si risente della presenza dei bambini e si diverte a umiliarli davanti a Angela. Il preadolescente Frankie si risente di questo trattamento, ma lo sopporta per sua madre e i suoi fratelli minori. Dopo aver scoperto che parte dell'accordo di Laman per la fornitura di alloggi \u00e8 una relazione sessuale con Angela, Frankie litiga con Laman e viene buttato fuori di casa. Poco dopo, Malachy Jr lascia Laman Griffin per arruolarsi nell'esercito come bugle boy.\nFrankie si trasferisce con suo zio materno, che vive nella casa lasciatagli dalla madre deceduta ed \u00e8 stato fatto cadere sulla testa da bambino. Frank ottiene un lavoro come fattorino di telegrammi per il suo 14\u00ba compleanno e inizia a risparmiare per il suo passaggio in America. Le persone e le situazioni interessanti che Frankie incontra nelle sue consegne lo fanno crescere come persona.\nFrankie sostiene i suoi fratelli pi\u00f9 piccoli fornendo cibo e tregua da Laman Griffin quando vanno a trovarlo. Alla fine, i suoi fratelli chiedono se possono trasferirsi da lui, cosa che lui concede, e sono seguiti a breve da Angela. Frankie deve ora consegnare la maggior parte dei suoi salari a sua madre come la vincitrice del pane della famiglia, anche se continua a svolgere vari lavori strani per guadagnare extra per il suo biglietto per l'America, come scrivere lettere di raccolta minacciose per conto di un prestatore di denaro locale .\nAl suo sedicesimo compleanno, lo zio di Frank lo porta al pub per comprargli la sua prima birra. Frank si ubriaca e torna a casa, cantando come faceva suo padre. Quando sua madre lo vergogna per aver bevuto come suo padre, Frank la colpisce, accusandola di essere una puttana per Laman Griffin, e si vergogna immediatamente di se stesso.\nUn giorno Frank ritorna a casa della prestatrice di denaro per scoprire che \u00e8 morta. Liberato, Frank prende i soldi dalla sua borsa e getta il suo registro dei debitori nel fiume per liberare il vicinato dai loro debiti. Il contenuto della borsa del prestatore gli d\u00e0 abbastanza soldi per tornare in America all'et\u00e0 di diciannove anni. Frank arriva a Poughkeepsie, New York, pronto per iniziare una nuova vita nel paese della sua nascita."}
{"id": "747482", "revid": "767487", "url": "https://it.wikipedia.org/wiki?curid=747482", "title": "Emory Kristof", "text": "Studia giornalismo all'Universit\u00e0 del Maryland, dove si laurea nel 1964. Entra in seguito a far parte dello staff del National Geographic dal 1964 al 1994, scrivendo 39 articoli.\nVenuto in contatto con Bates Littlehales e Luis Marden sperimenta nel 1976 la sua apparecchiatura subacquea per una ricerca del mostro di Loch Ness; questa non ebbe successo, ma Kristof invent\u00f2 un sistema di scatto sensibile al movimento utilizzato in seguito nel 1977 e nel 1979 per una serie di fotografie nell'Oceano Pacifico che resero possibile la scoperta di alcune nuove specie marine. Sempre Kristof fu, nel 1991, il fotografo a realizzare un primo reportage del Titanic (la cui posizione era stata scoperta 6 anni prima) a 4000 metri di profondit\u00e0, alloggiando all'interno di un sommergibile russo per grandi profondit\u00e0, il \"MIR I\", e usando appositi proiettori."}
{"id": "747483", "revid": "339392", "url": "https://it.wikipedia.org/wiki?curid=747483", "title": "Rasengan", "text": ""}
{"id": "747493", "revid": "287204", "url": "https://it.wikipedia.org/wiki?curid=747493", "title": "Shaila Rubin", "text": "Era una dei pi\u00f9 importanti direttori del casting internazionali che ha operato in Italia.\nVera e propria icona del cinema internazionale, vanta collaborazioni con registi dal calibro di Mel Gibson, John Irvin, Oliver Parker, David Leland, Antonello Bellico, Brad Mirman, Paul Tickell, Rennie Harlan, Marco Ponti, Peter Greenaway, Ridley Scott, Anthony Minghella, Brian Helgeland, James Ivory, Roberto Benigni, Giuseppe Tornatore, Dario Argento, Norman Jewison, Roberto Faenza, Francesco Rosi, Jane Campion, ecc.\nNel 1995 ha ricevuto una nomination agli Emmy Awards per il casting del film TV \"Jacob\".\nNel 2004 ha ricevuto il \"Ciak di Corallo\", riconoscimento alla carriera dell'Ischia Film Festival. E tra l altro gli fu dedicato il film di pupi avati il nascondiglio"}
{"id": "747494", "revid": "125404064", "url": "https://it.wikipedia.org/wiki?curid=747494", "title": "Daniel Craig", "text": "\u00c8 noto per aver ricoperto il ruolo di James Bond in \"Casino Royale\", \"Quantum of Solace\", \"Skyfall\", \"Spectre\" e \"No Time to Die\", e per il quale \u00e8 stato candidato per due volte ai Premi BAFTA come miglior attore. Tra gli altri noti film ai quali ha partecipato figurano \"Cowboys &amp; Aliens\", \"Defiance - I giorni del coraggio\", \"Elizabeth\", \"Era mio padre\", \"La bussola d'oro\", \"Le avventure di Tintin - Il segreto dell'Unicorno\", \"Millennium - Uomini che odiano le donne\", \"Munich,\" \"The Pusher e Cena con delitto - Knives Out\".\nBiografia.\nFiglio di Timothy James Craig e di Olivia Williams, entrambi di origini gallesi, a quattro anni, dopo il divorzio dei genitori, si trasferisce a Liverpool. Brillante negli studi e nello sport, specialmente nel rugby, attorno ai sedici anni manifesta interesse nel campo della recitazione. Studia alla National Youth Theatre, per mantenersi agli studi fa il cameriere per diversi anni fino a laurearsi, nel 1990, presso la prestigiosa Guildhall School of Music and Drama.\nDal 1992 al 1994 \u00e8 stato sposato con l'attrice scozzese Fiona Loudon, da cui ha avuto una figlia nel 1992. Nel 2011 ha sposato a New York l'attrice inglese Rachel Weisz; la coppia ha una figlia, nata nel 2018.\nCarriera.\nDebutta nella serie televisiva \"Le avventure del giovane Indiana Jones\" nel ruolo di Schiller, e successivamente recita nel film \"La forza del singolo\" al fianco di Morgan Freeman. Dopo varie pellicole secondarie e produzioni per il piccolo schermo, approda al cinema impegnato nel film \"Elizabeth\" di Shekhar Kapur, con Cate Blanchett; assieme al ruolo di un omosessuale in \"Love Is the Devil\", queste interpretazioni gli permettono di ottenere una certa visibilit\u00e0.\nNel 2001 lavora a Hollywood nel blockbuster \"\" con Angelina Jolie, e in \"Era mio padre\" di Sam Mendes. Nel 2003 \u00e8 nel cast del discusso \"The Mother\" e nel successivo \"L'amore fatale\", entrambi del regista Roger Michell. Lavora poi con Gwyneth Paltrow in \"Sylvia\" e in \"The Jacket\", fino a essere scelto da Steven Spielberg per \"Munich\", al fianco di Eric Bana. Nel 2004 recita da protagonista assoluto in \"The Pusher\", dove interpreta uno spacciatore che cerca di uscire dal giro. Nello stesso anno iniziava lo sviluppo preliminare di un ambizioso adattamento cinematografico, per la regia di Scott Derrickson, basato sul poema \"Paradiso perduto\" di John Milton; il produttore Vincent Newman stava pensando a Craig o Heath Ledger per il ruolo di Lucifero, ma il film non si concretizz\u00f2 mai realmente.\nTra il 2002 e il 2006 prese parte in ruoli secondari a diverse pellicole importanti, tra cui \"Era mio padre\" di Sam Mendes (2002), \"The Jacket\" di John Maybury (2004) e \"Munich\" di Steven Spielberg (2005), senza per\u00f2 riuscire a elevarsi a protagonista assoluto. Nel 2006 recita nel \"biopic\" dedicato allo scrittore Truman Capote, \"Infamous - Una pessima reputazione\" di Douglas McGrath, al fianco di Toby Jones, Sandra Bullock, Gwyneth Paltrow, Isabella Rossellini, Sigourney Weaver, Peter Bogdanovich e Jeff Daniels.\nIl 14 ottobre 2005 la EON Productions rese nota la notizia dell'ingaggio di Craig come nuovo James Bond, dopo aver battuto la concorrenza di attori come Clive Owen, Ewan McGregor, Colin Farrell e Hugh Jackman, prendendo il posto di Pierce Brosnan nel 21\u00b0 film dedicato all'agente segreto. Craig \u00e8 il sesto attore a interpretare l'agente 007 e il secondo, insieme a Roger Moore, a essere biondo; nonostante questo, che da molti veniva visto come un ostacolo, Craig dimostra di essere al pari dei suoi predecessori, e il suo debutto in \"Casino Royale\" conquista pubblico e critica, piazzandosi subito tra i migliori film di James Bond di sempre. Anche le recensioni su Craig sono ottime, riuscendo a risollevare il mito di Bond che negli ultimi vent'anni aveva visto una lieve battuta d'arresto con le interpretazioni di Timothy Dalton e Pierce Brosnan.\nNel 2007 ha recitato in due film accanto a Nicole Kidman, \"Invasion\" remake del fanta-thriller \"L'invasione degli ultracorpi\", e il fantasy \"La bussola d'oro\". L'anno dopo torna a vestire i panni di James Bond nel film \"Quantum of Solace\", sequel del campione d'incassi \"Casino Royale\", riuscendo a bissarne il successo sia a livello di critica sia di incassi. Nello stesso anno Daniel Craig \u00e8 stato nominato secondo, nella classifica \"Uomini pi\u00f9 sexy del mondo\" stilata dalla rivista \"People\", dietro Hugh Jackman. Nel 2011 \u00e8 il protagonista di un film di successo, \"Millennium - Uomini che odiano le donne\", diretto da David Fincher, seconda versione cinematografica dell'omonimo romanzo di Stieg Larsson. Nello stesso anno recita nel western fantascientifico \"Cowboys &amp; Aliens\" e nel thriller \"Dream House\", che per\u00f2 non convincono pienamente la critica. Nel 2012 interpreta per la terza volta il ruolo di James Bond in \"Skyfall\". A quattro anni di distanza dall'ultima interpretazione, il film ottiene un successo ancora maggiore dei precedenti, guadagnando 5 candidature agli Oscar e vincendone 2, arrivando a incassare in tutto il mondo 1,1 miliardi di dollari, facendone il film pi\u00f9 fruttuoso di sempre della serie di James Bond.\nNello stesso anno veste i panni di 007 anche nel cortometraggio \"Happy and Glorious\" di Danny Boyle, realizzato per la cerimonia di apertura dei Giochi della XXX Olimpiade, in cui Craig recita accanto a Elisabetta II del Regno Unito. Il 4 dicembre 2014 viene annunciato il suo ritorno nei panni di Bond nel ventiquattresimo film della saga, \"Spectre\", uscito nelle sale britanniche il 25 ottobre 2015. Nell'agosto 2017, ospite del \"The Late Show with Stephen Colbert\", annuncia che torner\u00e0 ad interpretare per la quinta e ultima volta James Bond nel 25\u00b0 film della serie.\nRiconoscimenti.\nAcademy of Science Fiction, Fantasy &amp; Horror Films (Saturn Award)\nBAFTA Awards (BAFTA Film Award)\nBritish Independent Film Awards (British Independent Film Award)\nEdinburgh International Festival (Best British Performance)\nEmpire Awards (Empire Award)\nEuropean Film Awards (Premio del pubblico)\nEvening Standard British Film Awards (Evening Standard British Film Award)\nGolden Camera\nIndependent Spirit Awards (Independent Spirit Award)\nIrish Film and Television Awards (Premio del pubblico)\nLondon Critics Circle Film Awards (ALFS Award)\nNational Movie Awards (National Movie Award)\nPremios Sant Jordi (Sant Jordi)\nSatellite\nDoppiatori italiani.\nNelle versioni in italiano dei suoi film, Daniel Craig \u00e8 stato doppiato da:\nDa doppiatore \u00e8 sostituito da:"}
{"id": "747496", "revid": "46722", "url": "https://it.wikipedia.org/wiki?curid=747496", "title": "Giudesmo", "text": ""}
{"id": "747507", "revid": "1543377", "url": "https://it.wikipedia.org/wiki?curid=747507", "title": "Renault Type H e Type J", "text": "Le Type H e Type J sono due piccole autovetture prodotte nel 1902 dalla Casa francese Renault.\nProfilo.\nErano due vetture piccole, ma dotate di motori di cilindrata piuttosto elevata. Sul telaio della Type D trovarono posto quelli che furono tra i primi veri motori progettati e realizzati dalla Renault stessa. Entrambi erano a due cilindri: la Type H aveva una cilindrata di 1720 cm\u00b3, mentre la Type J arrivava a ben 2650\u00a0cm\u00b3. Furono prodotte nel solo 1902."}
{"id": "747516", "revid": "80339", "url": "https://it.wikipedia.org/wiki?curid=747516", "title": "Oka", "text": ""}
{"id": "747518", "revid": "110157", "url": "https://it.wikipedia.org/wiki?curid=747518", "title": "Appenheim", "text": "Appenheim \u00e8 un comune di 1.402 abitanti della Renania-Palatinato, in Germania.\nAppartiene al circondario (\"Landkreis\") di Magonza-Bingen (targa MZ) ed \u00e8 parte della comunit\u00e0 amministrativa (\"Verbandsgemeinde\") di Gau-Algesheim."}
{"id": "747519", "revid": "1305772", "url": "https://it.wikipedia.org/wiki?curid=747519", "title": "Margherita Occhiena", "text": "Biografia.\nNacque il primo di aprile del 1788 nella frazione Cecca del piccolo paese di Capriglio, sulle colline attorno ad Asti, dai contadini Melchiorre Occhiena e Domenica Bossone. Venne battezzata quello stesso giorno nella chiesa parrocchiale locale.\nRimase in quel luogo fino al matrimonio con Francesco Bosco, un vecchio amico di famiglia vedovo da un anno e padre di un bambino. Margherita si spos\u00f2 a Capriglio il 6 giugno del 1812. Successivamente, si stabil\u00ec con suo marito ai Becchi (frazione di Castelnuovo d'Asti, poi Castelnuovo Don Bosco).\nIl 17 aprile 1813 nacque Giuseppe (1813-1862), il primo figlio della coppia, mentre Giovanni venne alla luce il 16 agosto 1815. Il marito di Margherita, Francesco Bosco, mor\u00ec all'incirca due anni dopo, a causa di una grave forma di polmonite che lo uccise all'et\u00e0 di 34 anni, il 12 maggio 1817.\nA 29 anni, quindi, Margherita si trov\u00f2 a dover gestire la famiglia e i possedimenti in un periodo di grande crisi e carestia: dovette crescere ed educare i due figli, Giuseppe e Giovanni, e allo stesso tempo assistere la suocera e Antonio, il figliastro.\nTrascorse il resto della vita aiutando il figlio Giovanni nel suo progetto che avrebbe dato vita alla Societ\u00e0 di San Francesco di Sales, distinguendosi per bont\u00e0, generosit\u00e0 e per l'importante operato.\nMolto devota, fece della preghiera a Dio il centro della propria esistenza.\nA 68 anni, Margherita si spense a Torino il 25 novembre del 1856 a causa di una polmonite.\nVenne sepolta nel Cimitero monumentale di Torino (zona campo primitivo Sud). Allo scadere della concessione della tomba, la salma venne riesumata e i resti buttati alla rinfusa nell'ossario generale, com'era consuetudine per i poveri. Pertanto attualmente non esiste pi\u00f9 il sepolcro di \"mamma Margherita\".\nIl suo processo di beatificazione \u00e8 stato avviato nel 1995, e nel 2006 le \u00e8 stato riconosciuto il titolo di Venerabile."}
{"id": "747520", "revid": "371529", "url": "https://it.wikipedia.org/wiki?curid=747520", "title": "Doc at the Radar Station", "text": "Doc at the Radar Station \u00e8 l'undicesimo e penultimo album di Captain Beefheart &amp; the Magic Band. Venne pubblicato nel 1980 ricevendo un'accoglienza dalla critica molto positiva. La strana copertina \u00e8 stata dipinta dallo stesso Don Van Vliet.\nTracce.\nTutte le canzoni scritte da Don Van Vliet"}
{"id": "747521", "revid": "290399", "url": "https://it.wikipedia.org/wiki?curid=747521", "title": "I forti di Forte Coraggio", "text": "I forti di Forte Coraggio (\"F Troop\") \u00e8 il titolo di una serie televisiva western satirica prodotta dal canale televisivo statunitense ABC dal 14 settembre 1965 al 6 aprile 1967 per un complessivo di 65 episodi.\nTrama.\nLa storia \u00e8 ambientata all'interno di Forte Coraggio (in Kansas), avamposto dell'esercito statunitense, alla fine della guerra di secessione americana, nel 1865. La serie descrive in modo umoristico e demenziale le vicende dei soldati guidati dal timido e impacciato capitano Parmenter e degli indiani d'America, mettendo in ridicolo gli stereotipi dei film western. La trama \u00e8 incentrata sia dagli affari segreti contrattati dai soldati di Parmenter con gli indiani guidati dal capo Aquila Selvaggia sia dalla storia sentimentale del capitano con la sua fidanzata Jane Angelica Thrift, il tutto in chiave comica e demenziale nei dialoghi come nelle azioni.\nGuest star.\nAlla serie hanno preso parte diverse \"guest star\". Fra le altre:"}
{"id": "747522", "revid": "1305772", "url": "https://it.wikipedia.org/wiki?curid=747522", "title": "Justin Hawkins", "text": " Da solista ha pubblicato due singoli con lo pseudonimo di British Whale, per poi impegnarsi con un nuovo gruppo chiamato Hot Leg.\nBiografia.\nNasce a Chertsey, Inghilterra, il 17 marzo del 1975. Cresce a Lowestoft con il fratello Daniel Hawkins e la sorella Suzie: impara presto a suonare la chitarra con risultati notevoli. I due fratelli si trasferiscono a Londra e qui decidono di fondare un gruppo, assieme agli amici d'infanzia Frankie Poullain (basso) e Ed Graham (batteria): nascono gli Empire, destinati per\u00f2 a sciogliersi dopo poco tempo. Una sera il giovane Justin si esibisce in un locale in uno dei pezzi del suo gruppo rock preferito, i Queen: il ragazzo mostra una voce particolare, acuta, che ricorda molto quella di Freddie Mercury negli anni settanta. Questo d\u00e0 lo spunto a Dan per la fondazione di un nuovo gruppo: nascono i Darkness, che si esibiranno inizialmente esclusivamente nei pub, il sabato sera. Justin sul palcoscenico si presenta con vestiti strani come tutine succinte ed appariscenti, o anche presentandosi a cavallo di una tigre bianca (finta) a grandezza naturale ed un paio di seni enormi (finti) che contribuiranno a far presto notare da molti la band. Il loro successo ha inizio nel 2003, nel Regno Unito, con il singolo \"I Believe in a Thing Called Love\". Presto arriver\u00e0 l'album, intitolato \"Permission to Land\", che porter\u00e0 fama, premi e riconoscimenti e, come dir\u00e0 Hawkins in un'intervista: \nIl 23 maggio 2005 Frankie Poullain lascia il gruppo per dissensi musicali nel bel mezzo della creazione del secondo album. A sostituire Poullain arriver\u00e0 Richie Edwards. Durante l'estate, i Darkness saranno impegnati in molte esibizioni live. Il secondo album (\"One Way Ticket to Hell...And Back\") risulta quasi un flop in confronto al primo, pur ottenendo un non indifferente successo. Hawkins, che gi\u00e0 da un paio di anni faceva uso di droghe pesanti e di alcool, diviene depresso e in un'intervista definir\u00e0 se stesso come un individuo \"riservato, sfuggente, volgare, una persona poco piacevole con la quale passare una serata\". Il cantante dir\u00e0 anche di aver avuto risentimenti sia dal punto di vista artistico che privato con la sua fidanzata Sue. Nell'intervista, Hawkins sottolinea i benefici ottenuti dalla cura che ha seguito in Inghilterra per disintossicarsi dalla cocaina. Nonostante i miglioramenti, Hawkins decide di abbandonare i Darkness e dedicarsi ad una carriera solista: i Darkness si trovano cos\u00ec senza voce e senza Hawkins, un leader che con il suo modo di fare aveva portato il gruppo al successo.\nNel 2005 e 2006, Hawkins utilizza lo pseudonimo \"British Whale\" per utilizzare le canzoni da lui scritte ritenute inadatte ai Darkness. Sotto il nome di British Whale, Justin Hawkins ha pubblicato ad oggi due singoli. Il primo \u00e8 una cover della hit del 1974 degli Sparks, This Town Ain't Big Enough For Both Of Us, che ha raggiunto la numero 6 posizione nelle classifiche UK. Il singolo contiene anche una B-side originale intitolata \"America\", in cui Justin ringrazia gli states per l'amore dimostrato nei suoi confronti.\nNel maggio 2006, British Whale pubblica un secondo singolo solo per il download, un inno non ufficiale per il mondiale di calcio intitolato \"England\".\nIn programma c'era l'uscita di un album, ma dopo aver lasciato i The Darkness nell'ottobre 2006, non se ne seppe pi\u00f9 nulla, il sito rimane infatti non aggiornato. Fino a poco tempo fa si credeva che sarebbe uscito in futuro, anche se ora Justin \u00e8 impegnato con il suo nuovo gruppo, gli Hot Leg.\nNel 2007 pubblica alcuni inediti nel proprio profilo su MySpace. Successivamente li cancella, dicendo: \"you'll just have to wait\" (dovete solo aspettare).\nAll'inizio del 2011 si susseguono voci su una riunione del gruppo. L'ultima conferma arriva il 15 marzo 2011, con un'intervista di Justin a una radio inglese e con l'annuncio che il gruppo si esibir\u00e0 come co-headliner con i Def Leppard al Download Festival, nel parco inglese di Donington vicino Nottingham. Il 1\u00ba febbraio 2012 viene pubblicato in download gratuito il singolo \"Nothing's Gonna Stop Us\" (J. Hawkins/D. Hawkins/McDougall), prodotto da Nick Brine &amp; The Darkness. Nel 2012 il gruppo aprir\u00e0 le date europee del Born This Way Ball Tour di Lady Gaga. Sulla pagina web ufficiale del gruppo www.theactualdarkness.com appare la comunicazione dell'uscita del nuovo album, dopo la riunione della band, che si intitoler\u00e0 Hot Cakes. In attesa del tracklisting, la sola altra informazione confermata \u00e8 la data di pubblicazione: il disco uscir\u00e0 il prossimo 20 agosto. A met\u00e0 del mese di aprile Justin aveva detto: \"Met\u00e0 del disco \u00e8 veramente di rock chitarristico vecchia scuola, alla AC/DC, con parti un po' pi\u00f9 sfarzose e stratificate, un po' come il primo album. Ma c'\u00e8 anche dell'extreme metal. In realt\u00e0 \u00e8 un classico album alla Darkness\"."}
{"id": "747528", "revid": "371529", "url": "https://it.wikipedia.org/wiki?curid=747528", "title": "Ice Cream for Crow", "text": "Ice Cream for Crow \u00e8 il dodicesimo e ultimo album di Captain Beefheart, pubblicato nel 1982. Nel Regno Unito raggiunse la posizione 90 in classifica, ma non riusc\u00ec a raggiungere la Top 200 di \"Billboard\".\nTracce.\nTutte le canzoni scritte da Don Van Vliet"}
{"id": "747532", "revid": "767487", "url": "https://it.wikipedia.org/wiki?curid=747532", "title": "Grisaille", "text": "Il grisaille (grisaglia in italiano) o monocromo indica varie tecniche nella pittura. La parola \u00e8 un prestito dal francese \"grisaille\", che a sua volta proviene da \"gris\" (\"grigio\"), inteso come metodo per rendere le sfumature di grigio. In generale indica una decorazione o una pittura fatta a monocromo.\nNelle vetrate.\nNelle vetrate era una particolare pittura che si eseguiva sul lato interno, per aggiungere alcuni effetti pittorici, altrimenti impossibili a causa dell'uniformit\u00e0 cromatica dei vetri.\nQuesta tecnica prevede l'uso di un amalgama ottenuto da polvere di vetro pestato unito ad alcuni minerali quali ossido di ferro o rame, mescolati con un liquido (inizialmente vino); in base al minerale usato la \"grisaille\" assumeva una diversa tonalit\u00e0 verde, bruna o nera.\nCon questa tecnica venivano dipinti i chiaroscuri sulle figure, disegnati i tratti dei volti, le pieghe delle vesti e altri particolari. Si usava anche del piombo nelle zone di attaccatura, per attenuare i contrasti fra il colore del metallo e quello del vetro.\nDopo aver steso la \"grisaille\", il pittore procedeva con graffi ed asportazioni per regolarne l'effetto e fissava in seguito la pittura sottoponendo le lastre ad un'ulteriore cottura, per ottenere la vetrificazione della polvere di vetro."}
{"id": "747533", "revid": "287204", "url": "https://it.wikipedia.org/wiki?curid=747533", "title": "Unconditionally Guaranteed", "text": "Unconditionally Guaranteed \u00e8 l'ottavo album di Captain Beefheart &amp; the Magic Band e venne pubblicato nel 1974. Sebbene il disco venne aspramente criticato per aver intrapreso una svolta commerciale, non riusc\u00ec comunque a dare un vero e proprio successo al gruppo, che raggiunse solo il 192\u00ba posto nella classifica di \"Billboard\".\nQuando il contratto con la Mercury termin\u00f2, alla fine del 1974, Van Vliet disconobbe questo disco ed il suo successore \"Bluejeans &amp; Moonbeams\", promettendo ai fan un ritorno alle sonorit\u00e0 sperimentali."}
{"id": "747539", "revid": "1259603", "url": "https://it.wikipedia.org/wiki?curid=747539", "title": "Club Alpino Italiano", "text": "Il Club Alpino Italiano (CAI) \u00e8 la pi\u00f9 antica e vasta associazione di alpinisti e appassionati di montagna in Italia.\nStoria.\nL'idea di fondare un club che riunisse gli alpinisti italiani era nata nella mente di Quintino Sella presso Casa Voli (Verzuolo), il 12 agosto 1863, in occasione dell'ascensione del Monviso da parte sua e di altri alpinisti italiani tra cui si possono ricordare Giovanni Barracco, e Paolo e Giacinto di Saint Robert; ispirandosi ad analoghe associazioni esistenti in altri paesi europei come Austria, Svizzera e Inghilterra con l'Alpine Club di Londra.\nLa fondazione ufficiale del club si ebbe all'una del pomeriggio il 23 ottobre 1863, nel Castello del Valentino a Torino. Tra i fondatori appartenenti alla prima lista di adesione, oltre al Sella, vi furono circa altri duecento appassionati di montagna, tra cui: Giovanni Piacentini, Giorgio Tommaso Cimino, Luigi Vaccarone, Bettino Ricasoli e Giovanni Battista Schiapparelli.\nIl primo presidente del CAI fu eletto il barone Ferdinando Perrone di San Martino e vicepresidente Bartolomeo Gastaldi, che ne divenne poi secondo presidente dal 1864 al 1872. Il CAI ebbe sede dapprima a Torino, e poi dopo la seconda guerra mondiale la sede legale fu trasferita a Milano in via Errico Petrella 19, dove si trova tuttora.\nIn seguito furono aperte sedi anche in numerose altre citt\u00e0 italiane, come ad esempio a Domodossola nel 1869. Nel 1873, con l'annessione del Lazio al Regno d'Italia Quintino Sella, in quanto ministro delle finanze del regno, si trasfer\u00ec nella nuova capitale, e fond\u00f2 quindi la sezione di Roma. Dopo la prima guerra mondiale il CAI assorb\u00ec la Societ\u00e0 degli alpinisti tridentini (nel 1920) e la Societ\u00e0 alpina delle Giulie; mentre nel 1931 fu riconosciuta come sezione del CAI anche la Societ\u00e0 escursionisti milanesi.\nNel 1938 il fascismo impose al CAI un temporaneo cambio di denominazione, da Club alpino italiano a \"Centro alpinistico italiano\", nel tentativo di preservare la \"purezza\" della lingua italiana dalla commistione coi termini inglesi. A Torino vi \u00e8 ancora oggi la sede sociale, sul Monte dei Cappuccini, nella Salita al Club alpino italiano sez. Torino 39, ove \u00e8 anche collocata la Biblioteca nazionale del CAI e il Museo nazionale della montagna. Ad oggi l'associazione conta pi\u00f9 di 300.000 iscritti in tutto il territorio nazionale, a fronte dei soli 3.500 (in prevalenza benestanti piemontesi) dell'anno 1877.\nOrganizzazione.\nOrgani centrali.\nIl CAI (per quel che riguarda le strutture centrali) \u00e8 dotato di personalit\u00e0 giuridica di diritto pubblico (ente pubblico non economico). L'organo sovrano del CAI \u00e8 l'assemblea dei delegati, composta dai delegati di ciascuna sezione (il presidente della sezione e un delegato eletto ogni 500 soci della sezione stessa). L'assemblea dei delegati, fra gli altri suoi compiti, adotta i programmi di indirizzo del club, elegge il presidente generale, i tre vicepresidenti generali, i componenti del collegio nazionale dei revisori dei conti e del collegio nazionale dei probiviri.\nGli altri organi centrali sono:\nOrgani tecnici.\nGli organi tecnici del CAI operano allo scopo di favorire o svolgere specifiche finalit\u00e0 istituzionali; il comitato centrale d'indirizzo e di controllo ne sceglie i componenti e il presidente, oltre a deciderne le specifiche funzioni e competenze. Gli organi tecnici centrali sono:\nScuole centrali.\nLe scuole centrali coordinano il lavoro che le scuole del CAI svolgono sul territorio. Sono:\nStrutture territoriali e periferiche.\nA livello periferico il CAI \u00e8 diviso in gruppi regionali, uno per ogni regione italiana, ad eccezione delle province autonome del Trentino e dell'Alto Adige, che hanno ciascuna un proprio gruppo regionale.\nIl vero nucleo del CAI sono per\u00f2 le sezioni. Queste sono raggruppamenti di soci che promuovono le finalit\u00e0 istituzionali in una determinata area geografica. Negli ultimi anni \u00e8 stato rimosso il divieto di avere pi\u00f9 sezioni nella stessa citt\u00e0, realt\u00e0 che si ritrova oggi a Milano, Torino e Genova. Ogni sezione, associazione di diritto privato, possiede un proprio statuto e propri regolamenti, coordina e promuove l'attivit\u00e0 sul territorio e gestisce le scuole (se ne possiede). Altro compito delle sezioni \u00e8 la gestione dei rifugi alpini (in genere quelli situati nel proprio territorio di competenza) gestiti dal CAI. Le sezioni possono dividersi ulteriormente in sottosezioni. Le sezioni attive sul territorio sono 498, a cui sono da aggiungere 310 sottosezioni.\nOgni sezione del CAI pu\u00f2 ospitare gruppi sezionali (ad esempio di escursionismo) e scuole sezionali (ad esempio di alpinismo). I gruppi e le scuole sezionali operano in autonomia con propri regolamenti (conformi ai regolamenti sezionali e approvati dal consiglio direttivo della sezione di appartenenza), organizzando le proprie attivit\u00e0 sotto la supervisione delle commissioni regionali e centrali e delle scuole regionali e centrali.\nSezioni nazionali.\nLe tre sezioni nazionali del CAI sono sezioni non legate ad una specifica area geografica, e non fanno parte di alcun gruppo regionale\nClub alpino accademico italiano.\nIl Club Alpino Accademico Italiano (CAAI) \u00e8 una sezione a livello nazionale del CAI nata nel 1904 con lo scopo di riunire i soci del CAI che avessero acquisito meriti speciali nell'alpinismo senza guide. Oggi riunisce gli alpinisti che abbiano praticato alpinismo di alto livello e promuove questa attivit\u00e0.\nAssociazione guide alpine italiane.\nL'Associazione Guide Alpine Italiane (AGAI) \u00e8 una sezione nazionale del CAI nata nel 1931 con il nome di Consorzio nazionale guide e portatori. Ha acquisito il suo attuale nome nel 1978. L'AGAI riunisce le guide alpine italiane, e gode di completa autonomia dal CAI. I soci dell'AGAI sono gli unici a poter esercitare l'attivit\u00e0 alpinistica come professionisti.\nCorpo nazionale soccorso alpino e speleologico.\nIl Corpo nazionale di soccorso alpino e speleologico (CNSAS) \u00e8 una \"struttura operativa\" del CAI, con ampia autonomia, che si occupa della prevenzione degli incidenti in ambiente montano e ipogeo, del soccorso in quest'ambito degli infortunati, dei dispersi e di coloro che si trovino in pericolo, del recupero dei caduti e del soccorso in caso di calamit\u00e0.\nIl CNSAS \u00e8 un \"servizio di pubblica utilit\u00e0\" e struttura nazionale operativa del servizio nazionale della Protezione Civile.\nIl lavoro del CNSAS \u00e8 svolto da tecnici altamente preparati e organizzati su base regionale. Tramite il superamento di severi esami e la formazione continua si pu\u00f2 acquisire la carica di:\nIl CNSAS possiede inoltre unit\u00e0 cinofile di ricerca in valanga e unit\u00e0 cinofile di ricerca in superficie.\nCori CAI.\nIn molte sezioni del CAI \u00e8 presente un coro amatoriale con repertorio composto solitamente da canti di montagna, canti popolari tradizionali, canti degli alpini.\nIn occasione del 150\u00ba anniversario del CAI, i cori piemontesi del CAI, Edelweiss e Uget, hanno realizzato un censimento di tutti i cori CAI italiani.\nCollaborazioni.\nIl CAI \u00e8 stato membro fondatore dell'Unione internazionale delle associazioni alpinistiche (UIAA), che raggruppa la maggior parte delle federazioni nazionali di sport di montagna. Il 1 gennaio 2019 il CAI ha lasciato l'UIAA, dopo averne denunciato nell'agosto 2018 mancanza di trasparenza e priorit\u00e0 non coerenti con la missione della Federazione stessa.\nIl CAI fa parte del Club Arc Alpin (CAA), che riunisce i principali club alpini dei paesi dell'arco alpino. Tra il CAI e molti altri club alpini \u00e8 inoltre stabilito un \"trattamento di reciprocit\u00e0\". Un socio di un club alpino con trattamento di reciprocit\u00e0 ha diritto a ricevere da parte del CAI lo stesso trattamento che questo riserva ai propri soci (per esempio per quanto riguarda le tariffe dei rifugi o i prezzi delle pubblicazioni), cos\u00ec come i soci del CAI hanno questo stesso diritto nei confronti degli altri club alpini.\nIl CAI collabora, soprattutto a livello locale, con l'ANA (Associazione Nazionale Alpini), che riunisce i militari, in armi ed in congedo, delle truppe alpine italiane.\nIl CAI collabora con l'Esercito Italiano per l'addestramento delle truppe alpine.\nAttivit\u00e0.\nRifugi e bivacchi.\nSono pi\u00f9 di 700 le strutture alpine gestite dal CAI. L'associazione gestisce 433 rifugi alpini, 224 bivacchi, 65 capanne sociali, 26 punti d'appoggio e 15 ricoveri per un totale di oltre 23500 posti letto. Lo scopo di queste strutture \u00e8 quello di fungere da base di partenza per le ascensioni della zona (soprattutto in quei casi in cui sarebbe difficile o impossibile effettuare l'ascensione in una sola giornata), da punto di arrivo finale o intermedio di traversate o da ricovero d'emergenza in caso di condizioni avverse. Tali strutture vengono inoltre utilizzate come punto d'appoggio per lo svolgimento di attivit\u00e0 sociali (corsi, convegni ecc.) e per iniziative culturali.\nDidattica.\nDal punto di vista della didattica e della diffusione di una \"cultura della sicurezza\" dell'andare per monti, sono molte le sezioni che hanno fondato scuole di alpinismo, scialpinismo e arrampicata, riconosciute anche dalla vigente legislazione italiana oltre alle scuole di recente costituzione quali quelle di escursionismo. Tali scuole organizzano oggi corsi, aggiornamenti e \"stage\" di formazione di diverso livello che tendono a favorire la conoscenza della montagna e delle tecniche per frequentarla con pi\u00f9 sicurezza. A questo scopo il CAI forma istruttori, accompagnatori e altri operatori, che esercitano la loro attivit\u00e0 a titolo completamente gratuito. Per diventare istruttore o accompagnatore CAI in una specifica disciplina bisogna seguire appositi corsi di formazione, superare un esame teorico e pratico, esercitare in maniera continuativa l'attivit\u00e0 nell'ambito di una sezione o di una scuola del CAI e seguire periodici corsi d'aggiornamento (pena la perdita del titolo).\nI titoli riconosciuti dal CAI sono:\nTra le pi\u00f9 antiche e conosciute scuole del CAI (tra le quali alcune nate poco dopo la fondazione del Club Alpino Italiano), vi sono la Gian Piero Motti e la Giusto Gervasutti del CAI Torino (quest'ultima inizialmente intitolata a Gabriele Boccalatte), la Silvio Saglio della SEM Milano, la Paolo Consiglio di Roma e la Giorgio Graffer di Trento.\nSicurezza.\nIl CAI si impegna per promuovere e consentire una frequentazione sicura della montagna e una pratica sicura degli sport di montagna e affini. L'attivit\u00e0 volta alla sicurezza comprende la formazione e la didattica, con le scuole, gli accompagnatori e gli istruttori; la pubblicazione di manuali riferiti ai vari aspetti dell'andare in montagna (come \"Alpinismo su roccia\" o \"Medicina e montagna\"); la campagna permanente per la prevenzione degli incidenti in montagna \"sicuri in montagna\", curata principalmente dal CNSAS e il sito web \"Montagna Amica e Sicura\". Il CAI inoltre cura la manutenzione e la segnaletica dei sentieri e delle vie ferrate e mantiene e aggiorna il catasto sentieri.\nTutela ambiente montano.\nIl CAI attraverso la Commissione centrale per la tutela dell'ambiente montano (TAM) diffonde la conoscenza dei problemi della conservazione dell'ambiente e promuove iniziative di salvaguardia dell'ambiente naturale e culturale della montagna, in particolar modo iniziative di tipo preventivo. La TAM favorisce la conoscenza naturalistica, sia tra soci del CAI che fra i non soci, ritenendola un utile strumento di tutela. La tutela dell'ambiente montano \u00e8 uno degli scopi principali del sodalizio.\nIl Club alpino italiano \u00e8 da anni impegnato nella difesa delle Alpi Apuane dalle cave di marmo.\nAlpinismo giovanile.\nIl CAI indica nelle sue finalit\u00e0 una particolare attenzione verso i pi\u00f9 giovani, pertanto proprio ai giovani ha dedicato un'attivit\u00e0 specifica, l'alpinismo giovanile. Questa attivit\u00e0 si fonda sulla convinzione che la montagna possa essere un ambiente di crescita per il giovane, che diventa quindi protagonista del \"progetto educativo\" del CAI. Le persone incaricate di portare avanti questa attivit\u00e0 (accompagnatori di alpinismo giovanile) devono avere, oltre ad un'ottima formazione tecnica (che caratterizza tutti gli operatori del CAI) anche una solida preparazione in ambito psicopedagogico.\nInformazione e cultura.\nIl Club alpino italiano pubblica due proprie riviste: \"Lo Scarpone\", settimanale online, che ha lo scopo di informare i soci sugli eventi riguardanti la montagna (fino al 2012 era un mensile cartaceo); \"Montagne 360\u00b0\", mensile (in precedenza bimestrale e chiamata solo \"La rivista\"), che spazia a pi\u00f9 ampio respiro su tutte le tematiche che hanno per oggetto le montagne, in Italia e nel mondo. Distribuito in abbonamento ai soci CAI dal 1885, da ottobre 2012 \u00e8 presente anche nelle edicole. Oltre ai periodici il CAI pubblica altri prodotti editoriali, fra cui manuali e annuari, ma anche libri dedicati alla cultura e alla storia della montagna e dell'alpinismo.\nL'associazione pubblica, in collaborazione con il Touring Club Italiano la collana \"Guida dei Monti d'Italia\". La collana comprende numerosi volumi, ciascuno dedicato ad una determinata area geografica (ad esempio \"Sardegna\") o ad un massiccio montuoso (ad esempio \"Monte Rosa\"). Ogni volume consiste in una guida escursionistica, alpinistica e, spesso, scialpinistica della zona o del gruppo montuoso in questione. La collana \u00e8 stata completata nel 2013, a pi\u00f9 di cent'anni dalla prima uscita, con la pubblicazione del volume \"Alpi biellesi e valsesiane\". Alcuni dei vecchi volumi sono per\u00f2 ormai quasi introvabili o risultano in parte obsoleti e non ne esistono aggiornamenti.\nIl CAI ha fondato nel 1874 il Museo nazionale della montagna, che ha oggi come scopo quello di essere un polo culturale che riunisca idealmente tutte le montagne del mondo. Il museo si trova a Torino, sul monte dei Cappuccini, e ospita il centro di documentazione del CAI, che si occupa di trovare e conservare i documenti storici riguardanti l'alpinismo e la montagna. \u00c8 composto dalla fototeca, dalla cineteca e dal Centro italiano studio e documentazione alpinismo extraeuropeo (CISDAE). Nella stessa sede si trova la Biblioteca nazionale del CAI. Si tratta di una biblioteca specializzata di rilevanza internazionale per la quantit\u00e0 e il valore delle opere e dei documenti che vi sono conservati. Oltre a tutte le pi\u00f9 recenti pubblicazioni di ambito montano e alpinistico, dai periodici alle guide, la biblioteca conserva opere antiche e rare, come descrizioni di itinerari sulle Alpi risalenti all'inizio del Settecento o riviste alpinistiche di met\u00e0 Ottocento.\nInoltre il CAI cura dal 1952 il Trento Film Festival, la pi\u00f9 antica e acclamata rassegna internazionale di film dedicati alla montagna, alpinismo, esplorazione, ambiente e avventura. Dal 2004 al 2011 la direzione artistica del Festival \u00e8 stata affidata a Maurizio Nichetti. Il Trento Film Festival comprende, oltre alla rassegna cinematografica, una serie di incontri e mostre, e, dal 1987, ospita l'evento Montagna libri, rassegna internazionale dell'editoria di montagna. Durante la rassegna Montagna libri si tiene anche la Mostra mercato delle librerie antiquarie della montagna, antichi libri di montagna, cartoline, stampe, incisioni, manifesti e rarit\u00e0 che trattano del mondo alpinistico.\nNel 2019 ha patrocinato l'uscita nelle sale cinematografiche italiane del film documentario \"Nomad - In cammino con Bruce Chatwin\" (\"Nomad: In the Footsteps of Bruce Chatwin\"), di Werner Herzog.\nPresidenti del Club Alpino Italiano.\nNel seguente elenco sono riportati i presidenti dal 1863:"}
{"id": "747544", "revid": "125109011", "url": "https://it.wikipedia.org/wiki?curid=747544", "title": "Copa Am\u00e9rica 1999", "text": "La Copa Am\u00e9rica 1999 fu la trentanovesima edizione del massimo torneo sudamericano per nazionali di calcio.\nAd organizzare il torneo fu il Paraguay e le partite si svolsero dal 29 giugno al 18 luglio 1999. Il Paese sudamericano organizzava per la prima volta il torneo nel proprio suolo nazionale, dopo le due edizioni organizzate, a proprie spese, in Uruguay nel 1924 e in Per\u00f9 nel 1953.\nCitt\u00e0 e stadi.\nSedi della Copa Am\u00e9rica 1999 furono le seguenti citt\u00e0 con i relativi stadi:\nFormula.\nPer l'edizione 1999 venne confermata la formula sperimentata nelle tre edizioni precedenti, con 12 nazionali partecipanti divise in 3 gironi all'italiana da 4 ciascuno. Le prime due classificate pi\u00f9 le 2 migliori terze si sarebbero qualificate ai quarti. Da questo momento il torneo avrebbe preso la forma dell'eliminazione diretta.\nNazionali partecipanti.\nPer la prima volta nella storia della Copa Am\u00e9rica, prese parte al torneo una nazionale asiatica: era il Giappone, invitato al torneo insieme al Messico (oltre, ovviamente, alle 10 nazionali affiliate alla CONMEBOL). La presenza dei giapponesi aveva soprattutto origine commerciale, poich\u00e9 la Toyota aveva dall'anno prima assunto la sponsorizzazione della Coppa Libertadores.\nI gironi iniziali ebbero la seguente composizione:\nGruppo A\nGruppo B\nGruppo C\nClassifica marcatori.\n5 gol\n4 gol\n3 gol\n2 gol\n1 gol\nautoreti"}
{"id": "747545", "revid": "324026", "url": "https://it.wikipedia.org/wiki?curid=747545", "title": "Altana", "text": "L'altana, chiamata anche belvedere, \u00e8 una piattaforma o loggetta posta nella parte pi\u00f9 elevata di un edificio, oltre il tetto del corpo principale. A differenza di terrazze e balconi, l'altana non sporge, ma si eleva rispetto all'edificio.\nLe altane in forma di loggetta sono presenti in tutti i monasteri femminili ricostruiti dopo il sisma del 1693 nella Sicilia orientale; grazie alle gelosie di ferro battuto le monache di clausura potevano assistere alle processioni religiose rimanendo protette dagli sguardi.\nL'altana viene impiegata anche in campo militare con funzione di osservazione."}
{"id": "747546", "revid": "39479", "url": "https://it.wikipedia.org/wiki?curid=747546", "title": "Orsetto lavatore", "text": ""}
{"id": "747551", "revid": "599013", "url": "https://it.wikipedia.org/wiki?curid=747551", "title": "Amb\u00f2ne", "text": ""}
{"id": "747553", "revid": "1318658", "url": "https://it.wikipedia.org/wiki?curid=747553", "title": "Gal\u00e1pagos", "text": "Le Gal\u00e1pagos (o Galapagos, nella grafia italiana; pron. ), note anche come Arcipelago di Colombo, Arcipelago dell'Ecuador o Arcipelago di Col\u00f3n, sono un arcipelago di tredici isole vulcaniche (sette maggiori e sei minori) situate nell'Oceano Pacifico, a circa 1.000 chilometri dalla costa occidentale dell'America del Sud, appartenente politicamente all'Ecuador, distribuite a nord e a sud dell'equatore, che attraversa la parte settentrionale dell'isola pi\u00f9 grande, Isabela; le pi\u00f9 vecchie geologicamente datano circa 4 milioni di anni, mentre le pi\u00f9 giovani sono ancora in via di formazione.\nL'arcipelago \u00e8 infatti considerato una delle zone \"vulcaniche\" pi\u00f9 attive della Terra. Il relativo isolamento dovuto alla distanza dal continente e l'ampia variet\u00e0 di climi e di habitat dovuta alle correnti marine della zona hanno portato all'evoluzione di numerose specie endemiche di animali e vegetali, dalla cui osservazione Charles Darwin ha tratto ispirazione per la formulazione della teoria dell'evoluzione. Il suo celebre \"L'origine delle specie\" contiene numerosissimi riferimenti ai propri studi sulle specie endemiche delle Gal\u00e1pagos.\nIsole principali.\nL'arcipelago \u00e8 stato conosciuto con molti nomi diversi; per esempio, per qualche tempo le Gal\u00e1pagos furono note come \"isole incantate\" (\"Las Islas Encantadas\") per via delle difficolt\u00e0 di navigazione dovute alle forti e mutevoli correnti marine. I nomi delle singole isole hanno avuto una storia ancora pi\u00f9 complessa, e oggi quasi tutte le isole dell'arcipelago dispongono di almeno tre nomi.\nUna prima mappa approssimativa dell'arcipelago fu fatta dal bucaniere Ambrose Cowley nel 1684; Cowley battezz\u00f2 le isole con nomi di suoi compagni pirati e di alcuni nobili inglesi che ne sostenevano economicamente le scorrerie. I navigatori spagnoli battezzarono le isole in modo indipendente, e su molte carte nautiche, fino a gran parte del XIX secolo, per ogni isola erano segnati sia il nome inglese sia quello spagnolo. Nel 1892, il governo dell'Ecuador ribattezz\u00f2 ogni isola ex novo.\nFauna.\nLe Gal\u00e1pagos ospitano numerose specie, molte delle quali endemiche.\nCrustacea:\nReptilia:\nAves:\nMammalia:\nFlora terrestre.\nIn questo straordinario sistema di isole \u00e8 possibile distinguere 560 specie in diverse famiglie di vegetali, di cui un terzo sono endemiche, come ad esempio: caff\u00e8, cotone, peperoncino, passiflora e pomodoro. Oltre a specie endemiche di generi diffusi anche altrove, ci sono anche interi generi endemici, come \"Scalesia\", l\"'albero margherita\", e alcuni cactus, come il \"Brachycereus\", detto \"cactus della lava\" e\"Jasminocereus\", il \"cactus candelabro,\" che verranno illustrate nelle righe seguenti.\nNella fascia litoranea, in particolar modo nell'area delle maree, localizzata nei pochi estuari, nelle baie e nelle insenature si possono osservare distese di mangrovie, in cui vive la specie animale endemica dell'airone lavico.\nDalle spiagge e dalle cale fino ai 100 metri d'altitudine si estende una fascia denominata \"zona costiera arida\", che rappresenta una delle aree pi\u00f9 estese dell'arcipelago, nell'ambito della quale predominano carrubi e cactacee, come la Brachycereus, detto cactus della lava, specie endemica, che \u00e8 un cactus dall'aspetto colonnare, con un'altezza fino a 60\u00a0cm, presenta una colorazione giovanile gialla, invecchiando imbrunisce e diventa grigia.\nSulle isole maggiori esiste una zona intermedia, tra i 100 e i 200 metri d'altitudine, nella quale convivono alcune specie di cactacee con formazioni vegetali sempreverdi, tipiche dei terreni pi\u00f9 umidi. Questa formazione \u00e8 denominata Pisonia floribunda, dal nome scientifico della specie dominante, la pania, un albero che raggiunge i 15 metri d'altezza, e ha una caratteristica interessante: i suoi semi sono appiccicosi, in modo tale che rimangano attaccati su piccoli uccelli che fanno da trasporto per garantire la generazione di nuove piante. Un'altra pianta presente \u00e8 la Jasminocereus, detta cactus candelabro, specie endemica, quasi impossibile trovarla coltivata, in quanto \u00e8 propriet\u00e0 dell'Ecuador che ha leggi molto severe sull'esportazione. Si presenta di colore verde, con spine tendenti all'arancione e fiori bianchi.\nSui fianchi dei vulcani si estende la fascia verde, conosciuta anche con i nomi delle piante dei generi Scalesia e Miconia, specie sempreverdi, tra le quali crescono muschi, funghi, licheni, epatiche, piante rampicanti, bro- meliacee e anche alcune specie di orchidee. Infine, nelle aree pi\u00f9 elevate delle Gal\u00e1pagos si trova la zona della pampa, caratterizzata non solo dalla presenza di graminacee ma, soprattutto, di numerose specie di felci.\nClima.\nIl clima delle Gal\u00e1pagos \u00e8 di tipo tropicale nonostante la sua posizione sull'Equatore ed \u00e8 fortemente influenzato dalle tre correnti marine che passano per queste isole.\nLa temperatura media annuale \u00e8 di circa 24,7\u00a0\u00b0C.\nPeriodicamente ricorre il fenomeno del Ni\u00f1o che, aumentando notevolmente la temperatura dell'oceano, crea squilibri climatici con conseguenti forti inondazioni.\nSotto, i parametri climatici di Puerto Ayora, il centro pi\u00f9 popolato situato nell'Isola di Santa Cruz.\nStoria.\nLe Gal\u00e1pagos sono state scoperte in modo casuale il 10 marzo 1535, quando Tom\u00e1s de Berlanga, vescovo di Panama, si mise in mare verso il Per\u00f9 per dirimere una disputa tra Francisco Pizarro e i suoi luogotenenti dopo la conquista dei territori degli Inca. La nave si trov\u00f2 in una zona di bonaccia e le correnti marine la portarono alla deriva fino alle isole. Nel rapporto che fece successivamente all'imperatore Carlo V, Berlanga descrisse l'aspetto arido e desertico delle isole e le loro tartarughe giganti. Scrisse inoltre delle iguane marine, dei leoni marini e di numerose specie di uccelli. Not\u00f2 anche l'insolita mitezza degli animali.\nAll'epoca dell'avvistamento le isole erano disabitate. Thor Heyerdahl nel 1963 raccont\u00f2 di avervi trovato frammenti di vasellame di origine sudamericana che facevano pensare a un precedente contatto umano; un'ipotesi che tuttavia appare ancora controversa. L'arcipelago divenne poi nascondiglio dei pirati inglesi che intercettavano i galeoni spagnoli diretti verso la madrepatria carichi dell'oro e dell'argento sudamericani.\nLe isole Gal\u00e1pagos compaiono per la prima volta in mappe nel 1570, nelle carte disegnate da Abraham Ortelius e da Mercatore, con il nome di \"insul\u00e6 de los Galopegos\", ossia \"isole delle tartarughe\".\nIl primo inglese che visit\u00f2 le isole fu Richard Hawkins, nel 1593. Molti famosi pirati da allora vi transitarono.\nAlexander Selkirk, l'uomo le cui traversie nelle isole dell'arcipelago Juan Fern\u00e1ndez ispirarono il \"Robinson Crusoe\" di Daniel Defoe, visit\u00f2 le Gal\u00e1pagos nel 1708 dopo che venne soccorso dal corsaro Woodes Rogers. Rogers approd\u00f2 alle isole Gal\u00e1pagos per riparare le sue navi dopo il saccheggio di Guayaquil.\nLa prima missione scientifica alle Gal\u00e1pagos giunse nel 1790 al seguito del capitano Alessandro Malaspina, la cui missione era stata finanziata dalla Corona di Spagna. I rapporti della sua missione sono per\u00f2 andati perduti.\nNel 1793 James Collnet fece una descrizione della flora e della fauna delle Gal\u00e1pagos e sugger\u00ec che le isole potevano essere usate come base d'appoggio per i balenieri dell'Oceano Pacifico. Disegn\u00f2 anche le prime accurate carte nautiche delle isole. I balenieri catturarono e uccisero migliaia di tartarughe per estrarne il grasso, inoltre venivano portate anche sulle navi come riserva di carne, dal momento che potevano sopravvivere per mesi senza cibo n\u00e9 acqua. La caccia alle tartarughe ne ridusse notevolmente la popolazione e fece estinguere alcune specie. Ai balenieri si aggiunsero poi anche i cacciatori di foche, che portarono anche questo animale sull'orlo dell'estinzione.\nL'Ecuador annett\u00e9 l'arcipelago delle Gal\u00e1pagos il 12 febbraio 1832 nominandolo \"Archipelago del Ecuador\". Il primo governatore delle isole, il generale Jos\u00e9 de Villamil, mand\u00f2 un gruppo di detenuti a popolare l'isola di Floreana e nell'ottobre del 1832 a loro si aggiunsero alcuni artigiani e agricoltori.\nIl naturalista britannico Charles Darwin fu il primo a eseguire uno studio scientifico delle isole. Nel suo viaggio in giro per il mondo a bordo della \"Beagle\", che dur\u00f2 dal 1831 al 1836, Darwin raggiunse le Gal\u00e1pagos il 15 settembre 1835. Qui si trattenne per circa cinque settimane, fino al 20 ottobre, studiando la geologia e la biologia di quattro isole. Le sue osservazioni sulle variazioni specifiche dei fringuelli locali, diversi da isola a isola, gli fornirono la prima ispirazione per delineare la teoria della selezione naturale, che descrisse nel suo saggio \"L'origine delle specie\".\nJos\u00e9 Valdiz\u00e1n e Manuel Juli\u00e1n Cobos avviarono una seconda colonia inaugurando lo sfruttamento di \"Roccella portentosa\", un lichene autoctono utilizzato come colorante. Dopo l'omicidio di Valdiz\u00e1n a opera di alcuni suoi operai, Cobos port\u00f2 dal continente un gruppo di oltre cento lavoratori all'isola di San Cristob\u00e1l per tentare la fortuna avviando una piantagione di canna da zucchero. Diresse la piantagione con un pugno di ferro che port\u00f2 al suo omicidio nel 1904. Nel frattempo, nel 1897, un'altra piantagione veniva avviata a Isabela da Antonio Gil.\nA partire dal settembre 1904 una spedizione dell'Accademia delle Scienze della California guidata da Rollo Beck rimase sulle isole per un intero anno raccogliendo materiale scientifico riguardante la geologia, l'entomologia, l'ornitologia, la botanica, la zoologia e l'erpetologia. Un'altra spedizione della stessa accademia fu compiuta nel 1932 (la spedizione di Templeton Crocker) per raccogliere insetti, pesci, conchiglie, fossili, uccelli e piante.\nDurante la seconda guerra mondiale l'Ecuador autorizz\u00f2 gli Stati Uniti a impiantare una base navale sull'isola di Baltra e alcune stazioni radar in altre locazioni.\nUn carcere \u00e8 stato realizzato su Isabela nel 1946, poi chiuso nel 1959.\nConservazione.\nSebbene il tema della protezione dell'ambiente delle Gal\u00e1pagos fosse gi\u00e0 oggetto di indicazioni legislative nel 1934 e nel 1936, soltanto dalla fine degli anni cinquanta furono intraprese le prime azioni significative in questo senso. Nel 1955, l'Unione Internazionale per la Conservazione della Natura organizz\u00f2 una missione di osservazione alle Gal\u00e1pagos per rilevare la presenza di eventuali attivit\u00e0 dannose o pericolose per l'ecosistema dell'arcipelago. Nel 1957, l'UNESCO e il governo ecuadoriano organizzarono una seconda missione di controllo.\nNel 1959, in concomitanza del centenario della pubblicazione de \"L'origine delle specie\" di Charles Darwin, il governo ecuadoriano dichiar\u00f2 parco nazionale il 97,5% dell'area emersa delle Gal\u00e1pagos, escludendo solo le zone colonizzate. Nello stesso anno venne creata a Bruxelles la Charles Darwin Foundation, il cui obiettivo primario era proprio la conservazione delle Gal\u00e1pagos. La prima attivit\u00e0 portata a termine dalla fondazione fu la creazione della stazione di ricerca Charles Darwin, nel 1964. Il personale della stazione intraprese programmi di conservazione che includevano anche l'eliminazione dall'isola delle specie animali e vegetali introdotte dall'uomo. Quando venne creato il parco, sull'isola abitavano fra le 1000 e le 2000 persone. Negli anni 1980 questo numero era cresciuto fino a superare 15000; le stime nel 2006 sono nell'ordine di 30000 abitanti. L'esistenza di una popolazione locale in crescita pone problemi significativi, a lungo termine, circa le politiche da adottare per la conservazione del parco.\nFino agli anni ottanta, la zona protetta della Gal\u00e1pagos includeva solo la terra emersa. Nel 1986 anche le acque circostanti furono dichiarate riserva marina. L'intero arcipelago fu dichiarato Patrimonio dell'Umanit\u00e0 dall'UNESCO nel 1978 (isole) e nel 2001 (riserva marina).\nNel maggio 2021, a causa della erosione naturale, \u00e8 crollata la formazione rocciosa ad arco dedicata a Charles Darwin. Ci\u00f2 ha comunque riproposto all'attenzione la conservazione del patrimonio dell'arcipelago, per la cui protezione l'attore Leonardo Di Caprio si \u00e8 impegnato per una cifra di 43 milioni di dollari."}
{"id": "747554", "revid": "200568", "url": "https://it.wikipedia.org/wiki?curid=747554", "title": "Anastasi", "text": "L'an\u00e0stasi (in greco antico \"\u03b1\u03bd\u03ac\u03c3\u03c4\u03b1\u03c3\u03b9\u03c2\") \u00e8 un tema iconografico dell'arte bizantina, rappresentante la resurrezione di Cristo e discesa agli inferi. Questo tema \u00e8 presente con frequenza nelle icone della Chiesa ortodossa."}
{"id": "747556", "revid": "729019", "url": "https://it.wikipedia.org/wiki?curid=747556", "title": "Castello di Acri", "text": "Il castello di Acri, noto anche come Rocca dei Bruzii, era un'opera difensiva, eretta probabilmente in epoca bruzia, nell'attuale comune di Acri in provincia di Cosenza, della quale rimane a tutt'oggi solo pi\u00f9 una splendida torre, che \u00e8 il simbolo della citt\u00e0.\nLocalizzazione.\n\u00c8 situato a controllo del territorio, al limite del territorio controllato ai tempi della Magna Grecia dalla potente Sibari. L'ipotesi dell'edificazione bruzia sembra ora del tutto avvalorata dagli svariati ritrovamenti archeologici datati dall'Eneolitico al et\u00e0 del Bronzo finale, rinvenuti tutt'intorno alla citt\u00e0 vecchia di Acri.\nIn seguito fu fortilizio romano, come descritto dallo storico Capalbo in una lapide marmorea in lingua latina (rinvenuta nel 1890), con l'iscrizione \"XII LEGIO\", ed inoltre un altro frammento di lapide con iscritto \"Sacellum Dedicatam ad Veneri\", e piccole porzioni di mosaico, probabilmente greche, rinvenute nelle vicinanze del castello.\nFonti.\nI testi storici fin qui pervenuti lo descrivono come \"Castel Vetere\", ossia molto antico. Nel 1190 fu descritto da una prima Platea della diocesi di Bisignano, con annessa la chiesa di Sante Nicola ante ad Castillum: questa chiesa una volta si trovava nelle mura di cinta del castello, mentre ora \u00e8 invece poco al di fuori. La chiesa possiede svariati elementi stilistici ed \u00e8 stata classificata al X - XI secolo d.C.\nIl Pontano nella sua opera scrive che \"\"Acri, summo in monte posita, rupibus undique ferme cincta\", mentre il Barrio scrive \"Intus est Acrae oppidum: ab effectutice situm sit, cuius meminit Stefanus Bisantinus. Acrae inquit urbis Iapigiae, altera Italiae dicta Idrusiaem\"\".\nIl Marafioti ed il Barrio di nuovo scrivono: \n\"Acra oppidum ab effectu, Acra enim summitate significat quod in montis vertice situ fit\" (tradotto: \"Acri fortezza gagliarda, Acri infatti significa posta in alto, poich\u00e9 costruita all'apice di un monte\").\nDavide Andreotti Loria scrive su Acri: \"Acri \u00e8 l'antica Aciris, che si declinava come metabo e vale a dire: Aciris, Aceruntis, Acherontis...\" e precisa che \"..il suo no \u00e8 nome di origine greca, ma nazionale, chi crede che sia greco, si \u00e8 ingannato dal suo nome ch'e greco\"\nStefano di Bisanzio V secolo d.C. scrive: \"Acrae, urbis Japigiae, altera Italia dicta etiam Idrusiae, quod Muconius Fluvias paeter fuit, in quem si morbide oves immiserunt curabitur..\"\nStruttura.\nLa forma del castello in origine era trapezoidale con tre torri poste nella parte pi\u00f9 alta, e la quarta posta nel livello pi\u00f9 basso delle mura difensive a controllo del ponte levatoio o della porta a caditoia. Le mura difensive cingevano tutta la cittadella del quartiere P\u00e0dia compresa la chiesa matrice Santa Maria Maggiore. Nella chiesa, che fino al 1290 dalla Platea del vescovo Ruffino da Bisignano veniva descritta come \"Sancta Mariae de Padiae\", sono state rinvenute durante alcuni recenti lavori di restauro, tracce di un tempio paleocristiano.\nLe mura di cinta del castello hanno un diametro di circa due metri nella parte pi\u00f9 alta del perimetro, mentre le mura del livello inferiore erano descritte aventi un diametro di circa quattro metri. Visibile fino ai primi del Novecento, la cisterna per l'approvvigionamento dell'acqua in caso di assedio era posta a nord della torre esistente: era alta circa due piani (cio\u00e8 sei metri di altezza) e larga venti.\nNel 1999 furono rinvenute nelle mura del castello parecchie monete di origine greca, tra cui alcune di Sibari, altre di Thurii, ed una sola di Crotone, ora in possesso della Soprintendenza Archeologica della Sibaritide.\nIl poeta Vincenzo Julia (1838 - 1894) dedic\u00f2 al castello di Acri un poema:\nAl Castello di Acri\nDegli ulivi all'ombra siedo inneggiando,\nMedioevale castello, alle tue mura,\nbevo del novo maggio la frescura,\ne le reliquie tue v\u00f2 contemplando.\nRugge ai tuoi pi\u00e8, spumante e tortuoso,\nDi pini centenari incoronato,\nDai calabri tramonti irradiato,\nDei vecchi bruzi il fiume turbinoso.\nDagli antichi castani esce la luna,\ndentro le valli zeffiro sospira;\nUn'ombra malinconica s'aggira\nper i silenzi de la notte bruna.\n\u00c8 guerriero, che vien sopra il fumante\nCavallo di battaglia, invitto e altero,\nGli freme intorno il fiume alto e muggiente.\nIl clongor de la tromba aragonese\nRisuona del Moccon dentro le valli,\nSalgon la costa i barbari cavalli,\nTuona il selvaggio accento del Barrese..."}
{"id": "747559", "revid": "66316", "url": "https://it.wikipedia.org/wiki?curid=747559", "title": "Clima delle Galapagos", "text": ""}
{"id": "747560", "revid": "123896456", "url": "https://it.wikipedia.org/wiki?curid=747560", "title": "Vidalengo", "text": "Vidalengo (\"Idal\u00e8ngh\" in dialetto bergamasco) \u00e8 una frazione del comune di Caravaggio, in provincia di Bergamo. Situata sull'antichissima via Francesca, si trova 2,9\u00a0km a nord rispetto al capoluogo. Al 31 dicembre 2011 contava 1139 abitanti. \nStoria.\nIl nome di Vidalengo presenta una chiara derivazione dal latino \"Vitalis\", con l'aggiunta della desinenza germanica \"-ing\" (cfr. Morengo, Martinengo, Offanengo, Pumenengo, localit\u00e0 situate entro un raggio di 20\u00a0km di distanza).\nMonumenti e luoghi d'interesse.\nArchitetture religiose.\nChiesa di San Giovanni a Porta Latina.\nLa chiesa parrocchiale, \u00e8 dedicata al martirio di san Giovanni apostolo; l'edificio di culto ospita, nell'abside, un antico crocifisso ligneo e due tele dell'Assunta. La chiesa \u00e8 affiancata da un campanile in cotto.\nAltro.\nMonumento ai caduti.\nA Vidalengo si trova inoltre un interessante Monumento ai Caduti in Guerra, opera dello scultore bergamasco Ferruccio Guidotti; si tratta di un gruppo in bronzo dall'altezza complessiva di circa due metri, raffigurante un soldato che sostiene un commilitone ferito. Il monumento fu inaugurato nel 1965.\nSociet\u00e0.\nReligione.\nTra le fonti storiche, Vidalengo viene citata per la prima volta come una parrocchia nel 1200. Tra le fonti di carattere generale, \u00e8 citata nel 1404 nelle \"Rationes Censum et Decimarum\", in cui compariva inserita nella pieve di Fornovo (diocesi di Cremona); \u00e8 elencata nel 1603 negli atti della visita pastorale compiuta dal vescovo Cesare Speciano, quando risultava inserita nel vicariato foraneo di Caravaggio; in quegli stessi anni si contavano tra i parrocchiani 145 unit\u00e0, tra cui 105 anime da comunione (Visita Speciano 1599-1607).\nTra il XVII e XVIII secolo, il clero nella parrocchia di San Giovanni ante portam latinam risultava composto da un parroco nel 1603 e nel 1786 (Bonafossa sec. XVIII).\nNel 1786 il numero dei parrocchiani era di 248 anime; 295 unit\u00e0 nel 1819 (Moruzzi 1992) e la rendita netta del beneficio parrocchiale assommava a lire 1153 (Bonafossa sec. XVIII).\nLa parrocchia di San Giovanni ante portam latinam, segnalata negli atti della visita pastorale effettuata nel 1819 dal vescovo Omobono Offredi (Moruzzi 1992) e successivamente elencata tra le parrocchie della diocesi di Cremona nel 1835 (Cattedratico 1835, diocesi di Cremona) e nel 1899 (Stato clero diocesi Cremona, 1899), \u00e8 sempre stata inserita tra XVIII e XIX secolo e fino al 1975 nel vicariato foraneo di Caravaggio. In base al decreto 29 settembre 1975 del vescovo Giuseppe Amari, con cui \u00e8 stata rivista l'organizzazione territoriale della diocesi cremonese, \u00e8 stata attribuita alla zona pastorale 1 (decreto 29 settembre 1975).\nInfrastrutture e trasporti.\nFerrovie.\nLa stazione di Vidalengo, posta a sud dell'abitato, si trova sulla linea ferroviaria Milano-Venezia. Vi fermano solamente treni regionali."}
{"id": "747564", "revid": "287204", "url": "https://it.wikipedia.org/wiki?curid=747564", "title": "Angelo Tarchi (compositore)", "text": "Ricevette la propria formazione musicale sotto l'insegnamento di Lorenzo Fago e Nicola Sala al Conservatorio della Piet\u00e0 dei Turchini, al quale fu ammesso nel 1771. Debutt\u00f2 come operista nel 1778 con \"L'archetiello\", una commedia in napoletano che venne allestita all'interno del conservatorio napoletano. Tra il 1778 e il 1780 videro la luce altre opere comiche che furono date nei teatri napoletani. Dal 1781 al carnevale del 1785 fu attiv\u00f2 principalmente a Roma, per il resto del 1785 a Firenze e tra il 1787 e il 1788 a Milano. Gi\u00e0 in questa citt\u00e0 nel 1783 al Teatro alla Scala aveva messo in scena l\"'Ademira\", la sua prima opera seria.\nI successi che conseguirono dalle sue rappresentazioni sparsero la sua fama per l'Europa fino a giungere a Londra, dove dal 1788 al 1790 fu nominato direttore della musica e compositore del King's Theatre a Haymarket. Fu poi a Parigi, nel periodo 1790-1, dove present\u00f2 altri suoi lavori operistici, fra i quali \"Il conte di Saldagna\" (gi\u00e0 dato alla Scala nel 1787). Dai primi anni novanta a causa di problemi di salute la sua produzione operistica sub\u00ec un notevole decremento. Nel 1797 mise in scena la sua ultima opera italiana; infatti da questa data in poi compose solamente opere in lingua francese. Tuttavia nella sua \"op\u00e9ra comique\" rimangono influssi dell'opera buffa napoletana. Nel 1802, dopo aver rappresentato il suo ultimo lavoro teatrale, decise di abbandonare i palcoscenici e di dedicarsi solamente all'insegnamento.\nLavori.\nOpere.\nSono note 53 opere di Tarchi; l'anno e la citt\u00e0 si riferiscono alla prima rappresentazione."}
{"id": "747566", "revid": "124180549", "url": "https://it.wikipedia.org/wiki?curid=747566", "title": "Va' pensiero (programma televisivo)", "text": " \nVa' pensiero \u00e8 stato un programma televisivo italiano in onda sui Rai 3 la domenica pomeriggio tra il 1987 e il 1989.\nIl programma, ideato da Aldo Zappal\u00e0 e condotto da Andrea Barbato, Galeazzo Benti e Oliviero Beha, per la regia di Patrizia Belli, era un contenitore della domenica pomeriggio privo di una struttura ben definita, senza pubblico e giochi a premi. Nel corso della trasmissione si susseguivano interviste ironiche, approfondimenti culturali e siparietti comici.\nBarbato e Benti chiacchieravano con personaggi della cultura e della politica; Beha commentava le partite di calcio assieme ad alcuni ospiti; Piero Chiambretti intervistava gente comune che fingeva di interpretare il ruolo di VIP o parenti di VIP nella rubrica \"Il divano in piazza\"; Paolo Hendel dava vita a una serie di personaggi surreali nel suo \"Il minuto di religione\"; i disegnatori della rivista satirica \"Tango\" commentavano fatti di cronaca e attualit\u00e0; Riccardo Pangallo proponeva, nella rubrica \"Lo spezzone\", brani di film famosi ridoppiati in chiave comica.\nUn caso divenne la sigla: la trasmissione si apriva con il coro del \"Nabucco\" di Giuseppe Verdi, cantato da personaggi famosi (tra cui Maurizio Costanzo, Luciano Lama, Ottaviano Del Turco, Simona Marchini, Cesare Musatti, Alberto Moravia, Susanna Agnelli, Pippo Baudo, Tina Anselmi, Zucchero, Gianni Morandi, Raffaella Carr\u00e0, Nicoletta Orsomando, Maria Giovanna Elmi, Franco Califano, Ruggero Orlando, Carla Fracci, Nilla Pizzi, Piero Badaloni, Enrica Bonaccorti, Gianni Min\u00e0, Lina Wertm\u00fcller, Tinto Brass, Fernanda Pivano, Luciano De Crescenzo, Gigi Proietti, Giuliano Ferrara, il Trio, Enrico Montesano, Corrado Augias, Lilli Gruber, Franco Carraro, Walter Veltroni, Andrea Giordana, Francesca Dellera, Serena Grandi).\nLe sigle animate che anticipano le varie rubriche del programma, introducendo Piero Chiambretti, Galeazzo Benti e gli altri, erano realizzate da Luca Boschi.\nIn questo programma si possono vedere gi\u00e0 espresse alcune idee che verranno poi riprese da trasmissioni come \"Quelli che il calcio\".\nL'idea comica era di \"riproporre\" in chiave clownesca i gol pi\u00f9 importanti della giornata appena questi venivano realizzati sui vari campi con l'aiuto di due attori-mimi, Ugo e Marco Luly, finch\u00e9 per ragioni di sponsor non furono sostituiti da animazioni al computer."}
{"id": "747567", "revid": "63716", "url": "https://it.wikipedia.org/wiki?curid=747567", "title": "Buddhisti", "text": ""}
{"id": "747569", "revid": "1613185", "url": "https://it.wikipedia.org/wiki?curid=747569", "title": "Codice Squarcialupi", "text": "Il Codice Squarcialupi (Firenze, Biblioteca Medicea Laurenziana, Med.Palat.87) \u00e8 un codice musicale manoscritto realizzato a Firenze agli inizi del XV secolo. Esso \u00e8 la principale fonte di musiche italiane del XIV secolo che riguardano compositori dell'Ars nova.\nDescrizione.\nConsiste in 226 fogli riccamente illustrati ed in ottimo stato di conservazione, che ha consentito di avere una grande raccolta di musiche del periodo. Il codice comprende 146 pezzi di Francesco Landini, 37 di Bartolino da Padova, 36 di Niccol\u00f2 da Perugia, 29 di Andrea da Firenze, 28 di Jacopo da Bologna, 17 di Lorenzo da Firenze, 16 di Gherardello da Firenze, 17 di Donato da Cascia, 12 di Giovanni da Cascia, 6 di Vincenzo da Rimini e piccole opere di altri compositori. Contiene inoltre 16 fogli bianchi che avrebbero dovuto contenere musiche di Paolo da Firenze, visto che sono intestati a questo compositore; l'interpretazione, pressoch\u00e9 unanime, degli studiosi \u00e8 che i lavori non fossero ancora pronti al momento della stesura del manoscritto o che Paolo fosse lontano da Firenze in quel periodo.\nIl manoscritto fu realizzato, quasi certamente, a Firenze nel monastero di Santa Maria degli Angeli, probabilmente fra il 1410 e il 1415. Paolo da Firenze pu\u00f2 aver avuto una parte nella supervisione della stesura del manoscritto, anche se non esistono delle prove, e la mancanza delle sue opere \u00e8 un vero mistero per i musicologi. Il manoscritto fu posseduto dall'organista Antonio Squarcialupi alla met\u00e0 del XV secolo, quindi da suo nipote e poi pass\u00f2 alla famiglia Medici che lo fece confluire nella Biblioteca Palatina agli inizi del XVI secolo. Alla fine del XVIII secolo, durante il riordino tra opere a stampa e manoscritti nelle biblioteche fiorentine, \u00e8 passato infine alla Biblioteca Medicea Laurenziana.\nIl primo foglio del codice porta le seguente dicitura: \"Questo libro \u00e8 di propriet\u00e0 di Antonio di Bartolomeo Squarcialupi, organista di Santa Maria del Fiore.\" Le illustrazioni sono in oro, rosso, blu e porpora.\nTutte le composizioni del codice sono opere profane: ballate, madrigali e cacce; ve ne sono 353 e vanno dal 1340 al 1415.\nUn'altra collezione di musiche del periodo \u00e8 il Codice Rossi, compilato dal 1350 al 1370, che contiene musiche medievali."}
{"id": "747574", "revid": "1516566", "url": "https://it.wikipedia.org/wiki?curid=747574", "title": "Aringa (araldica)", "text": "In araldica l'aringa non compare molto frequentemente, e per lo pi\u00f9 in stemmi dell'araldica civica.\nPosizione araldica ordinaria.\nL'aringa, come quasi tutti i pesci, \u00e8 abitualmente posta in fascia."}
{"id": "747577", "revid": "30610", "url": "https://it.wikipedia.org/wiki?curid=747577", "title": "Donald J. Cram", "text": ""}
{"id": "747578", "revid": "287204", "url": "https://it.wikipedia.org/wiki?curid=747578", "title": "Sturla", "text": ""}
{"id": "747579", "revid": "48479", "url": "https://it.wikipedia.org/wiki?curid=747579", "title": "Chiesa Scientista", "text": ""}
{"id": "747582", "revid": "1516566", "url": "https://it.wikipedia.org/wiki?curid=747582", "title": "Coccodrillo (araldica)", "text": "In araldica il coccodrillo \u00e8 simbolo di finzione e tradimento. Nonostante questa considerazione negativa fu assunto come impresa a Sigismondo Gonzaga vescovo di Mantova. \u00c8 rappresentato abitualmente di smalto verde."}
{"id": "747587", "revid": "118247052", "url": "https://it.wikipedia.org/wiki?curid=747587", "title": "Pierre Gringoire (personaggio)", "text": "Pierre Gringoire \u00e8 un personaggio del romanzo \"Notre-Dame de Paris\" di Victor Hugo, ispirato all'omonimo personaggio storico poeta e drammaturgo.\nNel romanzo.\nGringoire \u00e8 un poeta perennemente affamato che compare all'inizio della storia durante la Festa dei Folli, in cui si tiene la rappresentazione di una commedia da lui scritta, che per\u00f2 si rivela un totale fallimento. Disperato, Gringoire pensa di gettarsi nella Senna, senza averne per\u00f2 il coraggio. Mentre vaga, rimane colpito dalla zingara Esmeralda e perci\u00f2 decide di seguirla nella Corte dei Miracoli, venendo catturato dagli zingari che decidono di impiccarlo. Esmeralda lo salva sposandolo, rifiutando per\u00f2 qualsiasi contatto con lui essendo innamorata di Febo. Gringoire le racconta la sua storia, \u00e8 rimasto orfano da bambino ed aveva tentato vari mestieri, fallendoli tutti, finch\u00e9 l'arcidiacono Claude Frollo gli aveva insegnato a leggere e scrivere, facendolo diventare poeta. Gringoire perde velocemente la sua cotta per Esmeralda, affezionandosi invece alla sua capra Djali, ed inizia ad esibirsi nelle piazze assieme alla zingara. In seguito, il poeta capita casualmente al processo di Esmeralda e cerca di difenderla, poi si lascia convincere da Frollo e lo aiuta a far uscire la zingara dalla cattedrale, che sta per essere invasa dalle guardie. Sul finale, Gringoire abbandona per\u00f2 Esmeralda nelle mani dell'arcidiacono (che essendo rifiutato, avverte le guardie facendola impiccare) riuscendo per\u00f2 a salvare la capra, anche lei condannata a morte come la sua padrona.\nNell'opera popolare.\nIn questa versione Gringoire \u00e8 il narratore della storia. \u00c8 un artista di strada, ma nonostante questo \u00e8 una persona istruita, colta, romantica e sagace. A Parigi \u00e8 molto conosciuto per i suoi spettacoli in piazza. Siccome non c'\u00e8 Djali, la capretta, la funzione nel romanzo non \u00e8 la stessa.\nPiuttosto libertino, non disdegna la compagnia delle donne aborrendo per\u00f2 qualsiasi legame fisso e ama le feste dove la sua voce \u00e8 sempre la prima a dare il via alla baldoria.\nLe sue abilit\u00e0 artistiche sono alla portata di tutti, ricchi e popolani, e la sua vita scorre per le strade e tra la gente pi\u00f9 povera, per questo appare come un personaggio assolutamente alla mano.\n\u00c8 una persona benevola ma ironica e pungente. Sempre dalla parte dei deboli, in caso di necessit\u00e0 non si tira indietro nel chiedere asilo a Notre-Dame per tutti i poveri che compongono la Corte dei Miracoli. L'indole di Gringoire \u00e8 passionale, romantica e sognatrice tanto da farlo parlare con la Luna stessa al momento in cui intuir\u00e0 la grandezza dell'amore impossibile e non corrisposto di Quasimodo per la bella Esmeralda, provandone pena e dolore profondo.\nNell'opera Gringoire viene anche pi\u00f9 volte visto discutere con Claude Frollo. Il loro primo dialogo \u00e8 inizialmente molto concitato e i due non sembrano fidarsi molto l'uno dell'altro. In seguito, tuttavia, i loro discorsi divengono molto pi\u00f9 amichevoli e i due arriveranno addirittura a discutere cordialmente di argomenti di attualit\u00e0 come la scoperta dell'America e l'invenzione della stampa. In generale, sebbene non siano amici, non sembra vi sia rancore tra i due, sebbene il poeta, alla fine, guardi con disprezzo il curato, il quale non ha concesso Asilo.\nIl primo artista ad interpretare Gringoire \u00e8 Bruno Pellettier, nella prima versione dello spettacolo in Francia nel 1998. \nIn Italia, \u00e8 invece interpretato da Matteo Setti e Heron Borelli nella prima edizione, in seguito da Mattia Inverni, Roberto Sinagoga, Luca Marconi e Riccardo Maccaferri.\nIn altri adattamenti.\nPierre Gringoire \u00e8 particolarmente soggetto a reinterpretazioni e stravolgimenti nei diversi adattamenti dell'opera. Nell'opera del 1914 \u00e8 Gringoire e non Frollo a pugnalare Phoebus mentre amoreggia con Esmeralda. Nella versione del 1939, per esempio, finisce addirittura per sposarsi con Esmeralda, che, nel finale, rimane viva.\nInoltre \u00e8 assente nel celebre adattamento Disney del 1996 dell'opera, ma il suo personaggio si scinde in Clopin, che fa da narratore della storia ed \u00e8 meno violento del Clopin del romanzo, e in Febo, che anzich\u00e9 il meschino del libro \u00e8 un uomo onesto che si adopera per salvare la zingara che ama e che finir\u00e0 con lo sposare. In una sequenza tagliata del film, Clopin sposava perfino Esmeralda con Febo, rompendo una brocca, forse per sancire l'alleanza del capitano e di Quasimodo con la corte dei miracoli e per vincolarli agli zingari, sequenza che potrebbe essere un omaggio alle nozze di Gringoire ed Esmeralda nel romanzo. \nIl film del 1956, invece, \u00e8 pi\u00f9 fedele al romanzo, e Gringoire \u00e8 interpretato da Robert Hirsch.\nNel film televisivo del 1997, \"The Hunchback\", Gringoire s'innamora a prima vista di Esmeralda e lei ricambia il suo amore dopo averlo salvato dalla morte con il matrimonio."}
{"id": "747597", "revid": "5695", "url": "https://it.wikipedia.org/wiki?curid=747597", "title": "Gringoire", "text": ""}
{"id": "747598", "revid": "466539", "url": "https://it.wikipedia.org/wiki?curid=747598", "title": "\u00dcr\u00fcmqi", "text": "\u00dcr\u00fcmqi o Urumqi o anche Urumchi (pronunciato [u\u02d0\u02c8ru\u02d0mt\u0283i]; uiguro: \u0626\u06c8\u0631\u06c8\u0645\u0686\u06cc, traslitterato: \"\u00dcr\u00fcmqi\"; cinese semplificato: \u4e4c\u9c81\u6728\u9f50; cinese tradizionale: \u70cf\u9b6f\u6728\u9f4a; pinyin: \"W\u016bl\u01d4m\u00f9q\u00ed\"), con una popolazione di circa 2.100.000 (5.100.000 contando l'area metropolitana) \u00e8 la capitale della Regione autonoma dello Xinjiang della Repubblica Popolare Cinese, nel nord-ovest del Paese.\nOrigini del nome.\nDurante la dinastia Qing (1763) la citt\u00e0 si chiamava \"Luntai\" o \"Dihua\" (pinyin: \"D\u00edhu\u00e0\"; Manci\u00f9:\" Wen de dahabure fu\"), che significa l'illuminata. Il 1\u00ba febbraio 1954 la citt\u00e0 fu rinominata \u00dcr\u00fcmqi, ossia il \"magnifico pascolo\".\nGeografia fisica.\n\u00dcr\u00fcmqi \u00e8 situata in una verde oasi fra l'elevato ghiacciaio della cima di Bogda, il vasto lago salato a oriente, la rotonda collina meridionale coperta da pini e l'alternanza di campi e dune di sabbia della depressione della Zungaria. Si trova a un'altitudine di 800 metri sopra il livello del mare.\nCome pi\u00f9 grande citt\u00e0 nella parte occidentale della Cina, \u00dcr\u00fcmqi ha guadagnato un posto nel Guinness dei primati come la pi\u00f9 remota citt\u00e0 da qualsiasi mare nel mondo a una distanza di circa 2500 chilometri (1553 miglia) dalla pi\u00f9 vicina costa dell'oceano Indiano (la citt\u00e0 di \u00dcr\u00fcmqi \u00e8 molto vicina al polo dell'inaccessibilit\u00e0 eurasiatico). La citt\u00e0 si estende per un'ampia area di circa 11.000\u00a0km\u00b2.\nInfrastrutture e trasporti.\nLa citt\u00e0 \u00e8 attraversata dalla strada nazionale 312, che la collega a Shanghai ed \u00e8 snodo fondamentale sulla lunghissima strada che collega l'Atlantico con il Pacifico. \u00c8 servita dall'aeroporto di \u00dcr\u00fcmqi-Diwopu."}
{"id": "747601", "revid": "73537", "url": "https://it.wikipedia.org/wiki?curid=747601", "title": "Urumchi", "text": ""}
{"id": "747602", "revid": "287204", "url": "https://it.wikipedia.org/wiki?curid=747602", "title": "Romano Cazzaniga", "text": "Carriera.\nGiocatore.\nInizia la carriera agonistica nelle giovanili della Pro Patria, ai tempi in serie cadetta.\nLa societ\u00e0 bustocca durante il suo servizio di leva a Siena, lo manda in prestito al , in Serie D, per la stagione 1965-1966, dove raccoglie 15 presenze. Ritorna alla Pro Patria, nel frattempo retrocessa in serie C, nella stagione 1966-1967, dove sotto la guida di Carlo Regalia diventa il portiere titolare, alternandosi inizialmente con Luigi Bertossi. Rimane in biancobl\u00f9 per complessive tre stagioni, raccogliendo in totale 87 presenze, subendo 94 reti. Tra i suoi compagni nel tempo figurano Luciano Re Cecconi ed Alessandro Turini.\nLe sue prestazioni gli valgono la chiamata in Serie B nelle file di Monza (quattro campionati) e poi della e (una stagione in ognuna delle due squadre).\nIn Brianza suo allenatore \u00e8 Radice il quale si ricorda di lui nell'estate 1975, al momento di fare le valigie per allenare il Torino, scegliendolo come vice di Luciano Castellini. Da numero 12 Cazzaniga si dimostra il classico portiere di rincalzo capace di rispettare le consegne senza causare dualismi con il titolare e di farsi trovare pronto in caso, peraltro non infrequente, di infortunio o indisponibilit\u00e0 del titolare. La sua professionalit\u00e0 viene premiata con 3 presenze nell'anno dello storico scudetto 1976 e 4 l'anno successivo, nelle quali ottiene un piccolo record, subendo complessivamente una sola rete dall'ascolano Silva (in realt\u00e0 viene battuto anche da Bettega nel derby del 28 marzo 1976, ma la rete viene annullata dal giudice sportivo che assegna ai granata la vittoria \"a tavolino\" 2-0, pur avendo gi\u00e0 vinto sul campo 2-1).\nL'8 agosto 1977, durante il precampionato 1977-1978 per fare uno scherzo ad alcuni compagni di squadra, cade da una finestra del secondo piano dell'albergo ove alloggia il Torino, procurandosi svariate fratture a vertebre, costole e bacino, un incidente che mette fine prematuramente alla sua carriera agonistica.\nIn carriera, oltre alle 7 presenze in A col Torino, ha totalizzato 174 apparizioni fra i cadetti.\nAllenatore.\nCessata forzatamente l'attivit\u00e0 agonistica divent\u00f2 vice allenatore. Guida come primo allenatore il Torino nella stagione 1980-1981 per tutto il girone di ritorno sostituendo l'esonerato Ercole Rabitti, raggiungendo il nono posto finale in campionato e la finale di Coppa Italia persa ai rigori contro la . \nDopo essere stato per molti anni il vice di Gigi Radice, nel 2000-01, quando gi\u00e0 lavorava all'interno dello staff tecnico dei biancorossi, subentr\u00f2 a Gaetano Salvemini sulla panchina del Monza nel campionato di Serie B alla ventesima giornata e vi rest\u00f2 fino al termine della stagione conclusa con la retrocessione in terza serie. Rimasto nello staff tecnico biancorosso, la stagione successiva 2001-02 in serie C1 Cazzaniga subentr\u00f2 da allenatore a Simone Boldini alla decima giornata ma dopo non essere riuscito a risollevare la squadra venne sostituito da Roberto Antonelli alla sedicesima giornata. Quest'ultimo, dopo sei sconfitte consecutive, fu esonerato e sostituito da Cazzaniga fino alla ventinovesima giornata quando un nuovo cambio in panchina riport\u00f2 Boldini al comando (ma il Monza chiuse all'ultimo posto e reteocesse in C2).\nNella stagione 2008-2009 ha allenato i portieri del settore giovanile della Tritium, mentre nella stagione 2009-2010 passa agli estremi difensori della prima squadra, militante nel campionato di Serie D.\nNel 2012 ha assunto brevemente \"ad interim\" la guida della prima squadra della Tritium a seguito dell'esonero di Paolo Bertani, per poi tornare e ricoprire l'incarico di vice-allenatore e allenatore dei portieri dopo l'ingaggio di Oscar Magoni. Riassume la guida della prima squadra il 28 gennaio 2013, dopo l'esonero di Magoni. Sotto la sua guida, la Tritium ottiene la salvezza ai playout sconfiggendo il Portogruaro.\nNella stagione 2014-2015 allena il Roncello, squadra del suo paese natale, in Terza Categoria."}
{"id": "747607", "revid": "599013", "url": "https://it.wikipedia.org/wiki?curid=747607", "title": "Pierre Gringoire", "text": ""}
{"id": "747608", "revid": "104458", "url": "https://it.wikipedia.org/wiki?curid=747608", "title": "De origine et situ Germanorum", "text": "De origine et situ Germanorum, comunemente conosciuta come Germania, \u00e8 un'opera etnografica scritta da Publio Cornelio Tacito attorno al 98 d.C. sulle trib\u00f9 germaniche che vivevano al di fuori dei confini romani. \u00c8 l'unica opera a carattere etnografico su un popolo straniero pervenutaci dell'antichit\u00e0.\nIl manoscritto pi\u00f9 antico riguardante la Germania, ancor oggi conservato, \u00e8 contenuto nel Codex \u00c6sinas, \"Codice Esinate\". Si tratta di un manoscritto del IX secolo prodotto dall'Abbazia di Hersfeld, proveniente dalla biblioteca dei conti Baldeschi-Balleani di Jesi e oggi conservato nella Biblioteca Nazionale Centrale di Roma.\nTradizione manoscritta.\nL'unico manoscritto sopravvissuto dell'opera, risalente al IX secolo, venne ritrovato nel 1425 nell'Abbazia di Hersfeld (\"Codex Hersfeldensis\"), centro di studio monastico attivo fin dall'VIII secolo, poco a nord di Fulda, dal monaco Heinrich di Grebenstein (l'umanista Poggio Bracciolini, informato della notizia avvis\u00f2 subito Niccol\u00f2 Niccoli); il codice miscellaneo conteneva, unitamente al \"De origine et situ Germanorum\", l\"Agricola\", il \"Dialogus de oratoribus\" e frammenti del \"De grammaticis et rhetoribus\" di Svetonio. Un'altra versione vuole che il manoscritto fu trovato dall'arcivescovo di Milano Bartolomeo Capra, che fu in Germania al seguito dell'imperatore Sigismondo di Lussemburgo nel 1421.\nIl manoscritto, che aveva ricevuto vari interessamenti, da parte di Niccol\u00f2 V e di Enea Silvio Piccolomini, futuro Pio II (all'epoca dell'interessamento ancora cardinale), fu probabilmente tradotto a Roma per iniziativa di Niccol\u00f2 V e di Poggio Bracciolini suo segretario, i quali incaricarono Alberto Enoch di Ascoli di ricondurvelo nel 1455 a seguito di una missione in Germania. Fu questi che smembr\u00f2 il codice in tre apografi per rivenderlo e ricavarvi un guadagno pi\u00f9 cospicuo (e stante anche il rifiuto della curia romana di acquisirlo). Alla morte di Enoch, l'allora governatore delle Marche (e futuro arcivescovo di Milano) Stefano Nardini tent\u00f2 di ottenerlo su incarico di Carlo De Medici, ma senza riuscirci. Lo stesso fece il cardinale Piccolomini, senza che la sua ricerca avesse successo.\nIl codice di Hersfeld, che successivamente and\u00f2 disperso e perduto, fin\u00ec nelle mani di un altro umanista, Stefano Guarnieri di Osimo, il quale, dal momento che il manoscritto necessitava di interventi di restauro, oper\u00f2 delle integrazioni e delle ricopiature in minuscola umanistica, forse a partire da uno dei tre apografi frutto dello smembramento del \"Codex Hersfeldensis\" realizzato da Enoch. Il manoscritto di Guarnieri (nel quale si trov\u00f2 inserito un quaternione in scrittura carolina dell\"Agricola\", risalente all'antigrafo del secolo IX, ancora conservato) fu ritrovato nel 1902 a Jesi (\"Codex Aesinas Latinus\" o codice Esinate-Hersfeldense) nella biblioteca del conte Aurelio Baldeschi Guglielmi Balleani da Marco Vattasso, prefetto della Biblioteca apostolica vaticana, il quale lo fece pervenire allo studioso Cesare Annibaldi, tra i primi ad esaminarlo. Anche questo appariva un miscellaneo comprendente l\"Ephemeris Belli Troiani\" di Ditti Cretese e le due opere tacitiane, l\"Agricola\" e la \"Germania\".\nNel 1938 il \"Codex Aesinas\" ricevette l'interessamento del governo tedesco (e di Himmler in particolare, capo delle SS), che per\u00f2 non riusc\u00ec ad ottenerlo dal conte Balleani. Lo stesso Benito Mussolini era intenzionato ad accontentare le richieste del governo tedesco, ma il clamore suscitato nel mondo intellettuale lo trattenne da tale volont\u00e0. Solo nel 1944, durante l'occupazione nazista, i tedeschi furono vicini ad ottenerlo, perquisendo le residenze del conte nei pressi di Ancona, ad Osimo e a Jesi, ma senza riuscire ad entrarne in possesso. Il codice, sopravvissuto alla guerra, fu danneggiato durante l'alluvione di Firenze del 1966, ma subito dopo restaurato e recuperato, venendo poi donato dalla famiglia Balleani allo stato italiano. Oggi \u00e8 custodito nella Biblioteca Nazionale Centrale di Roma (\"Cod. Vitt. Em. 1631)\".\nContenuto.\nLa \"Germania\" \u00e8 sostanzialmente l'unica opera latina a base prettamente etnografica giunta a noi (se si escludono altre opere con brevi excursus); inizia con la descrizione delle terre, delle leggi e dei costumi di questi popoli, a cui seguono quelle delle singole trib\u00f9 a partire da quelle confinanti con l'Impero romano fino a giungere a quelle ubicate sulle coste del mar Baltico. L'opera, che contiene tratti sia moraleggianti sia politici, ha probabilmente lo scopo di mettere in luce il pericolo rappresentato per Roma da questi popoli, soprattutto da quelli confinanti con l'Impero.. \nL'opera \u00e8 divisa in due parti: dal capitolo 1 al 27 descrive la Germania transrenania descrivendone il clima, il paesaggio, la struttura della societ\u00e0 e raccontandone l'origine. \nDal capitolo 28 al 46 c'\u00e8 una rassegna pi\u00f9 specifica delle singole popolazioni iniziando da ovest, procedendo a nord, sud e infine ad est descrivendo una popolazione nomade. \nTacito esalta il coraggio in battaglia, la semplicit\u00e0 dei costumi, l'alto valore dell'ospitalit\u00e0 e la stretta monogamia dei Germani, ammira la sanit\u00e0 morale e l'austerit\u00e0 dei costumi barbari mettendo in contrasto tutto ci\u00f2 con l'immoralit\u00e0 dilagante e la decadenza dei costumi romani. Ciononostante, lo storico non risparmia aspre critiche all'ubriachezza, alla pigrizia e alla barbarie di questi popoli. . \nTacito non aveva mai visitato le terre e i popoli di cui parla e le sue informazioni sono tutte di seconda mano. che Tacito potrebbe aver attinto a piene mani, quasi copiato, i perduti \"Bella Germaniae\" di Plinio il Vecchio, dato che alcune delle sue informazioni erano ormai superate. \nSebbene la \"Germania\" non possa essere considerata un'opera a sfondo politico, non deve essere sottovalutata l'ipotesi secondo la quale la scelta di basare l'opera sul popolo Germanico fosse legata alla presenza sul confine del Reno dell'Imperatore Traiano (sostanzialmente contemporanea al periodo di composizione)."}
{"id": "747609", "revid": "1516566", "url": "https://it.wikipedia.org/wiki?curid=747609", "title": "Struzzo (araldica)", "text": "In araldica lo struzzo \u00e8 simbolo di \"giustizia\" (per l'uguaglianza delle sue penne), oltre che del \"suddito obbediente\". Simboleggia anche la \"risurrezione\" e la \"possibilit\u00e0 di dominare le difficolt\u00e0 pi\u00f9 dure\". Spesso \u00e8 rappresentato con un ferro di cavallo nel becco. Nel medioevo si riteneva che la potenza vivificatrice del suo sguardo fosse sufficiente per far maturare il piccolo struzzo nell'uovo.\nLe sue piume furono assunte come ornamenti esteriori dello scudo nell'araldica imperiale napoleonica. Hanno anche un largo uso nell'araldica familiare polacca."}
{"id": "747614", "revid": "298229", "url": "https://it.wikipedia.org/wiki?curid=747614", "title": "Campionati europei di nuoto in vasca corta 1998", "text": "I sesti Campionati europei di nuoto in vasca corta si sono svolti a Sheffield (Gran Bretagna) dall'11 al 13 dicembre 1998."}
{"id": "747625", "revid": "124696287", "url": "https://it.wikipedia.org/wiki?curid=747625", "title": "Aufidio Basso", "text": "Biografia.\nBasso, appartenente alla celebre famiglia plebea degli Aufidi, originaria di Fondi, visse sotto l'imperatore Tiberio.\nAmico di Seneca, viene da lui citato all'inizio del quarto libro delle \"Epistulae ad Lucilium\", affermando che affront\u00f2 stoicamente gli anni della vecchiaia, sicch\u00e9 si presume che avesse almeno sessant'anni (data di inizio della \"senectus\") nel 65 d.C. e, quantomeno, avesse aderito all'epicureismo, come traspare dalle parole dell'amico Seneca.\nOpere.\nScrisse un'opera sul periodo delle guerre civili e un'altra sulle guerre di Germania (\"Bellum Germanicum\"), lodata da Quintiliano, che era, per\u00f2, forse una sezione della prima. Nulla ci \u00e8 giunto di lui, a parte frammenti.\nLa sua storia, che, continuando l'opera di Livio, si estendeva fino a Tiberio ed almeno fino alla morte di Claudio (54 d.C.), fu proseguita da Plinio il Vecchio, con un'opera intitolata per l'appunto \"A fine Aufidii Bassi\" e di essa si serv\u00ec anche Tacito per gli \"Annales\" e, forse in parte, per la \"Germania\"."}
{"id": "747631", "revid": "6066", "url": "https://it.wikipedia.org/wiki?curid=747631", "title": "Marcellinus (magister officiorum)", "text": ""}
{"id": "747637", "revid": "31886", "url": "https://it.wikipedia.org/wiki?curid=747637", "title": "Riccardo Bertoncelli", "text": "La sua prima \"fanzine\" ciclostilata si chiamava \"Freak\", alla quale seguirono la temporanea collaborazione per le riviste \"Muzak\" e \"Gong\", della quale fu uno dei fondatori. Il suo \"Pop Story\" \u00e8 considerato tra le prime produzioni editoriali di rilievo della critica musicale rock italiana.\nBiografia.\nGiovent\u00f9 ed esordi.\nNacque a Novara nel 1952, dove frequent\u00f2 il liceo classico Carlo Alberto. Appassionato di rock dall'et\u00e0 di quindici anni, fond\u00f2 il John Mayall Fan Club of Italy, da cui scatur\u00ec nel 1969 il suo primo progetto editoriale, una fanzine su ciclostile battezzata \"Blues anytime\". In questo periodo conobbe Paolo Car\u00f9, cofondatore della rivista \"Il mucchio selvaggio\" e proprietario di un negozio di dischi di importazione, considerato dallo stesso Bertoncelli un personaggio fondamentale per la propria formazione. Con l'inizio della collaborazione con Car\u00f9, la fanzine fu ribattezzata \"Pop Messenger Service\" fino alla rottura del sodalizio, avvenuta un anno dopo. Fond\u00f2 quindi \"Freak\", fanzine che ebbe maggiore diffusione anche per le tematiche pi\u00f9 specificatamente dedicate alla musica underground che gli permise di iniziare collaborazioni con case discografiche come la Ricordi, per recensire quei dischi che allora erano considerati pi\u00f9 \"stravaganti\". Contemporaneamente collabor\u00f2 con altre testate come \"Tampax\" diretta da Giulio Tedeschi.\nAnni settanta.\nNel 1973, a ventuno anni, pubblic\u00f2 \"Pop Story\" per la casa editrice Arcana di Raimondo Biffi, diventato un libro di culto e il primo in Italia che fece conoscere storicamente e culturalmente ai ragazzi italiani gli orizzonti del pop e del rock. \u00c8 grazie alla sua attivit\u00e0 editoriale ed alla pubblicazione di \"Pop Story\" che nello stesso anno inizi\u00f2 a collaborare alla conduzione del programma radiofonico \"Pop Off\" di Radio Rai. Sempre nel 1973, Bertoncelli, che oltre ai vari impegni in campo musicale si dedicava agli studi universitari, chiuse \"Freak\" dopo l'uscita del numero 21.\nNell'aprile del 1974, dopo sporadiche collaborazioni per \"Ciao 2001\", inizi\u00f2 a scrivere per la rivista romana \"Muzak\" per poi uscire a giugno assieme al nucleo milanese composto da Antonino Antonucci Ferrara, Roberto Masotti, Marco Fumagalli, Peppo Delconte e Giacomo Pellicciotti, per fondare \"Gong\", che divenne una delle pi\u00f9 importanti riviste di quegli anni per gli appassionati di musica rock e pop, contribuendo a far conoscere anche in Italia generi sempre nuovi come il rock progressivo legato alla scena di Canterbury, il creative jazz, e pi\u00f9 tardi la new wave americana.\nNel 1975 condusse, assieme a Massimo Villa, l'edizione estiva di \"Per voi giovani\", un programma radiofonico di Radio Rai che trattava soprattutto rock progressivo, assieme a gruppi o cantanti italiani che non venivano altrimenti trasmessi. Negli anni Settanta fu inoltre attivo nelle radio libere, formidabile mezzo di espressione per la cultura giovanile.\nPiuttosto nota, nel 1975, la sua \"querelle\" con Francesco Guccini. Il cantautore reag\u00ec a una stroncatura di Bertoncelli al suo album \"Stanze di vita quotidiana\" inserendo in una canzone, poi pubblicata con il titolo \"L'avvelenata,\" un verso in cui lo citava:\nI due in seguito s'incontrarono e trascorsero una serata a casa di Guccini, che suon\u00f2 alla chitarra la canzone offrendosi di togliere il nome. Bertoncelli per\u00f2 gli disse: \u00abOra che ci siamo conosciuti, non ha pi\u00f9 senso\u00bb\nNel 1979 inizi\u00f2 la collaborazione con il periodico \"Linus\" con una rubrica fissa che ha tenuto per molti anni.\nAnni ottanta.\nNel 1979 e 1980, cambiato l'orizzonte di riferimento rispetto a \"Gong\" e viste le nuove tendenze musicali di quel periodo, si occup\u00f2 assieme a Franco Bolelli prima del semestrale \"Almanacco musica\", poi di \"Musica 80\" prima come collaboratore e poi come direttore. \u00c8 sulle pagine di questa rivista che nacquero le polemiche con Claudio Sorge per le stroncature dei Joy Division in un articolo dal titolo \"La Gioia Divisa\" e dei The Cramps in \"Crampi a New York\".\nNel 1981 debutt\u00f2 come direttore di collana per Arcana, la casa editrice di cui nel 1985 divenne direttore editoriale. Contribu\u00ec a diffondere l'editoria rock con collane di culto come \"Vessazioni, La musa rock\" e \"Musiqa\" (testi tradotti degli artisti pi\u00f9 importanti).\nTra il 1982 ed il 1985 fu anche giornalista sportivo per l'Unit\u00e0, dove trattava soprattutto calcio e ciclismo. Sempre in questi anni prima cur\u00f2 con Franco Bolelli l\"'Almanacco musica\" per Il Formichiere e poi nel 1983 inizi\u00f2 la sua lunga collaborazione con Rockerilla dove nel 1991 gli fu affidata una rubrica fissa dal titolo \"Imaginary Landscapes\".\nAltre sue lunghe collaborazioni hanno riguardato Discoteca Hi-Fi, Superstereo, Audio, Carnet, Il Mucchio Selvaggio, Musica! di Repubblica, il sito \"Delrock.it\" con la rubrica \"Highway 61\".\nAnni novanta.\nTra i suoi lavori di maggiore successo vi \u00e8 l\"'Enciclopedia rock\" dell'editrice Arcana, una monumentale opera divisa per decenni per la quale ha coordinato la redazione. Dal 1995 cura l'area musicale del gruppo Giunti prima con la collana gli \"Atlanti Musicali Giunti\", poi con la collana \"Bizarre\", uscite con una produzione regolare che negli anni ha superato i cento libri, pubblicati in due ben distinti periodi: gli anni Settanta, per Arcana e Il Formichiere, e la stagione pi\u00f9 recente, a partire dal 1998, per Giunti e altre case editrici. Significativa l'attivit\u00e0 come traduttore, in cui si segnalano \"Rock 86\" di David Dalton e Lenny Kaye edito da Mondadori negli Oscar e la biografia di Miles Davis scritta da Ian Carr e pubblicata da Arcana, 1982. Varie traduzioni e revisioni sono state firmate in coppia con Franco Zanetti.\nTra il 1996 e il 1998 fu direttore artistico del Salone della Musica di Torino, organizzando tra l'altro un \"Frank Zappa Memorial Barbecue\" multimediale all'auditorium del Lingotto.\nAnni 2000.\nLa Facolt\u00e0 di Lettere e Filosofia dell'Universit\u00e0 Cattolica di Milano gli ha affidato un corso di \"Teoria e tecnica dell'editoria musicale\" nel contesto del Master universitario di 1\u00ba livello in Comunicazione musicale.\nTra le sue collaborazioni pi\u00f9 recenti vi sono anche la conduzione ai microfoni della Radio Svizzera Italiana (Rete Due) della trasmissione \"Birdland\", dedicata al jazz, e articoli sulle pubblicazioni la Repubblica XL, Musica Jazz, Blow Up, AudioReview."}
{"id": "747638", "revid": "78273", "url": "https://it.wikipedia.org/wiki?curid=747638", "title": "Germania (Tacito)", "text": ""}
{"id": "747644", "revid": "55018", "url": "https://it.wikipedia.org/wiki?curid=747644", "title": "Arrighetto da Settimello", "text": ""}
{"id": "747645", "revid": "1652635", "url": "https://it.wikipedia.org/wiki?curid=747645", "title": "Gherardello da Firenze", "text": "Biografia.\nGherardello era un membro di una famiglia di musicisti e suo fratello Jacopo e suo figlio Giovanni erano anch'essi compositori; nessuna delle loro musiche ci \u00e8 comunque pervenuta. Egli nacque probabilmente a Firenze o nelle vicinanze e pass\u00f2 gran parte della sua vita nella citt\u00e0 toscana. \nNel 1343 il suo nome appare nelle scritture della Cattedrale di Firenze come impiegato. Questo prima che fosse costruita l'attuale cattedrale Santa Maria del Fiore. Successivamente divenne prete e fu cappellano di Santa Reparata dal 1345 al 1351 durante gli anni dell'epidemia di peste. \nProbabilmente intorno al 1351 entr\u00f2 nella Congregazione dei Vallombrosani, un monastero benedettino a 30 chilometri da Firenze. \nPochi sono i dettagli degli ultimi anni della sua vita e la sua data di morte \u00e8 inserita nel sonetto \"Ralegratevi, Muse, or giubilate\" scritto tra il 1362 ed il 1363 da Francesco di Simone Peruzzi, che parla della sua morte avvenuta a Firenze.\nMusica.\nNonostante Gherardello fosse famoso per le sue musiche sacre, poco ci \u00e8 rimasto di questa produzione. Un \"Gloria\" e un \"Agnus Dei\", entrambi di Gherardello, sono fra i pochi pezzi da messa di compositori italiani del XIV secolo. Lo stile delle messe di Gherardello \u00e8 simile a quello dei madrigali dello stesso periodo. I pezzi sono a due voci, con passaggi a una voce sola, in alternanza. \nLe musiche profane di Gherardello sono invece pervenute in gran quantit\u00e0: dieci madrigali a due voci, cinque ballate per voce sola, ed una famosa caccia, Tosto che l'alba a tre voci. Dal punto di vista stilistico, la sua musica \u00e8 tipica del primo XIV secolo, prevalentemente omoritmica, ad eccezione della caccia in cui le due voci superiori cantano un canone e la terza voce \u00e8 un \"tenor\" senza testo (probabilmente strumentale) su note lunghe. In una delle sue ballate monodiche \u00e8 stata riscontrata una cadenza di Landini.\nMolte delle musiche di Gherardello sono presenti nel Codice Squarcialupi anche se altri manoscritti, tutti provenienti dalla Toscana, contengono suoi lavori. Sul codice esiste un ritratto, molto probabilmente, suo (ogni compositore vi \u00e8 ritratto sulle pagine del codice)."}
{"id": "747656", "revid": "767487", "url": "https://it.wikipedia.org/wiki?curid=747656", "title": "Vita da strega (film)", "text": "Vita da strega (\"Bewitched\") \u00e8 un film del 2005 di Nora Ephron ispirato all'omonima sit-com per la televisione degli anni sessanta.\nTrama.\nIsabel Bigelow \u00e8 una giovane strega che ha deciso di vivere una vita normale, di trovarsi un lavoro, degli amici e l'amore, come i comuni mortali.\nUn giorno, mentre si trova in una caffetteria, viene notata dal famoso attore Jack Wyatt, ammaliato dal modo in cui arriccia il naso, che le offre un lavoro come interprete di Samantha nel remake della serie televisiva \"Vita da strega\". Isabel, innamoratasi dell'attore, accetta, ma scopre che la vuole usare solo per ritrovare il successo perduto. Alla fine Jack, resosi conto del talento di Isabel, le d\u00e0 una vera parte; nel frattempo tra i due nasce una storia che si complica quando lei gli svela di essere effettivamente una strega.\nCast.\nJim Carrey era stato proposto per il ruolo di Jack/Darrin, ma dovette declinare l'invito a causa di un altro impegno sul set. Prima che pervenisse a Nicole Kidman, il ruolo di Samantha era stato sorteggiato tra le attrici Jennifer Aniston, Gwyneth Paltrow, Cameron Diaz e Alicia Silverstone.\nBox office.\nIn Italia durante il primo week end di programmazione il film ha guadagnato di euro, e complessivamente una cifra di \u00a0\u20ac. Negli Stati Uniti d'America nel primo week end ha guadagnato circa e di \u00a0$ al termine delle programmazioni cinematografiche. Complessivamente, il film ha incassato \u00a0$."}
{"id": "747660", "revid": "155634", "url": "https://it.wikipedia.org/wiki?curid=747660", "title": "San Marco (sestiere di Venezia)", "text": "San Marco \u00e8 uno dei sestieri di Venezia.\nIl 12 dicembre 2007 il sestiere contava abitanti.\nGeografia.\nIl sestiere di San Marco \u00e8 delimitato a nord dal Canal Grande; a sud, dove la Piazza guarda alla Laguna di Venezia, dal bacino San Marco; a ovest dal Rio di Palazzo; a est dal Rio di San Giuliano.\nIl sestiere confina a nord col sestiere di Cannaregio e ad est col sestiere di Castello mentre si collega al sestiere di San Polo tramite il Ponte di Rialto e a quello di Dorsoduro tramite il Ponte dell'Accademia.\nDal punto di vista amministrativo il sestiere di San Marco comprende anche l'isola di San Giorgio Maggiore.\nStoria.\nIl sestiere di San Marco, originariamente chiamato \"Rivoalto\" da cui anche il nome Rialto, \u00e8 il nucleo originario della citt\u00e0. Nei suoi primi secoli di vita infatti la citt\u00e0 di Venezia era denominata \"Civitas Rivoalti\" proprio in riferimento alle isole su cui venne fondata.\nIl cuore del sestiere \u00e8 costituito dalla Piazza San Marco, che per quasi un millennio fu il centro politico e giudiziario della Repubblica di Venezia.\nLa Piazza sorse e si svilupp\u00f2 sull'area occupata dagli antichi orti (\"Brolo\") curati dalle suore del vicino convento di San Zaccaria, attorno alle due chiese originariamente presenti in questa area, la chiesa di San Teodoro (primo patrono di Venezia), poi demolita per far posto alla Basilica di San Marco e la prima chiesa di San Geminiano, originariamente posta all'incirca a met\u00e0 lunghezza della piazza attuale, di fronte alla Basilica. Con l'allargamento della Piazza, la Chiesa di San Geminiano venne poi riedificata all'altezza dell'attuale Ala Napoleonica, ora parte del Museo Correr, per costruire la quale la chiesa venne demolita nel 1807 su ordine di Napoleone.\nNell'anno 828 i pescatori Buono da Malamocco e Rustego da Torcello trafugarono da Alessandria d'Egitto la salma di San Marco evangelista e la portarono a Venezia dove \u00e8 tuttora conservata nella Basilica a lui dedicata. Da allora il santo divenne il patrono della citt\u00e0 e diede il nome alla Piazza.\nLe statue sulle colonne di San Marco e San Todaro ricordano entrambi i Santi protettori della citt\u00e0.\nMonumenti ed arte.\nIl fulcro vitale del sestiere \u00e8 senz'altro Piazza San Marco, su cui si affacciano il Palazzo Ducale, sede del potere politico veneziano sin dal IX secolo, sua prima edificazione e la Basilica di San Marco, cappella privata del Doge fino al 1807: al popolo infatti non era concesso entrare nella Basilica se non in feste o occasioni eccezionali. Fino a tale data la sede Patriarcale di Venezia era San Pietro di Castello, all'estremo orientale della citt\u00e0.\n\u00c8 l'unico spazio cittadino a cui si riserva l'appellativo di Piazza, poich\u00e9 nel resto della citt\u00e0 vi sono solo campi, campielli, corti eccetera.\nLe Procuratie poste di fronte alla Basilica e al Palazzo Ducale erano sede del potere giuridico della Serenissima.\nLa Torre dell'orologio, restaurata nel 2006, \u00e8 un monumento molto importante per i veneziani.\nDietro il Palazzo Ducale dal ponte della Paglia \u00e8 possibile ammirare il noto ponte dei Sospiri oltre al quale inizia il sestiere di Castello.\nAltri luoghi di interesse sono il Gran Teatro La Fenice, la chiesa di San Mois\u00e8 che sorge alla fine della Calle Larga XXII Marzo e Palazzo Grassi, da non molto riconvertito in prestigiosa sede espositiva.\nAl sestiere appartiene anche l'isola di San Giorgio Maggiore, dove sorgono l'omonima basilica e la fondazione Giorgio Cini."}
{"id": "747667", "revid": "181699", "url": "https://it.wikipedia.org/wiki?curid=747667", "title": "Lotta Comunista", "text": "Lotta Comunista \u00e8 un movimento rivoluzionario internazionalista extraparlamentare di sinistra fondato da Arrigo Cervetto e Lorenzo Parodi nel 1965 e ispirato alla teoria e alla prassi di Marx, Engels e Lenin.\nStoria.\nLe origini di questa organizzazione risalgono agli anni cinquanta, per opera di alcuni ex partigiani dei GAAP (Gruppi Anarchici di Azione Proletaria), formazione nata durante la riorganizzazione delle formazioni della sinistra comunista e libertaria nel dopoguerra aderenti alla FCL (Federazione Comunista Libertaria) e successivamente espulsi dalla FAI (Federazione Anarchica Italiana) a seguito della virata leninista di tale gruppo. Successivamente si unir\u00e0 il gruppo Azione Comunista espulso dal PCI a seguito della posizione presa a favore degli insorti ungheresi del 1956, duramente repressi dai carri armati sovietici. Per un approfondimento sulla storia dell'organizzazione \u00e8 necessaria la lettura delle biografie di Arrigo Cervetto e Lorenzo Parodi che permettono di comprendere sia come \u00e8 nata sia il momento storico in cui \u00e8 nata Lotta Comunista. Lo stalinismo era definito dagli stessi come la forma politica reazionaria della controrivoluzione successiva alla morte di Lenin. Il gruppo era conseguentemente schierato anche contro le posizioni del Partito Comunista Italiano, considerato non solo dipendente dal PCUS e succube della politica estera dell'URSS, ma anche colluso col capitalismo italiano, situazione che avrebbe rafforzato la struttura geopolitica che si stava delineando, impedendo la nascita e lo sviluppo di forze marxiste ed internazionaliste.\nPrassi politica.\nNel 1965, dopo una fase di chiarificazione teorica all'interno del gruppo venne assunta la denominazione di Lotta Comunista, proseguendo nella linea dell'astensionismo strategico, contraria alla partecipazione alle elezioni e a quella che viene definita come \"democrazia parlamentare borghese\" e il 7 dicembre esce a Roma il primo numero del giornale Lotta Comunista.\nA differenza di altri gruppi extraparlamentari, Lotta Comunista non ha mai attuato n\u00e9 sostenuto forme di lotta armata, nemmeno negli anni sessanta-settanta, in quanto sostiene che la rivoluzione non possa effettuarsi senza la crisi del capitalismo a livello globale unitamente al radicamento della teoria e della pratica leninista a livello quantomeno continentale (pena il finire nel capitalismo di stato in stile staliniano e/o socialdemocratico).\nL'obiettivo del partito \u00e8 quello di radicarsi a livello organizzativo nei quartieri, nelle fabbriche e nelle universit\u00e0 di alcune realt\u00e0 europee per far s\u00ec che una quota non indifferente di classe operaia europea, in un futuro prossimo, possa trovare nel partito leninista un riferimento e una guida per affrontare quei giganteschi sconvolgimenti cui il capitalismo, secondo le tesi di \"Lotta Comunista\", sta portando a livello mondiale. Il capitalismo, sempre secondo le tesi di \"Lotta Comunista\" riprese direttamente da Marx, \u00e8 incapace di mantenere un ordine mondiale. Secondo le suddette tesi, il sistema di produzione capitalistico getta ciclicamente la societ\u00e0 mondiale in una situazione di caos, generando conflitti armati per la ridefinizione dei mercati, ma, a sua volta, la crisi generale del capitalismo d\u00e0 ai comunisti l'opportunit\u00e0 di sfruttare le guerre generate dal capitalismo per favorire la rivoluzione proletaria. In quest'ultimo aspetto le tesi di \"Lotta Comunista\" si rifanno agli insegnamenti di Lenin esposti nelle sue Tesi di Aprile.\nIl 23 gennaio 2016 si \u00e8 tenuta al Teatro degli Arcimboldi di Milano una conferenza per i primi 50 anni del giornale \"Lotta Comunista\".\nAnalisi sull'Unione Sovietica.\nUno dei punti fondamentali della politica di Lotta Comunista \u00e8 la cosiddetta \"corretta e coerente applicazione del marxismo\".\nLotta Comunista ha sempre rifiutato l'idea che in Unione Sovietica, nei suoi paesi satelliti e in Asia si fosse realizzata una forma di comunismo, ritenendo al contrario che in Unione Sovietica, dopo la morte di Lenin, avesse preso corpo una vera e propria aristocrazia di burocrati costituendo una forma di capitalismo diretto e controllato dalla classe politica dirigente: il capitalismo di Stato.\nLotta Comunista ritiene che Stalin trad\u00ec la rivoluzione, accusandolo di aver messo in primo piano il suo potere personale. Nonostante la teorizzazione della possibilit\u00e0 di sviluppo di un sistema socialista in un solo ed unico paese in un mondo dominato da potenze capitalistiche (teoria del socialismo in un solo paese) derivi da uno scritto di Lenin, Lotta Comunista identifica in Stalin il reale ideatore, in quanto Lenin sarebbe stato all'epoca debilitato dalla malattia e incapace di comunicare.\nL'organizzazione ritiene che il periodo in cui Stalin ha ricoperto il ruolo di Segretario generale del Partito Comunista dell'Unione Sovietica sia stato caratterizzato dalla ferocia nella repressione e nello spionaggio, soprattutto nei confronti dei bolscevichi critici, e che la chiusura, a loro dire, autarchica, venne giustificata da Stalin teorizzando una scissione del mercato mondiale in due blocchi.\nGuido La Barbera, fra gli attuali dirigenti di Lotta Comunista, afferma che lo stalinismo super\u00f2 una debolezza intrinseca e cronica di capitali investendo nell'industria bellica e pesante e non sviluppando le infrastrutture economiche e sociali.\nCommemorazione della Rivoluzione d'Ottobre e del Primo Maggio.\nIl 7 novembre di ogni anno, Lotta Comunista celebra l'anniversario della Rivoluzione d'ottobre (cos\u00ec chiamata perch\u00e9 realizzata tra il 25 ed il 26 ottobre secondo il calendario giuliano, in vigore in Russia nel 1917). Per quanto riguarda il Primo maggio, definito da \"Lotta Comunista\" non \"festa del lavoro\" ma \"giorno di lotta internazionale dei lavoratori\", Lotta Comunista celebra il \"Primo Maggio Internazionalista\" con manifestazioni di piazza e iniziative pubbliche nelle citt\u00e0 dove \u00e8 presente come formazione politica organizzata.\nLocalizzazione del gruppo.\nLa sede centrale di Lotta Comunista si trova a Genova. Scopo di Lotta Comunista \u00e8 quello di radicare un partito leninista in alcune aree chiave della metropoli europea, come il triangolo industriale italiano e L'Ile de France di Parigi. Lotta Comunista pubblica e diffonde il mensile omonimo, fondato nel 1965, completamente autofinanziato. Le Edizioni Lotta Comunista, in diverse collane, raccolgono, propongono e ripropongono in lingua italiana, francese, inglese, tedesca, russa e greca il materiale prodotto dal 1950 ad oggi.\nLa formazione \u00e8 storicamente legata e radicata nel Genovesato anche a livello sindacale con esponenti di caratura nazionale, sia con i Circoli Operai presenti ed operanti nelle zone operaie e proletarie di Genova. Fu egemone nelle lotte studentesche degli anni 1970 col, famoso per i genovesi, \"Comitato di Lotta di Ingegneria\", formato da militanti e da simpatizzanti della sinistra in genere che non avevano mezzi politici per muoversi in un ambiente arduo come era Ingegneria agli inizi degli anni settanta.\nSi deve a tale Comitato l'intitolazione dell'aula magna di Ingegneria a Giacomo Buranello e l'apertura a colpi di piccone delle prigioni della famigerata (ai tempi del fascismo) casa dello studente di Genova, con la copertura legale di capi partigiani, essendo la zona ancora ritenuta \"militare\". Sempre al Comitato \u00e8 dovuta la nascita del museo della Resistenza allocato adesso nelle prigioni fasciste della casa dello studente di Genova. Tale museo \u00e8 visitato spesso da scolaresche per le commemorazioni del 25 aprile, ancora molto sentito a Genova.\n, casa per casa, dai suoi attivisti. \nOgni anno, d'estate, il partito organizza la Campagna Nazionale di Sottoscrizione per la Stampa Leninista, . Spesso gli attivisti di Lotta Comunista, organizzati nei \"Circoli Operai\", vendono il proprio giornale porta a porta a chiunque voglia comprarlo o ne sia interessato. Il giornale rappresenta il principale veicolo di propaganda del gruppo, in quanto il sito internet del partito (in realt\u00e0 pagina web della casa editrice Edizioni Lotta Comunista) \u00e8 attivo solo per l'ordinazione on-line del suddetto organo di stampa e delle opere marxiste disponibili in catalogo, ma non diffonde comunicati o notizie. Ogni Circolo Operaio rappresenta inoltre la sezione locale di Lotta Comunista, dove i militanti si incontrano e si riuniscono.\nPersone legate a Lotta Comunista.\nTra le persone legate al partito c'\u00e8 Bruno Fortichiari, fra i fondatori nel 1921 del Partito comunista d'Italia; aveva gi\u00e0 conosciuto Cervetto e preso parte all'esperienza di Azione Comunista di cui il 21 giugno 1956 firm\u00f2 con Luciano Raimondi il primo numero del mensile omonimo e per cui verr\u00e0 espulso dal PCI. In seguito avvi\u00f2 il tentativo di costituire il Movimento della Sinistra Comunista, verso cui inizialmente confluirono, oltre ai fuorusciti dal PCI, tra cui Giulio Seniga, i Gruppi Anarchici di Azione Proletaria (GAAP), con Arrigo Cervetto e Lorenzo Parodi, i comunisti internazionalisti di Battaglia Comunista, i trockijsti dei Gruppi Comunisti Rivoluzionari di Livio Maitan, nonch\u00e9 intellettuali comunisti, come Danilo Montaldi, o di tendenza socialista, come Giorgio Galli.\nConclusa l'esperienza di Azione Comunista tra alterne vicende, nel 1965, superati i settant'anni e con problemi di salute, Fortichiari pens\u00f2 di ritirarsi dall'attivit\u00e0 politica. Nel 1970, infranse questa decisione, iniziando a pubblicare le \u201cLettere aperte ai compagni della Sinistra Comunista\u201d e collaborando con un gruppo di giovani che, nel 1972, dette vita al bollettino \u201cIniziativa Comunista\u201d. Attento agli avvenimenti degli anni settanta, partecip\u00f2 a dibattiti e conferenze organizzati dal Circolo La Comune e da Lotta Comunista intervenendo in molte manifestazioni e conferenze negli anni settanta.\nAltri giornali editi da Lotta Comunista.\nOltre a \"Lotta Comunista\", in lingua italiana, il gruppo pubblica anche \"L'Internationaliste\" in francese, in russo tramite la ONG \u00abCentro di Studi Internazionali \u201cNoviy Prometey\u201d\u00bb pubblica il \u0411\u044e\u043b\u043b\u0435\u0442\u0435\u043d\u044c \"\u0418\u043d\u0442\u0435\u0440\u043d\u0430\u0446\u0438\u043e\u043d\u0430\u043b\u0438\u0441\u0442\" (\"Bollettino Internazionalista\"), e, tramite l'Istituto Sergio Motosi il \"Bulletin\" in tedesco, \"Internationalist Bulletin\" in inglese, \"El Internacionalismo\" in spagnolo.\nEdizioni Lotta Comunista.\nUna parte importante dell'attivit\u00e0 di Lotta Comunista \u00e8 legata all'editoria e alla diffusione porta a porta di giornali e libri.\nLa sua principale casa editrice \u00e8 la Edizioni Lotta Comunista, che, in diverse collane, propone i testi dei dirigenti dell'organizzazione, ricerche e classici. Attualmente i titoli pubblicati sono 166.\nNella collana \"Testi\" vengono riproposte raccolte di articoli gi\u00e0 pubblicati sul giornale e attualmente nel catalogo sono presenti i seguenti libri:\nLa collana \"Classici\" propone opere inedite e reprint di autori classici del marxismo.\nAltre collane della casa editrice sono \"\"Analisi\", con testi di Parodi, Cervetto, Poggi, Davoli, Palumberi e altri dirigenti del movimento, \"Ricerche\"\", che comprende un'antologia di Bruno Fortichiari e \"Lezioni di una sconfitta promessa di vittoria. Critica e teoria della Rivoluzione spagnola 1930-1939\" di Munis; e ancora \"\"Documenti'\" e la \"Biblioteca Giovani\"\" che ripropone in formato economico alcuni classici del marxismo.\nDi Lenin ha ripubblicato nel 2002 le Opere complete in 45 volumi dopo averne comprato i diritti esclusivi da Editori Riuniti, le cui edizioni ripropone in forma anastatica.\nDal 2015 \u00e8 in corso anche la pubblicazione delle Opere complete di Arrigo Cervetto in 27 volumi.\nAltro progetto in corso \u00e8 il completamento e la pubblicazione, per la prima volta in lingua italiana, delle Opere complete di Marx ed Engels in italiano prevista in 50 volumi.\nAltre edizioni.\nLotta Comunista pubblica con la casa editrice, \"Science Marxiste\", i suoi testi tradotti in varie lingue europee: francese, greco, inglese, russo, portoghese, tedesco e spagnolo. I titoli tradotti e pubblicati a oggi nelle varie lingue sono oltre 120.\nCon la casa editrice brasiliana \"Edi\u00e7\u00f5es Interven\u00e7\u00e3o Comunista\", con sede a Rio de Janeiro, pubblica le traduzioni dei suoi principali testi in lingua portoghese.\nCon le \"Edizioni Pantarei\" pubblica testi inediti in italiano indirizzati all'approfondimento e alla storia del movimento operaio, ma anche ripubblicazioni di testi di prestigio come la \"Storia del Partito Comunista Italiano\" di Giorgio Galli. I titoli pubblicati a oggi sono 35.\nIstituti di studio.\nA Genova Lotta Comunista ha creato l\"'Istituto di Studi sul Capitalismo\", con un'ampia biblioteca e con un'attivit\u00e0 documentaristica che si riflette in diverse pubblicazioni delle \"Edizioni Pantarei\". L'istituto sta portando avanti il progetto di completamento delle opere di Marx ed Engels in italiano, progetto iniziato dagli Editori Riuniti e rimasto incompleto (32 pubblicati fra il 1972 e il 1991) in una nuova e completa edizione a stampa in 50 volumi, corredata dei necessari Indici.\nSempre a Genova, in onore del militante di Lotta Comunista, Sergio Motosi, scomparso nel 2002, viene fondato da Lotta comunista nel 2005 l'Istituto \"Sergio Motosi per lo Studio del Movimento Operaio Internazionale\", che \"ha per scopo l'approfondimento degli studi riguardanti la storia del movimento operaio nel mondo, con particolare riferimento alle forme di organizzazione politica e sindacale dalle origini ai giorni nostri, promuovendo prese di contatto, scambi di idee e di esperienze sia tra i membri dell'Associazione stessa sia con altri Istituti di ricerca o studiosi della materia\" (dallo Statuto); in particolare \u00e8 un centro nodale per la pubblicazione e distribuzione di stampa in lingua estera.\nIn Russia Lotta Comunista ha creato una ONG, il Centro di Studi Internazionali \"Noviy Prometey\", che si occupa della pubblicazione e diffusione del \"Bollettino Internazionalista\" in lingua russa, di libri dell'organizzazione tradotti in russo, e dell'organizzazione, come gi\u00e0 in Italia e in Francia, di Corsi sul marxismo.\nCritiche a \"Lotta Comunista\".\nNegli anni sono state numerose le riflessioni, provenienti da pi\u00f9 parti politiche, circa il reale contenuto di Lotta Comunista. Questi contributi, lungi dall'essere raccolti in modo omogeneo ed organico, occupano polverosi archivi bibliotecari o, alla meglio, fluttuano nel Web, sotto forma di discussioni su forum, blog, saggi e articoli di giornale. Solo in anni recenti si \u00e8 vista un'iniziativa editoriale dal profilo critico, portata avanti da due ex-attivisti, intorno alla storia di Arrigo Cervetto e all'esperienza di Lotta Comunista.\nCollegamenti esterni.\nFotografie e immagini"}
{"id": "747669", "revid": "2056951", "url": "https://it.wikipedia.org/wiki?curid=747669", "title": "Torre dell'orologio (disambigua)", "text": ""}
{"id": "747670", "revid": "767487", "url": "https://it.wikipedia.org/wiki?curid=747670", "title": "Cuori ribelli", "text": "Cuori ribelli (\"Far and Away\") \u00e8 un film del 1992 diretto da Ron Howard, e tratto da uno scritto di Howard e Bob Dolman. Il film ha come interpreti principali Tom Cruise e Nicole Kidman. \u00c8 stato fotografato nel Super Panavision System 65 da Mikael Salomon, con una colonna sonora di John Williams.\nCruise e Kidman interpretano due immigranti irlandesi alla ricerca della loro fortuna nell'America del 1892, prendendo alla fine parte alla Corsa alla terra del 1893.\n\u00c8 stato presentato fuori concorso al 45\u00ba Festival di Cannes.\nAlcuni spezzoni del film sono stati impiegati nel video musicale del brano \"Book of Days\" di Enya.\nTrama.\nIn Irlanda, la casa della famiglia di Joseph Donnelly viene bruciata dagli uomini del suo padrone di casa per non aver pagato gli affitti. Giurando vendetta, Joseph tenta di uccidere il padrone di casa, ma conosce la figlia, Shannon, intenta a ribellarsi alle tradizioni di famiglia e fuggire in America. I due decidono di fuggire insieme.\nSu una nave, Shannon e Joseph conoscono il signor McGuire, che cerca di aiutarli a rivendere i cucchiai d'argento che Shannon aveva portato con s\u00e9. Arrivati a Boston, McGuire viene ucciso e i cucchiai rubati. Joseph e Shannon fuggono ed incontrano un operaio, Kelly, leader della comunit\u00e0 di immigrati irlandesi, che trova loro un alloggio e dei posti di lavoro, ma purtroppo i due sono costretti a condividere l'unica stanza rimasta; per evitare uno scandalo, Joseph dice che Shannon \u00e8 sua sorella.\nNei giorni passati, Joseph e Shannon iniziano ad essere attratti l'un l'altro ma entrambi respingono i propri sentimenti. Joseph fa diversi incontri di boxe nel locale gestito da Kelly vincendo sempre e diventando cos\u00ec un idolo del quartiere. Intanto in Irlanda, la casa dei Christie viene bruciata e la famiglia decide di emigrare in America per ritrovare la loro figlia Shannon.\nUna sera, Joseph va al club di Kelly e scopre Shannon sul palco come una ballerina di burlesque. Mentre cerca di interrompere il ballo, Joseph viene circondato da alcuni ammiratori che lo invitano ad un incontro di boxe con una somma di 200 dollari. Joseph, convinto da Shannon, accetta l'incontro ma durante la lotta viene distratto da uomini che tentano di abusare di Shannon e per questo viene sconfitto e cacciato dal locale insieme a Shannon. Entrambi perdono l'alloggio e vengono banditi dal quartiere irlandese.\nFiniti per la strada e senza un soldo, Joseph e Shannon entrano infreddoliti in una casa che sembra abbandonata; l\u00ec mangiano e si scaldano e si dichiarano i sentimenti, ma arriva il proprietario della casa; Shannon e Joseph riescono a fuggire, ma Shannon rimane ferita per un colpo di fucile alla spalla.\nJoseph porta Shannon in una casa, per cercare aiuto, e arriva presso la casa della famiglia dei Christie, giunti in America e si allontana senza riuscire a dichiararle i suoi sentimenti.\nJoseph trova lavoro presso una ferrovia abbandonando il suo sogno di possedere la terra. Un giorno fugge per partecipare alla Corsa alla terra dell'Oklahoma per rivendicare il suo diritto sulla terra. Qui ritrova Shannon e il suo promesso sposo Stephen, geloso delle sue attenzioni per Shannon e disposto ad ucciderlo. La notte precedente alla corsa per la conquista della terra, il cavallo di Joseph muore e lui ne prende un altro che riesce a prevalere sugli altri, dopo aver scoperto che Stephen aveva imbrogliato controllando illegalmente il territorio prima della gara.\nJoseph \u00e8 pronto a piantare la sua bandiera mentre Shannon si precipita al suo fianco respingendo definitivamente Stephen. Tuttavia Stephen approfitta di un attimo di distrazione e si avventa su Joseph, i due iniziano a lottare e Joseph viene schiacciato dal peso del cavallo. In quel momento lo spirito di Joseph si allontana dal suo corpo e \"sorvola\" la terra sotto di lui e vede la disperazione di Shannon. Lo spirito di Joseph rientra nel ragazzo ed egli riprende conoscenza e i due insieme piantano la bandiera per prendersi la terra e vivere per sempre felici e contenti.\nProduzione.\n\"Cuori ribelli\" \u00e8 uno dei lungometraggi registrati interamente in formato \"widescreen\" 70 mm. Ron Howard non era soddisfatto dell'espressione di Nicole Kidman durante la scena in cui il suo personaggio solleva l'insalatiera che copre le intimit\u00e0 di Joseph (Tom Cruise) e, senza parlarne alla Kidman, consigli\u00f2 a Cruise di togliersi la biancheria: Howard ottenne cos\u00ec l'effetto che desiderava nel film. La hit \"Book of Days\" di Enya fa parte della colonna sonora.\nAccoglienza.\nIl film ricevette giudizi contrastanti, ma venne ben accolto dal pubblico. Il film, il cui costo per la realizzazione fu di $ 30 milioni, guadagn\u00f2 $ 13 milioni gi\u00e0 nel suo primo weekend, giungendo a un totale di $ 59 milioni. Tom Cruise venne pesantemente criticato per il suo accento irlandese, che alcuni giudicarono ridicolo."}
{"id": "747671", "revid": "767487", "url": "https://it.wikipedia.org/wiki?curid=747671", "title": "Impanazione", "text": "Impanazione \u00e8 il termine utilizzato per descrivere l'unione del corpo di Cristo con il pane dell'Eucaristia: gli attributi divini di Cristo sarebbero condivisi con il pane eucaristico attraverso il suo corpo. Questo punto di vista trova una propria base sull'analogia con l'Unione ipostatica di Cristo: Dio fatto carne nella persona di Ges\u00f9 Cristo assicura che \"Dio si fa pane\" nell'Eucaristia. \nVisto come \"eresia\" dalla Chiesa cattolica, \u00e8 considerato simile alla \"consustanziazione\", ma \u00e8 rifiutato dalla Chiesa Luterana: mentre Lutero non vedeva ragioni per esprimersi su consustanziazione (le sostanze del corpo e del sangue di Cristo sono presenti insieme alle sostanze del pane e del vino) o impanazione (Dio si fa letteralmente pane), il suo movimento \u00e8 andato definendo meglio la propria posizione.\nInfatti, sempre l'evoluzione del pensiero cristiano nei secoli mostra la ripresentazione di un concetto pi\u00f9 volte; con i mutamenti delle dottrine e delle sensibilit\u00e0, la teoria dell'impanazione \u00e8 passata dall'essere all'essere condannata come \"eresia\" in campo cattolico.\nSan Giovanni Damasceno in effetti aveva una visione della trasformazione eucaristica definibile come \"quasi-impanazione\": esistono due modi di essere del Cristo risorto. Come Spirito Egli scese su Maria e nel suo grembo form\u00f2 il corpo del Verbo incarnato, e come Spirito scende sul pane e sul vino e li forma in uno stesso corpo. Tale corpo eucaristico \u00e8 distinto dal corpo glorificato, poich\u00e9 il primo pu\u00f2 essere spezzato e mangiato, mentre il secondo \u00e8 immutabile, ma entrambi sono uno attraverso l\"'Unione Ipostatica\".\nIn campo luterano, sar\u00e0 Andrea Osiandro a parlare di impanazione."}
{"id": "747672", "revid": "57342", "url": "https://it.wikipedia.org/wiki?curid=747672", "title": "Mori di Venezia", "text": ""}
{"id": "747677", "revid": "15756", "url": "https://it.wikipedia.org/wiki?curid=747677", "title": "Mercerie", "text": "Le Mercerie (\"Marzarie\" in veneziano) sono la pi\u00f9 nota arteria commerciale della citt\u00e0 di Venezia. Si trovano nel sestiere di San Marco e collegano la zona di Rialto a Piazza San Marco attraverso un articolato complesso di calli. Devono il nome al fitto susseguirsi dei negozi dei \"Marzeri\" che avevano anche la loro scuola in campo San Zulian.\nA differenza della maggior parte dei vicoli veneziani i vari tratti non vengono chiamati \"calle\" bens\u00ec tradizionalmente \"Marzaria e\" andando da campo San Bortolomio, vicino al ponte di Rialto, verso Piazza San Marco verso assumono definizioni specifiche:\nStoria.\nFin dal Medioevo le Mercerie si attestarono come percorso principale, sebbene tortuoso, tra i due poli del potere veneziano: quello economico e amministrativo a Rialto e quello politico a San Marco. Questa condizione attrasse subito le numerose attivit\u00e0 commerciali che continuano ancor oggi a costeggiarlo senza soluzione di continuit\u00e0, fatte salve soltanto le porte di accesso alle abitazioni soprastanti che non potevano essere spostate su altri lati degli edifici.\nIl conseguente fitto e continuo traffico di persone venne evidenziato dal provvedimento del 1299 che vietava il passaggio a cavallo per tutte le Mercerie; in alternativa, se era proprio inevitabile, imponeva di dotare di sonagli gli animali di modo che i pedoni ne fossero avvertiti.\nGi\u00e0 una trentina d'anni prima il governo aveva manifestato un evidente interesse per questa strada predisponendone un preciso piano di \"riqualificazione\". Il progetto prevedeva la pavimentazione del tracciato e l'eliminazione dei \"reveteni\", le falde dei tetti sporgenti a tettoia sulle calli, e la loro sostituzione con grondaie nonch\u00e9 l'eliminazione di tutte le invadenze posticce installate dalle botteghe compresi i banchi esterni. Un fatto rilevante a indicare l'interesse pubblico \u00e8 il totale accollamento delle spese al governo senza chiedere, come d'uso, un contributo ai proprietari. Venivano anche indicate come esempio da seguire le case donate dal doge Pietro Ziani all'abbazia di San Giorgio, gi\u00e0 risistemate a spese del comune: \u00abad modum domorum Sanctii Georgii\u00bb. Il piano, che era stato concepito nel 1269 e reso esecutivo nel 1272, prevedeva una breve durata dei lavori (due mesi) ma le evidenti difficolt\u00e0 e resistenze dei privati obbligarono il governo a riproporlo nel 1340 con una intensificata sorveglianza dei \"magistrati del Piovego\".\nPer quanto riguarda la lastricatura \u00e8 molto probabilmente la prima volta per una calle \u2013 la pavimentazione dello spazio aperto pi\u00f9 importante di Venezia, la piazza San Marco, era stata iniziata soltanto una trentina d'anni prima per volont\u00e0 del doge Renier Zen \u2013 mentre per l'installazione di grondaie costituiva una novit\u00e0 assoluta. In effetti il vecchio \"revetene\" impediva soltanto il ruscellamento sulle pareti dell'edificio scaricando l'acqua piovana direttamente sulle strade; l'installazione delle grondaie comportava anche altre modifiche come l'incorporazione degli scarichi nelle murature con i \"canoni da acqua\" (corti moduli tubolari e troncoconici in laterizio) e la connessione alle eventuali cisterne d'acqua piovana o alla stretta canalizzazione sotterranea, il \"gatolo\", che portava le acque reflue al canale.\nL'esperienza delle Mercerie diverr\u00e0 poi un parametro per la regolamentazione degli spazi pubblici e degli edifici prospettanti tutta la citt\u00e0: la progressiva pavimentazione delle calli, a partire dalle pi\u00f9 importanti \"salizade;\" il divieto di bancarelle abusive; per quanto riguarda le grondaie gi\u00e0 entrate nel gusto locale all'inizio del Trecento il \u00abponere in gurnis\u00bb divenne un obbligo esteso alle nuove edificazioni di tutta la citt\u00e0 dal 1334.\nLa pavimentazione medievale in laterizio fu sostituita nel 1677 con i \"masegni\", i grandi blocchi di trachite tipici della pavimentazione veneziana, ma con la raccomandazione di recuperare i mattoni per poter riparare altre pavimentazioni sparse per la citt\u00e0.\nI procuratori continuarono a prestare una notevole attenzione alla mercerie non solo con l'inserimento del trionfale ingresso alla piazza sotto alla Torre dell'orologio, a fine Quattrocento, oppure il rifacimento in pietra del ponte dei Bareteri nel 1509, ma anche con interventi apparentemente minori: alla fine del Cinquecento, spostarono alcune risorse dagli interventi in corso alle Procuratie nuove per la consolidare di alcuni edifici pericolanti e puntellati nonch\u00e9 alla celere ricostruzione di una casa con bottega crollata nel 1606.\nInfatti a questo percorso veniva assegnata dallo Stato una notevole importanza, a prescindere dalla episodica presenza di eminenze architettoniche, per il loro essere una vetrina della ricchezza e operosit\u00e0 urbana. Ad esempio, ben consci dell'effetto teatrale determinato dal passaggio dalle strette viuzze alla luminosit\u00e0 della piazza, su questo tracciato vennero condotti trionfalmente Francesco Sforza e la moglie Bianca nella loro visita del 1422. Inoltre dal Seicento le Mercerie vengono elette a percorso cerimoniale per i neonominati procuratori di San Marco: l'intero percorso veniva dotato di un tappeto bianco e le botteghe venivano addobbate a festa, il nominato lo affrontava con un seguito formato da tutti i procuratori vestiti di porpora e dai parenti sostando alla chiesa di San Salvador per proseguire per il palazzo Ducale a prestare giuramento. Restano ricordati in letteratura gli ingressi pi\u00f9 sfortunati: quelli di Aurelio Rezzonico e di Giorgio Pisani. Rezzonico fu nominato nel 1758 e per celebrare la contemporanea elezione al Santo Soglio del fratello Carlo aveva ornato la stola di cavaliere con un triregno, cosa considerata inopportuna dal governo che immediatamente ne sospese l'ingresso; il \"nobil homo\" mor\u00ec di l\u00ec a poco e venne sostituito alla procuratoria dal figlio Lodovico. Ancora pi\u00f9 rovinoso fu l'esito dell'ingresso del Pisani nel 1780: si fece sfarzosamente accompagnare da ben 350 patrizi e vennero a rendergli omaggio anche rappresentanti delle citt\u00e0 \"suddite\". Abile oratore di posizioni innovative e decisamente malvisto dai conservatori, aveva dimostrato cos\u00ec che le sue idee avevano un largo seguito. N\u00e9 erano stati dimenticati i satirici quadretti che aveva esposto in casa, talvolta piuttosto espliciti: in uno, per esempio, sul libro aperto del leone marciano si leggeva \"pasti fuisti\" (siete trapassati) anzich\u00e8 l'usuale motto. Due giorni dopo fu arrestato per ordine degli Inquisitori di Stato e rinchiuso per dieci anni nel castello di San Felice a Verona. Dopo un breve confino nella sua villa di Monastier fu di nuovo recluso nella fortezza di Brescia fino alla fine della repubblica. Nella direzione inversa era percorsa a piedi dal doge quando con il suo corteo, dal 1487, annualmente si recava a render omaggio alla reliquia della Croce a San Giovanni Elemosinario. Lo stesso avvenne per esempio, ai funerali di Francesco Foscari, doge appena costretto all'abdicazione, per accompagnarne la salma fino a Rialto e di l\u00ec in barca ai Frari: erano presenti, tutto il Senato, tutto il clero e tutte le scuole; venti gentiluomini vestiti di scarlatto circondavano il cofano sostenuto da fidi marinai e coperto dall'ombrello dogale dorato, seguiva anche il doge in carica Pasquale Malipiero vestito, per rispetto, dei meno altisonanti abiti da senatore.\nNaturalmente l'importanza commerciale e celebrativa influ\u00ec sempre sui valori fondiari. A titolo di esempio abbiamo notizia dell'impennamento della rendita della commissaria Tomasi, un gruppetto di case in \"Marzaria de l'orologio\" lasciato in legato alla Scuola Grande della Misericordia, che dal 1581 al 1615 sal\u00ec da 685 a 1480 ducati. Oppure sappiamo della fiducia sulle future rendite nella scelta di ricostruire dalle fondamenta un edificio con negozi all'inizio delle stessa strada sopra il ponte dei Ferali: la semplice casa di quattro piani e senza ornamenti riedificata da Antonio Gaspari venne a costare la non trascurabile cifra di 2200 ducati.\nNonostante le riserve espresse da Marco Antonio Sabellico gi\u00e0 alla fine del Quattrocento e l'ipotesi di un'eventuale rettificazione prospettate nel 1604 dai \"procuratori de supra\" \u00absi che stando dal capo verso San Zulian si possi vedere per drittura la Piazza di San Marco per decoro, et ornamento pubblico\u00bb le Mercerie resteranno sempre una tortuosa via medievale.\nSoltanto nell'Ottocento, con l'idea di trasformare Venezia negli standard incongrui delle altre citt\u00e0 \u2013 tra i fantasiosi piani, alcuni vanamente teorici, come le idee ingenue generali del signor Andrea X (altrimenti anonimo) o quella di un tunnel sotto il livello stradale proposto dl signor Bellinovich, altri pi\u00f9 dettagliati come la futuribile \"galleria Manin\" proposta dall'ingegnere Pietro Marsich nel 1867 che doveva essere una struttura pensile in acciaio e cristallo e tagliare dritto da Rialto a San Marco \u2013 si giunse alla decisione di allargare il primo tratto con l'abbattimento non solo di edifici minori ma anche del cospicuo palazzo Tasca verso San Bortolomio.\nL'interesse delle amministrazioni pubbliche veneziane per le Mercerie, oltre che relativamente alla pavimentazione e alle regolamentazioni urbanistiche, si manifest\u00f2 anche in un altro importante settore, quello della sicurezza.\nGiova ricordare che in epoca medievale Venezia, con la sua conformazione, fatta di strette calli, canali, ponti spesso privi di balaustre, era, specialmente di notte, molto pericolosa. Per questo motivo il problema dell'illuminazione \u00e8 stato sempre molto sentito.\nNel 1128 il doge Domenico Michiel ordin\u00f2 che nelle strade meno sicure fossero poste, attaccate ai muri delle case dei \"cesendeli impizadi\" (lampade a olio accese) che dovevano ardere tutta la notte, la cui cura era affidata ai parroci, mentre le spese erano sostenute dalla Repubblica. Questa misura tuttavia si rivel\u00f2 insufficiente a garantire la sicurezza e nel 1450 la zona dei portici della Drapperia di Rialto (attuale \"Ruga dei Oresi\") venne illuminata con quattro lampade che dovevano restare accese tutta la notte, inoltre divenne obbligatorio a chi usciva di notte dotarsi di una lanterna.\nTuttavia fu solo nella prima met\u00e0 del Settecento che le cose cambiarono significativamente. Le Mercerie furono la prima zona a essere dotata di illuminazione pubblica il 24 ottobre 1719, mediante fanali a olio, quando il resto di Venezia fu illuminata a partire dal 23 maggio 1732, a seguito di una deliberazione del Consiglio dei X che decret\u00f2 l'installazione di 843 \"ferai\" (fanali) alimentati a olio.\nNel luglio 1839 la Congregazione municipale di Venezia decise di appaltare alla ditta francese \u201cDe Frig\u00e8re, Cottin, Montgolfier, Bodin\u201d, detta \"La Lionese\", il contratto per la fornitura e la gestione di un impianto di illuminazione a gas nelle zone di di San Marco, Piazza e Riva Schiavoni, Merceria, San Bartolomeo e Calle Larga, mediante 146 fanali in lamiera di ferro, muniti ai quattro lati e inferiormente di cristalli. L'impianto venne inaugurato il 19 agosto 1843 a San Marco, Mercerie, e altre vie centrali e fu celebrato con una grande festa popolare tenutasi in San Marco. \nI \"marzeri\".\nLa storia delle Mercerie, la loro nascita, lo sviluppo e il passaggio fra le diverse fasi di crescita e decadenza, segue di pari passo, almeno fino al XIX secolo, la sorte del gruppo sociale a cui deve il suo nome. Il nome Mercerie, \"Marzarie\" in veneziano, deriva dalle numerose botteghe di vendita di merci che nel periodo medioevale ne caratterizzavano (e ne caratterizzano tuttora) il percorso. I merciai, \"Marzieri\" o \"Marzeri\" in veneziano, erano una delle \"arti\" pi\u00f9 antiche di Venezia, esistendo documenti sulla sua rappresentanza che risalgono al 942 d.C.\nNel mondo medioevale Venezia fu una delle prime comunit\u00e0 a disporre di una legislazione sulle Arti attraverso vari capitolari emessi fin dal 1261. Nel capitolare emesso il 2 dicembre 1271 i merciai venivano esplicitamente indicati, ma bisogna attendere il 23 marzo 1446 per l'emissione della relativa mariegola contenente regole precise di condotta di questa corporazione.\nAi merciai spettava la vendita dei tessuti di ogni tipo. Nel XIII secolo la parte preponderante del commercio dei tessuti era costituita dalla seta, a cui si aggiunsero poi altri prodotti quali accessori in cuoio, pianete, cappelli in panno e altro fino ad arrivare a una notevole diversit\u00e0 di prodotti venduti. Questa enorme crescita ebbe nel tempo una duplice conseguenze: da un lato a partire dal XVI secolo iniziarono a staccarsi dai \"marzieri\" dei gruppi che formarono delle corporazioni specifiche (ad esempio gli specchieri), dall'altro crebbero i contrasti con altre corporazioni che vendevano gli stessi prodotti (ad esempio gli straccivendoli o i venditori di tele).\nAll'inizio del XVI secolo i merciai gestivano la vendita di una lunga serie di prodotti collegati non pi\u00f9 solo al tessile, ma anche all'abbigliamento e all'arredamento. Una parte consistente della produzione delle manifatture tessili della terraferma veniva venduto nella botteghe di \"marzieri\", \"drappieri\" e \"tellaroli\" che a partire dal Quattrocento avevano iniziato a occupare l'area urbana fra il Rialto e San Marco con negozi e magazzini. \u00c8 da notare che nelle botteghe dei merciai non venivano venduti solo prodotti veneziani, ma anche prodotti di importazione la cui vendita era regolata dalle arti specifiche. Infine si deve osservare che le botteghe dislocate lungo le tortuose calli che dal Ponte di Rialto arrivavano fino a piazza San Marco, non erano solo di merciai, sebbene questi fossero numerosi. Piuttosto l'importanza dei merciai stava molto nel fatto che le loro botteghe fossero sicuramente le pi\u00f9 appariscenti, colme di merce variopinta esposta anche all'esterno della bottega che dava alle calli una perenne aria di festa e di allegria. Questo fece si che la passeggiata nelle Mercerie divenne uno degli itinerari pi\u00f9 frequentati, non solo dai veneziani, ma anche e soprattutto dalle personalit\u00e0 straniere che si trovavano in visita nella citt\u00e0. In questo modo la sensibilit\u00e0 e la capacit\u00e0 di vendita, da sempre patrimonio dei veneziani, divenne a partire dal Cinquecento e poi nei secoli successivi un elemento fondamentale dell'economia veneziana.\nIl governo della repubblica, consapevole dell'importanza economica dei merciai, si dot\u00f2 di opportuni sistemi per gestire in modo pi\u00f9 efficiente i problemi legati alla vendita delle merci. In particolare il Senato veneziano stabili nel 1633 che per tutte le decisioni e le ammende concernenti la congregazione dei merciai potesse appellarsi ai Provveditori di Comun e non alla Giustizia Vecchia sotto la quale ricadevano quasi tutte le Arti, in tal modo riconoscendo alla corporazione una importanza pari a quella di settori strategici quali la vendita di oro, l'arte vetraria e le arti mediche.\nPer quanto anzidetto i merciai divennero una delle pi\u00f9 ricche e pi\u00f9 ambite corporazioni della Venezia rinascimentale. Questo \u00e8 confermato da un documento fiscale del 1568 in base al quale il capitale delle botteghe di merciai arrivava a circa 500.000 ducati, una cifra di per s\u00e8 enorme che per met\u00e0 era in mano a solo una ventina di persone, che avevano un patrimonio procapite maggiore di 5.000 ducati. Inoltre altri quarantacinque merciai avevano una ricchezza stimata tra i 2.000 e i 4.000 ducati, e una settantina di essi gestiva tra i 900 e i 1800 ducati all'anno. Come elemento di confronto si pu\u00f2 osservare che in quel tempo una persona poteva considerarsi benestante se disponeva di una rendita annua di un migliaio di ducati. Da tale documento emerge quindi che un terzo degli iscritti guadagnava una cifra sufficiente a considerarsi pi\u00f9 che benestante e un altro terzo guadagnava tra i 150 e i 450 ducati all'anno.\nIl mestiere del \"marzer\" era dunque piuttosto ambito, e quantunque non tutti fossero ricchi, basta a tal proposito ricordare che rientravano nella corporazione anche i venditori ambulanti, esso spesso consentiva a persone, anche di estrazione povera, di raggiungere un certo benessere e una buona considerazione sociale.\nFra i merciai che pi\u00f9 si sono evidenziati meritano una citazione alcuni le cui storie sono arrivate fino ai nostri giorni. Il primo fra questi \u00e8 Bartolomeo Cargnoni.\nBartolomeo Cargnoni era di umili origini, figlio di un \"penachier\" (venditore di piume ) bergamasco trasferitosi a Venezia che aveva una bottega a San Giovanni Grisostomo nei pressi del Fondaco dei Tedeschi, e rimase orfano in giovane et\u00e0. Ci\u00f2 nonostante alla sua morte aveva un ingente patrimonio: possedeva tre grandi botteghe in Campo San Bartolomeo in cui venivano vendute acconciature e decorazioni di piume, una fabbrica che produceva tessuti auroserici, e un capitale investito nel debito pubblico della citt\u00e0 di circa 100.000 ducati. Tuttavia il motivo per cui il nome di Cragnoni \u00e8 rimasto nella storia, non \u00e8 certo per la sua ricchezza, o per il fatto che si fece ritrarre da un pittore fiammingo allora sconosciuto, Daniel van den Dyck, il cui dipinto si trova oggi nel Palazzo Contarini del Bovolo, ma per il suo ruolo di benefattore (\"Benefator insigne\" come indicato nella iscrizione del succitato dipinto successiva alla realizzazione). Infatti egli nel 1662, poco prima della sua morte, decise di lasciare tutto il suo patrimonio di circa 104.000 ducati (corrispondenti a circa 15 milioni di euro di oggi) all\u2019Ospedale dei Derelitti, dove dal 1659, aveva servito come amministratore.\n Tanta generosit\u00e0 fu comunque premiata in quanto sulla facciata della chiesa di Santa Maria dei Derelitti, ampliata e abbellita grazie alla donazione del Cargnoni, sono presenti un suo busto, con ai lati due stemmi a forma di piume di struzzo e una lapide a ricordo della donazione.\nCargnoni non fu comunque il pi\u00f9 famoso n\u00e8 il pi\u00f9 ricco fra i merciai che avevano fatto fortuna. Un altro esempio \u00e8 la famiglia Bergonzi (o Bregonzi), merciai di origine bergamasca che commerciavano in seta. Francesco Bergonzi venne aggregato al Patriziato nel 1665, al tempo della guerra di Candia e fa parte di quel nutrito gruppo di merciai che raggiunsero la nobilt\u00e0 attraverso il pagamento di una sorta di tassa di 100.000 ducati.\nLa famiglia Tasca che era divisa in due rami di cugini dalle botteghe adiacenti nella zona di San Salvador e San Bartolomeo e uno dei due rami Tasca era entrato nel patriziato nel 1646, non appena era stato possibile (\"Case fatte per soldo\"). Bartolomeo Bontempelli detto dal Calice, nato intorno al 1538, originario della Val Sabbia nel bresciano, giunto giovanissimo a Venezia con una modesta somma di denaro, divenne in pochi anni ricchissimo. In pochi anni pass\u00f2 dall'essere un commesso nella bottega di Giacomo di Bernardo all'insegna del Calice (da cui poi il suo nome) a possedere due botteghe di merceria in San Salvador. In poco tempo commerciando in panni pregiati, cinabro e mercurio (di cui aveva in appalto una miniera nel territorio di Agordo) e facendo investimenti in titoli del debito pubblico e prestiti ipotecari, raggiunse una notevole posizione economica e sociale. Anche lui fu in generoso benefattore in quanto fece restaurare a sue spese chiese e ospedali fra cui l'ospedale di S. Lazzaro dei Mendicanti (attuale Chiesa di San Lazzaro dei Mendicanti).\nDescrizione.\nLe Mercerie formano un percorso ideale che dal centro politico-religioso di Piazza San Marco conduce al Ponte di Rialto, lungo un tortuoso tragitto di circa 500 metri che passando per calle e campi attraversa tutto il sestiere San Marco. Questa \u00e8 una delle zone pi\u00f9 compatte di Venezia fatta di edifici costruiti per lo pi\u00f9 in epoca bizantina, ma completata poi con i palazzi pi\u00f9 ricchi nel periodo rinascimentale. Lungo il percorso si incontrano, oltre alle vestigia del passato, negozi e veri e propri outlet delle pi\u00f9 prestigiose marche di beni di consumo e di lusso, che ne fanno una sorta di \"centro commerciale all'aperto\". Seguendo tale percorso, da San Marco verso il Rialto, si incontrano via via:"}
{"id": "747691", "revid": "123971083", "url": "https://it.wikipedia.org/wiki?curid=747691", "title": "Lingua slesiana", "text": "Lo slesiano o alto slesiano (in slesiano \"\u015al\u016fnsko godka\"; in polacco \"J\u0119zyk \u015bl\u0105ski\"; in ceco \"Slez\u0161tina\") \u00e8 una lingua lechitica parlata in Polonia, nella regione della Slesia.\nDistribuzione geografica.\nAttualmente i parlanti lo slesiano vivono nella regione dell'Alta Slesia, la quale \u00e8 divisa geograficamente tra il sud-ovest della Polonia ed il nord-est della Repubblica Ceca. Oggigiorno la lingua \u00e8 frequentemente parlata nell'area del confine storico della Slesia ad est, sul triplo confine tra la Polonia, la Germania e la Repubblica Ceca e nel territorio compreso fra le citt\u00e0 di Syc\u00f3w e Prudnik ad ovest.\nStando al censimento ufficiale polacco del 2011, 509 000 persone hanno dichiarato lo slesiano come prima lingua. Il numero globale di parlanti supera i due milioni di cui almeno 100.000 in Repubblica Ceca.\nClassificazione.\nSecondo \"Ethnologue\", la classificazione della lingua slesiana \u00e8 la seguente:\nSistema di scrittura.\nNon esiste un solo alfabeto slesiano. Una delle proposte \u00e8 questo, composto di 32 lettere dell'alfabeto latino:\ne dei 4 digrammi: ch, dz, d\u017a, d\u017e.\nEsiste anche l'alfabeto slesiano di Steuer.\nEsempi.\nIl \"Padre Nostro\" in slesiano, polacco e ceco.\n\"Slesiano:\"\n\"Polacco:\"\n\"Ceco:\""}
{"id": "747696", "revid": "200568", "url": "https://it.wikipedia.org/wiki?curid=747696", "title": "Goulash", "text": ""}
{"id": "747697", "revid": "121286", "url": "https://it.wikipedia.org/wiki?curid=747697", "title": "Stazione di Monte Mario", "text": ""}
{"id": "747699", "revid": "120498289", "url": "https://it.wikipedia.org/wiki?curid=747699", "title": "Fondazione Giorgio Cini", "text": "La Fondazione Giorgio Cini \u00e8 un'onlus istituita dal conte Vittorio Cini in memoria del figlio Giorgio, morto a soli trent'anni in un incidente aereo.\nLa storia.\nCostituita il 20 aprile 1951, la fondazione \u00e8 un centro d'arte e di cultura con lo \u00abscopo di promuovere il ripristino del complesso monumentale dell'isola di San Giorgio Maggiore e di favorire la costituzione e lo sviluppo nel territorio di essa di istituzioni educative, sociali, culturali ed artistiche, occorrendo in collaborazione con quelle cittadine gi\u00e0 esistenti\u00bb. La piccola isola di fronte a piazza San Marco era infatti gravemente degradata da quasi centocinquant'anni di occupazione militare; gli interventi di ripristino e bonifica attuati dalla fondazione hanno consentito di reinserirla nella vita di Venezia e di farne un centro internazionale di attivit\u00e0 culturali.\nLa rilevanza dell'impresa, una delle maggiori - come iniziativa privata - del XX secolo, \u00e8 testimoniata, oltre che dall'investimento iniziale per il restauro, dalle manifestazioni promosse e ospitate e dal patrimonio, soprattutto artistico, che \u00e8 conservato alla Fondazione sull'Isola e dal 1984 anche presso la Galleria di Palazzo Cini a San Vio.\nLa Fondazione oltre alle proprie attivit\u00e0 di ricerca, mostre e convegni, spettacoli e concerti, accoglie congressi e convegni di qualificate organizzazioni scientifiche e culturali e ospita iniziative di assoluta importanza nel campo dei rapporti internazionali (in primis i due incontri dei G7 svoltisi nel 1980 e nel 1987).\nLa presenza dei maggiori intellettuali ed artisti, nonch\u00e9 di personalit\u00e0 della politica e dell'economia e il ricordo che ne serbano gli studiosi e gli ospiti che l'hanno frequentata sono un'ulteriore testimonianza del ruolo della Fondazione Giorgio Cini.\nGli Istituti.\nCaratteristica della struttura della Fondazione Giorgio Cini, sin dalla sua nascita, \u00e8 quella della divisione in Istituti, che garantisce la vastit\u00e0 degli interessi di ricerca e il profilo scientifico delle pubblicazioni. Attualmente gli Istituti attivi sono:\nL'Istituto di Storia dell'Arte.\nPer numero di iniziative e pubblicazioni, la ricchezza delle collezioni e dei fondi che ad esso afferiscono, l'Istituto di Storia dell'Arte \u00e8 il maggiore tra quelli attivi nell'ambito della Fondazione Giorgio Cini. Esso nasce nel 1954 a seguito di un accordo tra la Fondazione Giorgio Cini e l'Universit\u00e0 di Padova. Il primo direttore dell'Istituto \u00e8 infatti il titolare della cattedra di Storia dell'Arte dell'ateneo patavino, Giuseppe Fiocco. Tra le varie iniziative, oltre alla pubblicazione di importanti testi scientifici sulla storia dell'arte veneta e l'organizzazione di convegni internazionali, va ricordata l'attivit\u00e0 espositiva, incentrata sull'arte veneziana.\nI periodici.\nTra le attivit\u00e0 dell'Istituto di Storia dell'Arte va ricordata la pubblicazione di importanti periodici specialistici, punti di riferimento per l'arte veneta:\nLe Biblioteche.\nIl cuore del complesso bibliotecario della Fondazione Giorgio Cini \u00e8 la Nuova Manica Lunga, l'antico dormitorio dei padri benedettini progettato da Giovanni Buora, un eccezionale spazio di fruizione dei beni culturali e documentali concepito secondo i pi\u00f9 moderni standard biblioteconomici internazionali.\nIl progetto architettonico e di riqualificazione degli spazi, curato da Michele De Lucchi, favorisce un percorso di fruizione aperto e multidisciplinare, mettendo a disposizione degli utenti materiali preziosi e spesso introvabili altrove con buona parte del materiale in libera consultazione a scaffale aperto, in un insieme che si integra alla perfezione con la storica e monumentale biblioteca seicentesca realizzata sull'Isola di San Giorgio Maggiore da Baldassare Longhena.\nLa Nuova Manica Lunga rappresenta la \"piazza ideale\" del Centro Internazionale di Studi \"Vittore Branca\" istituito dalla Fondazione Cini nel 2010.\nLa dotazione bibliotecaria della Fondazione Cini annovera nuclei sulla storia di Venezia, sulla letteratura, la musica, il teatro e il melodramma, sulle relazioni tra Venezia e l'Oriente e sulle religioni e le civilt\u00e0 comparate.\nIl nucleo pi\u00f9 significativo \u00e8 certamente quello dedicato alla storia dell'arte. Questa biblioteca, infatti, ricca di oltre 150.000 volumi e circa 800 testate, di cui oltre 200 correnti, \u00e8 una delle pi\u00f9 ricche biblioteche specialistiche di storia dell'arte appartenente a un'istituzione italiana, seconda solo alla Biblioteca di Archeologia e Storia dell'Arte (BiASA) di Palazzo Venezia a Roma, che per\u00f2 raccoglie anche volumi di archeologia, e certo la pi\u00f9 fornita di materiale riguardante l'arte e la civilt\u00e0 veneziana.\nLe biblioteche della Fondazione Giorgio Cini sono aperte al pubblico dal luned\u00ec al venerd\u00ec.\nIl Centro Internazionale di Studi della Civilt\u00e0 Italiana \"Vittore Branca\".\nIl Centro Internazionale di Studi della Civilt\u00e0 Italiana, intitolato al noto italianista e storico segretario generale della Fondazione Cini Vittore Branca, si trova sull'Isola di San Giorgio Maggiore a Venezia.\nIl Centro \"Vittore Branca\" \u00e8 un polo di studi umanistici, facente capo alla Fondazione Giorgio Cini, la cui missione consiste nell'accogliere studenti, accademici, scrittori ed artisti che intendano trascorrere un periodo di studio a Venezia, vivendo a San Giorgio e lavorando nelle biblioteche della Fondazione e della citt\u00e0.\nIl Centro \"Vittore Branca\", costituito nel 2010, accoglie senza limiti di et\u00e0 studiosi e artisti interessati a sviluppare un progetto di ricerca sulla civilt\u00e0 italiana (veneta in particolare), con un orientamento multidisciplinare, in una delle sue principali manifestazioni: le arti, la storia, la musica, la letteratura e il teatro.\nAl Centro \"Vittore Branca\" si accede a seguito di un'ammissione.\nA sostegno di questa iniziativa la Fondazione Giorgio Cini offre borse di studio e cofinanziamenti a copertura del soggiorno presso le strutture residenziali del Centro \u2018Vittore Branca\u2019.\nIl Labirinto Borges.\nAlle spalle del Chiostro del Palladio e del Chiostro dei Cipressi \u00e8 situato il \"Labirinto Borges\", ricostruzione del giardino-labirinto che Randoll Coate ha progettato in onore di Jorge Luis Borges.\nIl labirinto, realizzato ad opera della Fondazione Giorgio Cini in collaborazione con la Fundaci\u00f3n Internacional Jorge Luis Borges, \u00e8 stato inaugurato il 14 giugno 2011, a 25 anni dalla morte dello scrittore argentino.\nIl Labirinto \u00e8 ispirato al racconto di Borges \"Il giardino dei sentieri che si biforcano\". Con queste parole Coate raccont\u00f2 la genesi del suo progetto:\n\u00abIncontrai Borges grazie a Susana (Bombal, ndr). Naturalmente, fu lei ad accompagnarmi all'appuntamento. Era la prima volta che lo vedevo e l\u00ec per li mi resi conto, in modo davvero sconcertante, che era cieco. Mi mise molta soggezione l'idea di parlare con un cieco: io potevo vedere, mentre lui non poteva farlo. Cinque anni prima che Borges morisse, feci un sogno tremendo, nel quale udivo che Borges era appena morto. E allora mi dissi: \"bisogna far s\u00ec che Borges non venga ricordato con una di quelle terribili statue - sai, con angeli e cose del genere. Deve essere qualcosa di veramente borgesiano, in altre parole, un labirinto\". Fu cos\u00ec che cominciai a disegnarlo e a pensarlo, e a immaginare che forma potesse avere, nella mente di un uomo straordinario un labirinto straordinario. Il labirinto \u00e8 un libro aperto; questo \u00e8 il primo simbolo borgesiano. \u00abTs'ui Pen deve aver detto una volta: \"Mi ritiro a scrivere un libro\". E un'altra volta: \"Mi ritiro a costruire un labirinto\". Nessuno pens\u00f2 che libro e labirinto fossero una cosa sola\u00bb. Come si descrive il \"tempo\" in un labirinto? Io mi accorsi che le due O di 'Jorge' e 'Borges' formavano una perfetta clessidra. Mar\u00eca Kodama: l'ultimo di tutti i simboli \u00e8 formato da una 'M' e da una 'K'.\u00bb"}
{"id": "747702", "revid": "120927396", "url": "https://it.wikipedia.org/wiki?curid=747702", "title": "Sorgenti del fiume Peschiera", "text": "Le sorgenti del fiume Peschiera sono delle sorgenti formate dal fiume \"Peschiera\", affluente del fiume Velino, situate in provincia di Rieti, nella Piana di San Vittorino, pochi chilometri ad est del comune di Cittaducale e ad ovest del comune di Castel Sant'Angelo.\nDescrizione.\nSi tratta di sorgenti valchiusane, con una portata media eccezionale dell'ordine di 17-18 m\u00b3/s ( - litri/s). Sono le e le maggiori di tutto l'Appennino.\nSgorgano alle pendici di un vasto massiccio calcareo, il Monte Nuria, interessato da numerosi sistemi di fratture e da un carsismo accentuato. Per la sua straordinaria abbondanza d'acqua tale sorgente ha destato grande interesse nei tecnici che concepirono l'Acquedotto del Peschiera-Capore gi\u00e0 nel lontano 1908.\nLo sfruttamento delle sue acque per\u00f2 aveva gi\u00e0 precedenti; convogliate nel fiume Nera attraverso il Velino, le risorse idriche erano oggetto di alcune concessioni per la produzione di energia elettrica da fonte idroelettrica. Per arrivare a poter utilizzare la portata finale addotta da tali sorgenti attraverso l'acquedotto del Peschiera-Capore perci\u00f2 la citt\u00e0 di Roma dovette risolvere questo contenzioso con le concessioni precedenti. Dal 1937 queste sorgenti alimentano il sistema acquedottistico Peschiera-Capore. Attualmente la portata prelevata da tale acquedotto \u00e8 pari a circa 9,5 m\u00b3/s.\nAccessibilit\u00e0.\nLe sorgenti sono facilmente raggiungibili percorrendo la strada statale 4 Via Salaria fino all'abitato di Vasche (frazione di Castel Sant'Angelo), dove - al km 90,4 della statale - si svolta imboccando via Roma, che pi\u00f9 avanti cambia nome in via case sparse e conduce fino alle sorgenti.\nInoltre a circa ottocento metri si trova la fermata di Sorgenti del Peschiera, una fermata ferroviaria della ferrovia Terni-Rieti-L'Aquila."}
{"id": "747705", "revid": "113762845", "url": "https://it.wikipedia.org/wiki?curid=747705", "title": "Lara Lor-Van", "text": "Lara Lor-Van \u00e8 un personaggio dei fumetti, creato da Jerry Siegel e Joe Shuster, pubblicato dalla DC Comics.\nLara \u00e8 la madre di Kal-El (futuro Clark Kent e poi Superman), e moglie di Jor-El. Nativa del pianeta Krypton, insieme al marito Jor-El intuiscono in anticipo che il pianeta sta per esplodere e, rifiutandosi di perdere le speranze, lanciano verso la Terra una piccola astronave grazie alla quale il neonato Kal-El riesce a salvarsi.\nAltri media.\nCinema.\nIl personaggio di Lara \u00e8 stata interpretata da Susannah York nei film \"Superman\" e \"Superman II\", e da Ayelet Zurer in \"L'uomo d'acciaio\".\nTelevisione.\nNella serie televisiva \"Smallville\" \u00e8 stata interpretata da due attrici: Kendall Cross]l in un episodio della terza stagione e Helen Slater, gi\u00e0 nota come interprete di \"Supergirl\", nella settima stagione."}
{"id": "747706", "revid": "486946", "url": "https://it.wikipedia.org/wiki?curid=747706", "title": "Zwingli", "text": ""}
{"id": "747707", "revid": "130040", "url": "https://it.wikipedia.org/wiki?curid=747707", "title": "Governanti della Provenza", "text": "Dopo che fu conquistata dai Franchi, la Provenza fu governata da un duca, a volte indipendente, a volte alle dipendenze del regno burgundo. Dopo che il potere effettivo fu nelle mani dei Carolingi la Provenza fu governata direttamente dai re dei Franchi. Col declino del potere centrale, fu creato un regno, che in un secondo tempo fu unito al regno di Borgogna. La Provenza fu per\u00f2 governata da un conte, che godeva di una certa indipendenza. Quando l'imperatore Corrado il Salico, nel 1032, divenne re di Arles, la Provenza entr\u00f2 a far parte del Sacro Romano Impero, e vi rest\u00f2 nominalmente fino al 1481, quando fu definitivamente incorporata nei domini dei re di Francia.\nDuchi e Conti franchi di Provenza.\nDopo la conquista della Provenza, a volte aggregata al regno di Burgundia, i re merovingi la affidarono ad un duca che aveva il compito di organizzare e comandare militarmente la regione per difendere le frontiere del regno da eventuali attacchi dei nemici. Non si hanno notizie di conti di Provenza nel periodo successivo alla conquista da parte di Carlo Martello della carica di maggiordomo di palazzo in tutti i regni dei Franchi, mentre dopo la salita al trono dei Franchi di figlio Pipino il Breve si ha notizia del fatto che la Provenza fu governata da \"missi dominici\", inoltre si hanno notizie di conti di Provenza a partire dalla fine dell'VIII secolo.\nRe di Provenza.\nCarolingi.\nDopo il trattato di Verdun (843), che divise l'impero in tre parti, l'Imperatore Lotario I oltre al titolo imperiale, ottenne il regno di Lotaringia, dove, secondo lo storico francese, Pierre Rich\u00e9, in Provenza, dovette contrastare la ribellione del successore di Guerino, il conte Fulcrado. Con la ripartizione di Pr\u00fcm, avvenuta poco prima della morte di Lotario I, nell'855, la Lotaringia venne divisa tra i suoi tre figli. Al figlio pi\u00f9 giovane, Carlo tocc\u00f2 la Provenza, a cui si attribuirono anche i nomi di Borgogna Cisgiurana o Bassa Borgogna, con capitale Vienne e poi Arles:\nAlla sua morte la Provenza venne divisa tra i fratelli Lotario II e Ludovico II, al quale and\u00f2 la massima parte.\nAlla morte di Ludovico II, gli subentr\u00f2 in tutti e tre i titoli lo zio Carlo il Calvo, gi\u00e0 re dei Franchi Occidentali dall'840, che, come successore di Adalberto, diede a Bosone V il titolo di conte di Provenza:\nBosonidi.\nAlla morte di Luigi \"il Balbo\", l'aristocrazia provenzale rifiut\u00f2 di riconoscere i suoi due figli come propri sovrani ed elessero i figli del conte Bivin di Vienne, Bosone V di Provenza, il quale aveva sposato la figlia dell'imperatore e re d'Italia Ludovico II il Giovane Ermengarda, e Riccardo \"il Giustiziere\", rispettivamente, re di Provenza e duca di Borgogna.\nAlla morte di Ludovico il regno non pass\u00f2 ai suoi figli, ma al marito di sua sorella, Ugo che era reggente dal 905 e governatore dal 911. Nel 933 Ugo cedette al re della Borgogna Transgiurana o Alta Borgogna Rodolfo II di Borgogna il regno di Provenza, in cambio della rinuncia di Rodolfo al Regno d'Italia. Cos\u00ec, venne fondato un nuovo regno, Regno di Arles o Regno delle Due Borgogne, sotto la dinastia dei Welfen. \nConti di Provenza.\nBosonidi.\nTuttavia, questo fatto non segn\u00f2 l'uscita di scena dei Bosonidi, poich\u00e9 nel 947 il re di Arles Corrado \"il Pacifico\" nomin\u00f2 conte di Provenza Bosone II: \nPrima dinastia d'Angi\u00f2.\nGiovanna, senza eredi, adott\u00f2 e nomin\u00f2 erede il conte Luigi I d'Angi\u00f2, figlio del re di Francia Giovanni il Buono della casa di Valois\nSeconda dinastia d'Angi\u00f2.\nNel 1481, la Provenza, con Angi\u00f2 e Maine, divennero possesso del re, Luigi XI di Francia.\nGovernatori e Gran siniscalchi.\nCon l'avvento della Rivoluzione francese la carica venne soppressa."}
{"id": "747710", "revid": "4541", "url": "https://it.wikipedia.org/wiki?curid=747710", "title": "Lollardia", "text": ""}
{"id": "747711", "revid": "1305772", "url": "https://it.wikipedia.org/wiki?curid=747711", "title": "Splatterhouse", "text": " \u00e8 un videogioco arcade del genere picchiaduro a scorrimento prodotto e sviluppato nel 1988 dalla Namco. Il titolo \u00e8 caratterizzato da una notevole violenza grafica, ispirata ai film splatter, tanto da essere distribuito per TurboGrafx-16 con un disclaimer che avvertiva gli acquirenti del contenuto horror del videogioco.\nTrama.\nRick Taylor e la sua fidanzata Jennifer Wills, due appassionati di parapsicologia, decidono di visitare la casa del dottor West, uno studioso scomparso misteriosamente anni prima che ricercava in quel campo. Un violento temporale li coglie impreparati e li costringe a trovare riparo nell'edificio abbandonato; all'interno l'oscurit\u00e0 \u00e8 totale, e \"qualcosa\" provvede a rapire Jennifer e a tramortire Rick. Il giovane si risveglia dopo qualche tempo, e con sua grande sorpresa scopre che sul suo volto \u00e8 stata posta una maschera: la \"Terror Mask\" di cui il Dott. West parlava nei suoi appunti, un'antica maschera sacrificale azteca. Rick si rende conto che l'unico modo per salvare la fidanzata \u00e8 confidare nei poteri, per quanto maligni, della maschera.\nModalit\u00e0 di gioco.\nIl gioco \u00e8 un picchiaduro a scorrimento in cui Rick deve attraversare sette livelli che comprendono le varie parti della casa del dott. West e alcune sezioni all'esterno. Rick pu\u00f2 uccidere, con grande spargimento di sangue, i vari mostri che incontra con calci, pugni, qualche mossa speciale come la scivolata e soprattutto le armi disseminate qua e l\u00e0 che rendono ancora pi\u00f9 truculenta la mattanza dei nemici.\nRiferimenti ad altre opere.\nIl gioco presenta numerosi riferimenti ai film horror, slasher e splatter. Il protagonista indossa una maschera da hockey su ghiaccio come Jason Voorhees, protagonista della fortunata serie cinematografica \"Venerd\u00ec 13\". Sono inoltre presenti eventi ispirati a \"Creepshow 2\", \"La casa 2\" e \"Poltergeist - Demoniache presenze\".\nLa compositrice Milky Eiko si \u00e8 inoltre ispirata alla colonna del film \"Quella villa accanto al cimitero\" di Lucio Fulci.\nUno dei nemici del primo livello che puo' attaccare il giocatore con la sola testa \u00e8 chiaramente ispirato al protagonista dell'anime \"Bem\" quando questi assume le sembianze di mostro.\nCensura.\nDurante il porting del titolo su differenti piattaforme sono state applicate numerose censure. In particolare \u00e8 stata modificata la maschera di Rick, nei titoli successivi trasformata in un teschio, e rimosso uno dei boss dall'aspetto di una croce rovesciata.\nDifferenze fra le versioni.\nIl quarto boss della versione arcade \u00e8 una croce rovesciata attorno alla quale fluttuano in circolo delle teste mostruose; a causa delle implicazioni religiose di quest'immagine, la croce \u00e8 stata censurata nella versione statunitense del gioco."}
{"id": "747720", "revid": "486946", "url": "https://it.wikipedia.org/wiki?curid=747720", "title": "POPOLARI-UDEUR", "text": ""}
{"id": "747725", "revid": "599013", "url": "https://it.wikipedia.org/wiki?curid=747725", "title": "Copricapo", "text": " \nIl copricapo \u00e8 un capo di abbigliamento destinato a coprire in modo parziale o totale la testa. Serve per proteggersi dall'eventuale sole, freddo, pioggia oppure per uso estetico o per una protezione igienica, oppure ancora a scopi sociali.\n\u00c8 costituito solitamente da una visiera o da una tesa, o ala, o falda, e dalla cupola, o corona. La tesa copre la base della cupola, ossia la parte del cappello a forma di calotta, troncoconica oppure ovale. La visiera \u00e8 la parte sporgente di alcuni tipi di cappello, solitamente quelli sportivi. La tesa pu\u00f2 essere piana o incurvata, con o senza bordura. La cupola pu\u00f2 essere superiormente convessa, recare 4 pizzicotti, essere incavata nella sua lunghezza o presentare una calotta (o convessit\u00e0: \"C-crown\") in cima alla corona; pu\u00f2 presentare altres\u00ec due pizzicottature laterali. Alla base esterna della cupola pu\u00f2 essere presente una fascia o nastro, o cinturino o \"puggaree\" di seta pesante, gros-grain o pelle, con un nodo o fiocco alla sinistra; alla base interna della cupola pu\u00f2 essere cucito un nastro di cuoio, lana o stoffa; nei cappelli invernali l'interno della cupola \u00e8 solitamente foderato con stoffa.\nMolti sono i materiali adatti a costituire un copricapo, quello universalmente utilizzato \u00e8 il feltro.\nStoria.\nNell'antico Egitto il faraone ricopriva la parrucca con un berretto rosso o una tiara bianca; invece in Mesopotamia erano diffusi turbanti o berretti di pelliccia, cos\u00ec come nell'antica Palestina i sacerdoti ebrei indossavano un cappello conico bianco. Se nell'et\u00e0 minoica le donne cretesi idearono forme varie e bizzarre, nell'antica Grecia e nell'antica Roma invece l'uso del cappello perse ogni importanza.\nDurante il Medioevo le donne impreziosivano i cappelli con nastrini colorati intrecciati o con fiori, invece per gli uomini era previsto un grande cappuccio che ricadeva sulle spalle, sostituito dal Trecento da un berretto caratterizzato da un codino che poteva cadere a destra o a sinistra a seconda della posizione politica e sociale. Proprio il Trecento diede le origini al cappello moderno ed il Rinascimento elev\u00f2 questa usanza grazie alla sontuosit\u00e0 dei materiali e delle forme usati.\nCon l'introduzione delle parrucche il cappello assunse dimensioni sempre pi\u00f9 mastodontiche e per tutto il Settecento si impose il tricorno con le caratteristiche tre punte. Dopo il breve periodo rivoluzionario che pretese un ritorno alla semplicit\u00e0, nell'Ottocento per gli uomini si diffuse una moda sobria, mentre per le donne invece dilag\u00f2 la bizzarria e la stravaganza.\nNel Novecento nacquero le bombette, le pagliette e il floscio che ebbero una grande popolarit\u00e0 per tutto il secolo. \nCelebri sono i cappelli indossati dalla regina Elisabetta II che, sembra, dal giorno della sua incoronazione, come ricorda il settimanale francese 'Point de vue', ne abbia indossati oltre cinquemila. Tutti diversi l'uno dall'altro.\nL'industria del cappello e dei copricapi.\nNella seconda met\u00e0 del XIX secolo l'industria della lavorazione del feltro di lana e della conseguente produzione di cappelli aveva trovato un'importante fioritura a Monza. I numerosi cappellifici monzesi avevano raggiunto grande notoriet\u00e0, giungendo ad esportare manufatti in tutto il mondo.\nUn prodotto che copriva una fascia pi\u00f9 alta di qualit\u00e0 era quello basato sul feltro di pelo di coniglio. Non va dimenticata la Borsalino, azienda di Alessandria produttrice di cappelli esportati in tutto il mondo.\nOggi il pi\u00f9 importante distretto del cappello italiano ed europeo si trova nelle Marche, nelle province di Fermo e Macerata, fra i piccoli comuni di Montappone e Massa Fermana, Monte Vidon Corrado, Falerone, Mogliano, Loro Piceno, Sant'Angelo in Pontano. Qui viene prodotto il 70% circa di tutti i berretti nazionali, grazie a un centinaio di aziende, compreso l'indotto, che producono berretti per grandi firme internazionali o hanno sviluppato loro linee personali."}
{"id": "747768", "revid": "125719653", "url": "https://it.wikipedia.org/wiki?curid=747768", "title": "Sorgente (idrologia)", "text": "In idrogeologia o idrologia sotterranea la sorgente \u00e8 un'area (pi\u00f9 o meno estesa) della crosta terrestre dove fuoriesce, in modo del tutto naturale, una portata apprezzabile di acqua sotterranea. Secondo il modello di funzionamento di un acquifero, che avviene secondo le principali fasi di alimentazione, deflusso e scarico della portata, la sorgente rappresenterebbe dunque una via attraverso cui avviene la fase di fuoriuscita dalla falda acquifera da un punto nella superficie terrestre.\nDescrizione.\nDefinizione.\nUna sorgente costituisce in genere una fonte di approvvigionamento idrico che si pu\u00f2 utilizzare per le diverse esigenze delle attivit\u00e0 umane, senza che si alteri il delicato equilibrio idrologico della falda acquifera che la alimenta e questo perch\u00e9 si tratta di acque che vengono naturalmente a giorno, cio\u00e8 che non sono estratte artificialmente dal suolo.\nL'esistenza di una sorgente e il suo regime di funzionamento sono determinati dalle condizioni geologiche e morfologiche dell'acquifero e delle formazioni geologiche che spazialmente lo delimitano nei dintorni della sorgente stessa. L'accurata conoscenza di tali condizioni \u00e8 indispensabile per la valutazione circa le possibilit\u00e0 di captazione delle acque della sorgente, della realizzazione delle opere atte a consentire tale captazione, per la gestione di tali acque e per la loro protezione da fenomeni di inquinamento e deterioramento della risorsa idrica.\nTipi di sorgenti.\nLe situazioni geologiche che possono dare origine alle sorgenti sono le pi\u00f9 svariate: le classificazioni fatte sotto questo aspetto sono assai numerose, poich\u00e9 vi \u00e8 chi fonda la suddivisione su elementi geologici (permeabilit\u00e0, composizione dei terreni), chi invece la basa su elementi idrologici, chi la considera dal punto di vista tecnico e chi infine distingue le manifestazioni sorgentizie in base alla loro portata. Michele Gortani ad esempio distingue le sorgenti in 5 grandi gruppi suddivisi in sottotipi:\nUn'altra classificazione delle sorgenti \u00e8 riportata nel trattato del Marchetti e distingue le manifestazioni sorgentizie in sette tipi fondamentali:\nRegime idraulico delle sorgenti.\nLa portata delle sorgenti subisce nel tempo variazioni che sono in diretta relazione con le precipitazioni che avvengono nel bacino che le alimenta. Le sorgenti del fiume Volturno ad esempio presentano i massimi di portata primaverili ed estivi e i minimi autunno-invernali, mentre le precipitazioni nel bacino sono caratterizzate da massimi invernali e da minimi estivi.\nPoich\u00e9 le oscillazioni tra massimi e minimi si mantengono entro limiti assai modesti, si pu\u00f2 ritenere che le acque - oltre a percorrere un lungo cammino sotterraneo prima di ritornare in superficie - subiscano anche un notevole processo di regolazione. Questo speciale regime \u00e8 detto \"regime lacuale\" in contrapposizione al \"regime fluviale\" che caratterizza invece le sorgenti pi\u00f9 modeste, che hanno una variabilit\u00e0 molto maggiore ed una perennit\u00e0 minore.\nNel ciclo di variazione di una sorgente si possono distinguere due periodi:\nIl periodo proprio corrisponde al periodo di svuotamento delle acque immagazzinate nel sottosuolo. Il decrescere della portata di una sorgente in regime non influenzato si pu\u00f2 rappresentare con una curva denominata \"curva di esaurimento della sorgente\", attraverso la quale si pu\u00f2 prevedere la portata della sorgente nel caso di periodo di siccit\u00e0.\nAnaliticamente la curva viene rappresentata dall'espressione\ndove\nOgni sorgente \u00e8 caratterizzata da una propria curva di esaurimento."}
{"id": "747779", "revid": "678976", "url": "https://it.wikipedia.org/wiki?curid=747779", "title": "MG B", "text": "La MG B \u00e8 un'autovettura sportiva prodotta dalla casa automobilistica MG (del gruppo British Motor Corporation, poi British Leyland) dal 1962 al 1980.\nLa \"MG B\" fu un modello fondamentale per la casa di Abingdon (UK), perch\u00e9 fu la sua prima sportiva con scocca portante. L'impostazione era classica: trazione posteriore, motore longitudinale, sospensioni posteriori a ponte rigido, ammortizzatori a leva e cambio meccanico a 4 rapporti con overdrive sulla 4\u00aa.\nMk 1 (1962-1967).\nAl momento del debutto era disponibile la sola versione spider a 2 posti, spinta da un motore (di origine BMC) 4 cilindri in linea bi-carburatore di 1798 cm\u00b3 da 94 cv a tre supporti; dal 1964 grazie all'adozione di altri due supporti, il motore divenne pi\u00f9 stabile ed acquist\u00f2 un cv di potenza portandosi a 95 cv. Le finiture curate (i sedili erano in pelle), le ruote a raggi con gallettone centrale, la linea gradevolmente classica. In origine avrebbe dovuto avere i due cofani e gli sportelli in alluminio, ma poi per contenere i costi si decise di montare solo il cofano motore in alluminio.\nNel 1965 alla spider, ora denominata \"MG B Roadster\", venne affiancata la versione coup\u00e9 2+2 con portellone (al cui disegno collabor\u00f2 anche Pininfarina), commercializzata col nome di \"MG B GT\". Il motore era lo stesso della versione aperta. Anche la coup\u00e9 aveva cofano motore in alluminio.\nMk 2 (1967-1974).\nNel 1967, per contenere i costi di produzione, cofani, portiere e, sulla coup\u00e9, portellone posteriore divennero in lamiera d'acciaio. Anche le finiture interne furono semplificate: sedili in finta pelle, e componentistica proveniente da altri modelli BMC. In compenso venne migliorata la trasmissione (sincronizzatori su tutte le marce, diversa rapportatura). Tutto questo per\u00f2 aument\u00f2 il peso a vuoto della vettura che da 872\u00a0kg si port\u00f2 a 970\u00a0kg.\nNel 1967 viene montato un sei cilindri in linea da 2912 cc con 145 cv, il modello viene chiamato MGC.\nNel 1969 il gruppo BMC di cui la MG faceva parte, venne assorbito dalla British Leyland, diventando cos\u00ec British Leyland Motor Corporation. I cambiamenti estetici si vedevano dal cambiamento della mascherina anteriore (pi\u00f9 incassata e senza cromature), dal nuovo volante pi\u00f9 sportivo e dal marchio Leyland all'altezza dei parafanghi anteriori.\nNel 1973, alla vigilia della crisi petrolifera di novembre, venne lanciata la \"MG B GT V8\", vale a dire un \"MG B GT\" spinta dal V8 Rover da 3537\u00a0cm\u00b3 con 137 CV.\nMentre la 6 cilindri in linea (MG C) era distinguibile per una protuberanza tondeggiante sul cofano anteriore, la V8 sub\u00ec modifiche strutturali volte ad ospitare il possente motore senza per\u00f2 modificare il cofano che rimaneva piatto.\nMk 3 (1974-1980).\nNel 1974 arriv\u00f2 la terza serie di \"MG B\", sia Roadster che coup\u00e9. Le novit\u00e0 riguardarono il muso (mascherina ridisegnata, cofano allungato) e i paraurti (ora neri e in gomma, per rispettare le nuove norme USA). Il motore 1800 venne adeguato ai parametri d'inquinamento degli Stati Uniti. La potenza scese a 82 CV perch\u00e9 aveva un solo carburatore in luogo dei due precedenti. Invariato, invece, il V8, che comunque fu eliminato dalla gamma nel 1976.\nFino al 1980, anno di uscita dal listino, furono prodotte 512.112 MG B, tra spyder e coup\u00e9. Una cifra ragguardevole per il tipo di vettura e che rest\u00f2 un record per vari anni tra le vetture \"scoperte\", fino all'uscita sul mercato della Mazda MX-5."}
{"id": "747785", "revid": "1482985", "url": "https://it.wikipedia.org/wiki?curid=747785", "title": "Colonne di San Marco e San Todaro", "text": "Le colonne di San Marco e San T\u00f2daro, o colonne di piazza San Marco, a Venezia, sono due alti affusti in marmo e granito, posti all'ingresso dell'area marciana verso il molo e il bacino San Marco. Sono sormontate dalle statue dei santi patroni della citt\u00e0: Marco l'evangelista nella tradizionale forma di leone e San T\u00f2daro (nome veneziano del bizantino Teodoro di Amasea), mentre sulle basi presentano altorilievi che raffigurano i mestieri che venivano svolti in Piazza. \nCaratteristiche.\nLe due colonne, assieme alle moli di Palazzo Ducale e della Libreria Marciana, costituiscono l'accesso monumentale alla piazza per chi proviene dal mare. \nSecondo la tradizione le colonne furono erette da Nicol\u00f2 Barattiero sotto il dogado di Sebastiano Ziani (1172-1178), quando la piazza venne ampliata e monumentalizzata. \nLe enormi colonne, trasportate dall'Oriente come bottino di guerra, dovevano essere originariamente tre, ma il terzo affusto venne perduto assieme alla nave che lo trasportava durante lo sbarco. La colonna naufragata dovette affondare profondamente nella fanghiglia dei fondali, tanto che \"cercandola a distanza di vent'anni dall'affondamento un mastro appositamente incaricato, col tastare il fondo a mezzo di una lunga pertica, non la si pot\u00e9 in alcun modo ritrovare\".\nTuttavia interpretazioni pi\u00f9 recenti fanno risalire l'erezione delle colonne alla seconda met\u00e0 del XIII secolo. I marmi delle due colonne (marmo rosso egiziano per la colonna di S.Todaro e marmo troadense per la colonna di S.Marco) furono ampiamente utilizzati per l'erezione di colonne nella tarda antichit\u00e0, fatto che rende quasi certa la loro provenienza da Costantinopoli. Quindi \u00e8 estremamente probabile che l'arrivo delle colonne a Venezia, come per la maggior parte delle spoglie bizantine presenti in laguna, sia da far risalire al periodo dell'Impero latino di Costantinopoli, tra il 1204 e il 1261. \nLe basi sono realizzate in pietra d'Istria, materiale che cominci\u00f2 a essere usato nell'edilizia veneziana a partire dall'ultimo quarto del XIII secolo, dopo la chiusura dei mercati di marmo greci seguita alla riconquista di Costantinopoli da parte dei bizantini. Nelle basi sono presenti altorilievi che raffigurano i mestieri, testimonianza del periodo antecedente alla monumentalizzazione di piazza San Marco nel XVI secolo: la Piazza prima del XVI secolo era sede di un'intensa attivit\u00e0 economica. I rilievi furono realizzati in stile \"realistico\", che arriv\u00f2 a Venezia nel secondo quarto del XIII secolo e del quale si possono osservare diverse opere nelle decorazioni della Basilica: tra questi in particolare i rilievi delle basi sono debitori delle rappresentazioni dei mestieri dell'arco maggiore, anche se la loro minore qualit\u00e0 fa pensare che non siano opera dello stesso maestro. \nAnche lo stile dei capitelli delle colonne sembra confermare la datazione dell'erezione delle colonne al XIII secolo. Essi sono realizzati in pietra veronese con striature rosa e sono in stile veneto-bizantino, come confermato dalla loro somiglianza con il secondo e terzo stile di Ruskin. I capitelli delle colonne sono inoltre molto simili alle decorazioni delle tomba di Denaro Odifredi a Bologna, costruita intorno al 1265 da maestranze veneziane.\nLa colonna che svetta dal lato di Palazzo Ducale regge il leone alato, simbolo di San Marco, dall'862 santo patrono e simbolo della citt\u00e0 e dello Stato veneziano. Si tratta di una scultura bronzea molto antica, greca o siriaca, probabilmente in origine una chimera, cui vennero successivamente aggiunte le ali. Dal lato della Biblioteca \u00e8, invece, quella di San Teodoro, santo bizantino e guerriero, primo protettore della citt\u00e0, raffigurato in marmo nell'atto di uccidere un drago. Il busto proviene da una statua classica di imperatore romano, mentre la testa, l'aureola, le braccia e le gambe che poggiano sul drago ucciso sono di epoca medioevale. La scultura \u00e8 una copia dell'originale esposta all'ingresso di Palazzo Ducale. Secondo una leggenda riportata da Sansovino nel XVI secolo il leone di S.Marco guarda ad est per simboleggiare il ruolo di Venezia come protettrice della cristianit\u00e0 in Oriente, mentre la statua di S.Teodoro rivolto ad ovest simboleggerebbe l'atteggiamento difensivo della Serenissima verso la Terraferma. Questa spiegazione del diverso orientamento delle due statue \u00e8 evidentemente precedente al XVI secolo (all'epoca la Serenissima aveva gi\u00e0 costituito il Dominio in Terraferma) e quindi sarebbe risalente all'epoca precedente al XIV secolo, probabilmente al periodo precedente la caduta di Acri nel 1291.\nSotto le colonne, in epoca medievale e rinascimentale, erano poste delle botteghe in legno, tuttavia gi\u00e0 dalla met\u00e0 del XVIII secolo lo spazio tra le due steli venne destinato a luogo delle esecuzioni capitali, tanto che tuttora tra la popolazione locale persiste l'uso superstizioso di non attraversare lo spiazzo tra le colonne. Da questo uso deriva anche un modo di dire veneziano: \"Te fasso veder mi, che ora che xe\" (ti faccio vedere io, che ora \u00e8), derivato dal fatto che i condannati a morte, dando le spalle al bacino di San Marco, vedevano come ultima cosa la torre dell'orologio. Lo spazio fra le due colonne era anche l'unica \"zona franca\", in cui si poteva legalmente giocare d'azzardo, privilegio concesso a Nicol\u00f2 Barattiero (o Barattieri), ovvero colui che riusc\u00ec a trovare un modo per erigere le pesanti strutture lasciate a lungo stese a terra: attraverso l'utilizzo di grosse corde che venivano fissate all'estremit\u00e0 di una colonna e quindi bagnate, che asciugandosi esercitavano una trazione tale da consentire di alzarle di pochi centimetri e di infilarvi sotto delle zeppe di legno, il costruttore bergamasco, che si era gi\u00e0 distinto nella costruzione della cella campanaria del Campanile di San Marco, comp\u00ec in questo modo l'opera di sollevare le pesanti colonne senza danneggiarle. Come ricompensa gli venne concessa l'esclusiva del gioco d'azzardo da effettuarsi proprio ai piedi delle due colonne, cosa che gli permise di arricchirsi non poco."}
{"id": "747787", "revid": "1226", "url": "https://it.wikipedia.org/wiki?curid=747787", "title": "Carlo VII di Borbone", "text": ""}
{"id": "747801", "revid": "1305772", "url": "https://it.wikipedia.org/wiki?curid=747801", "title": "Legge islamica", "text": ""}
{"id": "747806", "revid": "121163189", "url": "https://it.wikipedia.org/wiki?curid=747806", "title": "Metodo delle differenze finite", "text": "In matematica, il metodo delle differenze finite \u00e8 una strategia utilizzata per risolvere numericamente equazioni differenziali che, nelle sue varianti, si basa sull'approssimazione delle derivate con equazioni alle differenze finite. Viene utilizzato prevalentemente per equazioni differenziali ordinarie, anche se il metodo viene sfruttato come schema di avanzamento nel tempo per problemi alle derivate parziali.\nDerivazione dal polinomio di Taylor.\nSi consideri una funzione di cui si vogliono approssimare le derivate, e si supponga che, grazie al teorema di Taylor, si possa costruire la serie di Taylor:\ndove formula_2 denota il fattoriale di formula_3, mentre formula_4 \u00e8 un termine che denota la differenza tra la funzione originale e il polinomio di Taylor di grado formula_3. Si deriva quindi l'approssimazione per la prima derivata di formula_6 troncando il polinomio:\nPonendo formula_8 si ha:\nDividendo per formula_10:\ne risolvendo in funzione di f'(a):\nSe si assume che formula_13 \u00e8 sufficientemente piccola, l'approssimazione per la prima derivata di formula_6 \u00e8:\nOrdine di convergenza e differenze finite compatte.\nSe la funzione formula_16 \u00e8 abbastanza regolare, si pu\u00f2 scriverla come serie di Taylor col resto nella forma di Lagrange:\nDa qui portando formula_18 a primo membro e dividendo per formula_10 si ottiene che l'approssimazione di formula_20 data precedentemente ha un errore di ordine uno rispetto ad formula_10. Se la funzione \u00e8 pi\u00f9 regolare, si pu\u00f2 sviluppare ad esempio formula_18 in serie di Taylor al secondo ordine sia in avanti che all'indietro:\ndove formula_25 sta fra formula_26 e formula_27 mentre formula_28 sta tra formula_29 e formula_26. Se ora si considera la differenza tra la prima e la seconda equazione, si ottiene la differenza finita centrata per la derivata prima:\nche si vede essere di ordine due rispetto ad formula_10.\nSi pu\u00f2 generalizzare l'idea e pensare di prendere una combinazione lineare di espansioni in serie di Taylor di formula_16 in punti del tipo formula_35, sistemando i coefficienti della combinazione lineare in modo da elidere i termini di troppo e tenere solo quello relativo alla derivata che si vuole approssimare, e il termine di grado pi\u00f9 alto (che d\u00e0 l'ordine di convergenza).\nFin qui abbiamo parlato di \"differenze finite classiche\", ma possono essere costruiti altri schemi, detti delle \"differenze finite compatte\", che si possono usare per approssimare derivate di qualunque ordine, a patto di supporre formula_16 abbastanza regolare, di avere a disposizione un numero di nodi sufficiente in cui si conoscono i valori di u e delle sue derivate.\nEsempio.\nSi vuole approssimare la derivata seconda con un'accuratezza di ordine 2. Si scrive dunque\nMoltiplicando la prima equazione per formula_41, la seconda per formula_42, la terza per formula_43, la quarta per formula_44; e quindi sommando, si ottiene (per semplicit\u00e0 di notazioni si indica con formula_45 il valore di formula_16 in formula_47):\nSi deve ora imporre che resti, a secondo membro, solo il termine relativo alla derivata seconda, quindi annulliamo tutti i coefficienti per le altre derivate. Si pone quindi:\nin modo che dividendo per formula_54 si ottenga:\nche \u00e8 di ordine due, come era richiesto."}
{"id": "747809", "revid": "1543377", "url": "https://it.wikipedia.org/wiki?curid=747809", "title": "West Wing - Tutti gli uomini del Presidente", "text": "West Wing - Tutti gli uomini del Presidente (\"The West Wing\") \u00e8 una serie televisiva drammatica americana creata da Aaron Sorkin, andata in onda dal 1999 al 2006 sul canale televisivo NBC. Ambientata nell'Ala Ovest della Casa Bianca (da cui il titolo) dove lavora il Presidente degli Stati Uniti d'America e il suo staff, e dove \u00e8 ubicato il famoso Studio Ovale, racconta le problematiche quotidiane, le difficili decisioni pubbliche e private del Presidente democratico Josiah \"Jed\" Bartlet e del suo staff, dalla campagna per la sua prima elezione al giuramento del suo successore, otto anni dopo.\n\u00c8 stato scritto e diretto da Sorkin per le prime quattro stagioni, con la collaborazione di Thomas Schlammer; dalla quarta da John Wells. Avvalendosi della consulenza di veri occupanti dell'Ala Ovest, ha conquistato pubblico e critica per il tono realistico degli episodi, oltre che per la bravura dei protagonisti, diventando con 26 Emmy Award vinti uno degli show di maggior successo della storia della televisione americana.\nSerie della Warner Bros. Television, \u00e8 stata trasmessa in dozzine di paesi fino alla sua chiusura il 14 maggio 2006: nei suoi sette anni ricevette moltissimi giudizi positivi da parte della critica, di politologi e di ex membri degli staff presidenziali. La serie ha vinto 2 Golden Globe e 26 Emmy Award, condividendo con \"Hill Street Blues\" il secondo posto nella classifica delle serie televisive pi\u00f9 premiate dall'Academy of Television Arts and Sciences nella categoria serie drammatica.\nIl rating dello show cal\u00f2 negli ultimi anni, dopoch\u00e9 il suo creatore Aaron Sorkin (che sceneggi\u00f2 in tutto od in parte 85 dei primi 88 episodi) lasci\u00f2 alla fine della quarta stagione, rimanendo comunque molto popolare tra gli spettatori ad alto reddito, chiave demografica costante nella vita dello show.\nProgrammazione.\nIn Italia le prime quattro stagioni sono state trasmesse in anteprima su Rete 4 dall'11 luglio 2002; successivamente la serie \u00e8 arrivata in replica sul canale satellitare Fox il quale ha poi trasmesso in anteprima esclusiva la quinta stagione in prima serata dal 30 settembre 2007. Dopo poco pi\u00f9 di un anno, la serie \u00e8 approdata sul canale digitale terrestre a pagamento Steel che ha trasmesso la sesta stagione a partire dall'11 gennaio 2009 con due episodi settimanali (sempre in prima serata), per poi trasmettere la settima ed ultima un anno dopo dal 2 gennaio al 13 marzo 2010 di nuovo in prima serata e con due episodi a settimana. In seguito, la serie \u00e8 tornata in onda anche su Rete 4 con la quinta e sesta stagione trasmesse per\u00f2 di primo mattino durante la prima met\u00e0 del 2009. Dal 13 settembre 2010, sempre alle 6.00 circa di mattina, Rete 4 completa la trasmissione in chiaro della serie con gli episodi della settima stagione. A partire dal 28 maggio 2012 fino al 14 settembre 2013 il canale Arturo, presente su Sky e sul DTT, ha trasmesso nuovamente le puntate, partendo dalla prima stagione.\nCast.\n\"The West Wing\" ha impiegato un vasto cast per ritrarre i diversi impiegati che prendono parte al lavoro quotidiano del governo federale. Il Presidente, la First Lady e i pi\u00f9 importanti membri del suo staff formano il cast principale; numerosi personaggi secondari, che compaiono in modo intermittente, completano le trame che ruotano intorno ai protagonisti.\nCiascuno degli attori principali guadagnava circa 75.000 dollari ad episodio, mentre l'ultimo salario accertato di Martin Sheen era di circa 300.000 dollari; anche Rob Lowe aveva uno stipendio a sei cifre, 100.000 dollari, perch\u00e9 il suo personaggio all'inizio doveva avere un ruolo pi\u00f9 centrale.\nLe disparit\u00e0 negli stipendi portarono a svariate discussioni pubbliche, soprattutto da parte di Janney, Schiff, Spencer e Whitford.\nDurante i negoziati per i contratti del 2001 questi quattro attori furono minacciati di licenziamento dalla Warner Bros.\nTuttavia la loro lotta comune riusc\u00ec a persuadere lo studio a dargli pi\u00f9 del doppio del loro vecchio stipendio e due anni dopo gli stessi quattro attori richiesero un ulteriore raddoppio, alcuni mesi dopo che la Warner Bros. aveva firmato la messa in onda dei nuovi episodi con la NBC e Bravo.\nJohn Spencer, che impersonava Leo McGarry, \u00e8 morto per un attacco di cuore il 16 dicembre 2005, circa un anno dopo che il suo personaggio aveva subito un simile e quasi mortale infarto nello show.\nUn breve messaggio commemorativo di Martin Sheen \u00e8 stato trasmesso prima di \"Running Mates\", il primo nuovo episodio andato in onda dopo la morte di Spencer. La morte di Spencer si riflette con la scomparsa del suo personaggio dall'episodio \"Election Day\" andato in onda il 2 aprile 2006.\nOriginariamente per molti dei ruoli erano stati presi in considerazione interpreti diversi. Bradley Whitford ha dichiarato in un'intervista contenuta nei DVD della prima stagione che originariamente era stato considerato per interpretare Sam, bench\u00e9 avesse fatto il provino per il personaggio di Josh, che inoltre desiderava e che era stato scritto specificamente per lui da Aaron Sorkin. Nella stessa intervista Janel Moloney ha raccontato che in un primo tempo era stata considerata per interpretare C.J. e che il ruolo che aveva alla fine ottenuto, Donna, non era ancora considerato come personaggio ricorrente. Alan Alda e Sidney Poitier erano stati seriamente considerati come adatti a ricorprire il ruolo del presidente, Judd Hirsch quello di Leo, Eugene Levy come Toby e CCH Pounder per C.J.\nProduzione.\nLa serie ha avuto Aaron Sorkin come creatore e produttore esecutivo per l'episodio pilota accanto al regista Thomas Schlamme e al produttore televisivo John Wells, produttori Kristin Harms e Llewellyn Wells, Michael Hissrich co-produttore.\nLa prima stagione propriamente detta vide il ritorno di tutti coloro che avevano collaborato al pilot, con l'aggiunta di Ron Osborn e di Jeff Reno come consulenti di produzione, Rick Cleveland come secondo co-produttore e Robert W. Glass come produttore associato; quest'ultimo lasci\u00f2 il team dopo soltanto cinque episodi, Osborn e Reno dopo nove. Per quanto riguarda la scrittura degli episodi, Paul Redford fu lo story editor, coadiuvato da Lawrence O' Donnell Jr., story editor esecutivo per la seconda met\u00e0 della stagione.\nCon la seconda stagione Kevin Falls divenne coproduttore esecutivo, Cleveland si ritir\u00f2 mentre Redford e O' Donnell furono promossi a co-produttori, assieme a Peter Parnell e Patrick Cadell; Julie Herlocker e Mindy Kanaskie divennero produttori associati. In questa stagione O' Donnell produsse cinque episodi e Hissrich dodici.\nNella terza stagione se ne andarono Parnell, Cadell e Herlocker e per un periodo anche O' Donnell. Il regista Christopher Misiano divenne supervisore di produzione, Patrick Ward produttore associato e Redford produttore. Con il tredicesimo episodio della terza stagione il regista Alex Graves divenne un ulteriore supervisore di produzione mentre Eli Attie si un\u00ec allo staff degli sceneggiatori come story editor.\nLa quarta stagione venne segnata da un temporaneo allontanamento di Hissrich. Misiano e Graves divennero co-produttori esecutivi accanto a Falls, Attie venne promossa a executive story editor e Debora Cahn prese il suo posto nello staff degli sceneggiatori. Dal quattordicesimo episodio Redford divenne supervisore di produzione e Kanaskie, Ward e Attie furono promossi a co-produttori.\nLa quinta stagione vide la partenza sia di Sorkin che di Schlamme come produttori esecutivi, bench\u00e9 quest'ultimo rest\u00f2 all'interno dello show come consulente esecutivo: John Wells rimase l'unico produttore esecutivo e showrunner. Anche il co-produttore esecutivo Kevin Falls se ne and\u00f2, ma ritorn\u00f2 O' Donnell come consulente di produzione, a cui Wells affianc\u00f2 Carol Flint, Alexa Junge, Peter Noah e John Sacret Young, i quali dal decimo episodio furono promossi a supervisori di produzione. Come produttori al nuovo aggiunto Andrew Stearn si affianc\u00f2 il promosso Attie, mentre Cahn divenne story editor, lasciando il suo post nel team di sceneggiatori a Josh Singer.\nCon la sesta stagione Misiano e Graves furono promossi a produttori esecutivi, Redford e Junge lasciarono lo show, Dylan K. Massin divenne nuovo co-produttore, Cahn executive story editor ed ancora una volta Josh Singer ne prese il posto di quest'ultima, come story editor. Il quarto episodio vide l'addio di uno tra i primi membri della produzione, Llewellyn Wells, e dal quattordicesimo Debora Cahn fu promossa a co-produttore.\nNella settima stagione Noah e O' Donnell divennero produttori esecutivi supplementari, Attie supervisore di produzione e Hissrich torn\u00f2 nel suo ruolo di produttore per l'ultima puntata.\nEpisodi.\nIn \"The West Wing\", come in molti serial drammatici, sono presenti degli archi narrativi che si svolgono per parecchi episodi o intere stagioni; oltre a questi ne sono presenti di minori che si concludono nell'arco della singola puntata. La maggior parte degli episodi raffigurano il presidente Bartlet ed il suo staff attraverso particolari avvenimenti legislativi o politici, che possono spaziare dai negoziati riservati con membri del Congresso (\"Cinque voti in meno\"), a problemi personali come il sesso (\"Sbarco imminente\", \"Il giorno delle pulizie\") o all'uso di droghe (tematica importante durante le prime due stagioni). L'episodio tipico segue senza interruzioni il Presidente ed il suo personale con il loro giorno, generalmente seguente parecchie storie parallele collegate da una certa idea o tematica: il grande set raffigurante la Casa Bianca permette ai produttori di operare pochi stacchi tra le varie scene, \"inseguendo\" gli attori mentre si spostano da un ambiente all'altro parlando tra loro e prendendo decisioni. Questi \"walk and talk\" si sono trasformati in una caratteristica vincente della serie.\nNella prima stagione, la trama si incentra sugli avvenimenti del primo anno di mandato presidenziale e sulle relative difficolt\u00e0 a realizzare od armonizzare le decisioni delle precedenti legislazioni. La seconda stagione \u00e8 incentrata su alcuni scandali, sulla reticenza circa la malattia di Bartlet e sull'eventuale ricandidatura presidenziale per un secondo mandato. La terza e quarta stagione tengono l'attenzione puntata sulla campagna elettorale e sul fantasma del terrorismo, interno ed estero. Nella quinta stagione il presidente comincia ad incontrare pi\u00f9 difficolt\u00e0 con la politica estera, mentre in quella interna deve affrontare lo scontro con il nuovo speaker della Camera circa il futuro del budget federale. La sesta stagione si basa sulla ricerca di un candidato per sostituire Bartlet alle presidenziali e sulle primarie di parecchi candidati di entrambi i partiti. Nella settima stagione il presidente deve affrontare una grave fuga di informazioni confidenziali dall'interno della Casa Bianca, mentre i candidati democratico e repubblicano combattono per vincere le elezioni presidenziali.\nL'Ala Ovest e lo Studio Ovale.\nGran parte degli avvenimenti descritti nella serie avvengono nell'Ala Ovest della Casa Bianca, spesso nello Studio Ovale, l'ufficio dove svolge la maggior parte del proprio lavoro il Presidente. Aggiunta alla struttura originaria della Casa Bianca agli inizi del XX secolo per accogliere lo staff presidenziale, il cui numero andava sempre aumentando, l'Ala Ovest comprende lo Studio Ovale, gli uffici dei membri dello staff presidenziale, la Sala di Gabinetto, in cui si riuniscono il Presidente e i vari Segretari dei ministeri governativi, e la \"Situation Room\", la sala da dove vengono gestite le crisi internazionali, dotata di strumentazioni elettroniche sofisticate.\nCostruito dall'architetto James Hoban, lo Studio Ovale ospita dal 1909 il Presidente, che fino ad allora aveva svolto la propria attivit\u00e0 da una stanza nella residenza principale della Casa Bianca: il primo ad occuparlo fu William Howard Taft. Inizialmente collocato al centro dell'Ala Ovest, seriamente danneggiato in un incendio nel 1929, fu inizialmente ricostruito nella sua sede originaria, e poi, ingrandito e migliorato, spostato nell'angolo sudest della costruzione, sotto la presidenza di Franklin Delano Roosevelt.\nMentre ogni nuovo Presidente apporta delle modifiche all'arredamento dello Studio, cambiando il grande tappeto o i tendaggi, la scrivania presidenziale \u00e8 rimasta sostanzialmente la stessa dal 1879, quando la regina d'Inghilterra Vittoria la don\u00f2 al Presidente Rutherford Birchard Hayes. \u00c8 chiamata \"Resolute Desk\", in quanto ricavata dal legno della nave inglese HMS Resolute.\nEvoluzione dello show.\nLa serie nasce dallo sviluppo del film del 1995 \"Il presidente - Una storia d'amore\", di cui Aaron Sorkin aveva scritto la sceneggiatura: gli elementi inutilizzati della trama del film e un suggerimento di Akiva Goldsman lo ispirarono per il serial.\nSorkin aveva intenzione di incentrare lo show su Sam Seaborn, responsabile delle comunicazioni dello staff di Bartlet, lasciando la figura del presidente in un ruolo molto secondario. Tuttavia, la presenza di Bartlet sullo schermo aument\u00f2 gradualmente ed il suo ruolo divenne sempre maggiore con lo svolgersi della serie, in seguito al giudizio positivo del pubblico e della critica per la performance di Martin Sheen. Ci\u00f2 fece diminuire l'importanza del personaggio di Lowe, il che fu uno dei motivi per cui alla fine della quarta stagione l'attore scelse di lasciare il cast.\nPer le prime quattro stagioni, Sorkin scrisse quasi ogni episodio della serie, riutilizzante occasionalmente parti di trama, titoli di episodi, nomi di personaggi ed attori dalla sua precedente lavoro, \" Sports Night\", una sitcom nella quale aveva cominciato a sviluppare il suo stile per i dialoghi fatto di ritmo, umorismo e citazioni colte.\nL'amico regista e produttore esecutivo Thomas Schlamme svilupp\u00f2 il \"walk and talk\": la telecamera segue senza interruzione i personaggi mentre discutono e si spostano da una stanza all'altra discutendo dei problemi, e questa tecnica divenne ben presto uno dei marchi stilistici dello stile del telefilm. L'irregolare metodo di scrittura di Sorkin provoc\u00f2 spesso aggravi nei costi e slittamenti del programma: l'autore scelse di lasciare lo show dopo la quarta stagione a causa dei suoi sempre maggiori problemi personali, compreso un arresto molto pubblicizzato per possesso di droghe illegali; assieme a lui abbandon\u00f2 anche Thomas Schlamme. John Wells, il produttore esecutivo rimasto, prese il comando dopo la loro partenza.\nL'ultima puntata dello show \u00e8 andata in onda il 14 maggio 2006.\nPunti di contatto con l'attualit\u00e0 politica.\n\"The West Wing\" si caratterizza per la frequente presenza di discussioni su argomenti di stretta attualit\u00e0: dopo le elezioni del 2000 vinte da George W. Bush, molti si sono stupiti per come lo show, liberal, avesse potuto mantenere le sue impostazioni di analisi e rielaborazione del mondo reale, questa linea ha risposto sul fatto se l'impostazione liberale pu\u00f2 mantenere una relativa attinenza ed attualit\u00e0. Tuttavia, esaminando molte delle stesse iniziative prese dall'amministrazione Bush da un punto di vista democratico, lo show ha continuato a fare appello ad un vasto pubblico sia di Democratici che di Repubblicani.\nNella seconda stagione il presidente Bartlet ad una festa privata alla casa Bianca per i membri delle principali stazioni radio nazionali attacca con una dura invettiva un'ospite, la speaker Jenna Jacobs a causa delle sue idee sull'omosessualit\u00e0. La dottoressa Jacobs \u00e8 una caricatura della dottoressa Laura Schlessinger, che lavora alla radio e disapprova fortemente l'omosessualit\u00e0. Secondo Barbara Mikkelson di snopes.com, molti dei riferimenti biblici che il presidente fa alla Jacobs potrebbero derivare da una lettera aperta indirizzata alla Schlessinger, circolata online all'inizio di maggio 2000.\nL'amministrazione Bartlet nella seconda e terza stagione \u00e8 scossa da uno scandalo che pu\u00f2 essere paragonato all\"'affaire Monica Lewinsky\". Al presidente Bartlet nel 1992 era stata diagnosticata la sclerosi multipla, ma lui ha taciuto la propria malattia all'elettorato durante le elezioni. Per questo \u00e8 indagato dal Congresso, dominato dall'opposizione, per aver ingannato i cittadini e alla fine accetta la censura del Congresso. Molti gruppi di sostegno per malati di sclerosi multipla hanno elogiato lo show per l'esatta rappresentazione dei sintomi della malattia e per aver rimarcato che non \u00e8 mortale.\nLa Societ\u00e0 Nazionale Sclerosi Multipla ha detto:\nA seguito dell'11 settembre 2001, l'inizio della terza stagione \u00e8 stato posposto di una settimana, come per la maggior parte delle premi\u00e8re televisive di quell'anno. Uno script per un episodio speciale venne rapidamente scritto e girato il 21 settembre. L'episodio \"Isacco ed Ismaele\" and\u00f2 in onda il 3 ottobre e mostr\u00f2 in modo sobrio e senza isterismi la realt\u00e0 del terrorismo negli Stati Uniti e nel resto del mondo, anche senza alcun riferimento specifico all'11 settembre: bench\u00e9 l'episodio abbia ricevuto critiche contrastanti, ha messo in mostra la flessibilit\u00e0 dello show di riallacciarsi agli eventi attuali. Il cast dello show dichiara all'apertura dell'episodio che lo stesso non fa parte della continuit\u00e0 del telefilm, ed invita a donare fondi per i pompieri ed i vigili urbani di New York.\nSe gli attacchi dell'11 settembre non si presentano nella continuit\u00e0 del serial, il paese prende ugualmente parte alla guerra contro il terrorismo: durante la terza stagione un ordigno pronto ad esplodere \u00e8 scoperto sotto il Golden Gate e per risposta il presidente ordina l'assassinio del leader terrorista Abdul ibn Shareef. Alla fine della quarta stagione il conflitto si intensifica perch\u00e9 Zoey Bartlet (Elisabeth Moss), la figlia pi\u00f9 giovane del presidente, viene rapita da estremisti islamici del Qumar (Stato immaginario): in risposta a ci\u00f2 il Qumar viene bombardato. Questo storyline ha molte somiglianze sia con l'invasione statunitense dell'Afghanistan che con i rapporti degli USA con l'Arabia Saudita, portando cos\u00ec nell'universo del telefilm la questione del Medio Oriente in prima linea nei rapporti di politica estera e rendendo il terrorismo una seria minaccia. Nella terza, quarta e quinta stagione il gruppo terroristico immaginario Bahji sembra fungere da controfigura per al-Q\u0101\u02bfida, ma nella sesta e settima stagione i protagonisti accennano ad al-Q\u0101\u02bfida stessa come ad una minaccia, malgrado in nessun punto dello storyline si sia mai fatto accenno ai suoi attacchi terroristici (anche se all'inizio della seconda stagione Nancy McNally si riferisce ad Osama bin Laden come ad una minaccia potenziale).\nA met\u00e0 delle quarta stagione la Casa Bianca si confronta con il genocidio nell'immaginario Stato africano del Kundu Equatoriale, tematica che porta alla mente quello del Ruanda del 1994: il risultato \u00e8 un nuovo corso di politica estera dell'amministrazione Bartlet e un intervento militare per arrestare la violenza, giunto dopo molte esitazioni e dubbi sul definire quel conflitto come genocidio. Nella realt\u00e0 l'amministrazione Clinton non intervenne in Ruanda, rendendo cos\u00ec la scelta dello show una sorta di imperativo morale\nNella sesta e settima stagione The West Wing esplora la perdita di informazioni top secret da parte di un importante membro dello staff, avvenimenti messi a confronto con il \"Valerie Plame affair\". Nel serial la Stazione Spaziale Internazionale \u00e8 danneggiata e non pu\u00f2 pi\u00f9 produrre a lungo ossigeno per far respirare gli astronauti: non ci sono altri mezzi per salvarli ma il presidente si ricorda dell'esistenza di uno Space Shuttle top-secret. In seguito all'inerzia del presidente, la storia dello shuttle arriva ad un reporter della Casa Bianca, Greg Brock (analogo a Judith Miller), che ci scrive sopra un articolo per il New York Times. Brock non rivela la sua fonte e va in prigione pur di non farlo, come Miller. Per porre fine ai controlli che le autorit\u00e0 mettono in atto, sospettando in primis il Capo del Personale C. J. Cregg, Toby Ziegler ammette di essere lui il responsabile della fuga di notizie, ed il presidente \u00e8 costretto a dimetterlo. Invece nell'affaire Plame si ebbe l'arresto e la condanna di Lewis Libby, Capo del Personale del vicepresidente, per spergiuro nella testimonianza resa ad un Gran Giur\u00ec. Nessuno \u00e8 stato condannato per aver fatto saltare la copertura di Plame: Richard Armitage, un funzionario del Dipartimento di Stato, ammise di aver fatto fuoriuscire informazioni su Plame ai reporter ma non \u00e8 stato incriminato. I due anni e mezzo di prigione comminati a Libby sono stati poi commutati dal presidente Bush (applicando una possibilit\u00e0 data dalla sentenza) in un'ammenda di 250.000 dollari. Nel serial il presidente Bartlet, in procinto di lasciare la Casa Bianca, firma il perdono presidenziale per Toby Ziegler.\nAltre tematiche esplorate nello show sono:\nCritiche.\nQuesto telefilm offre un insolito spaccato dei meccanismi interni dell'indirizzo pi\u00f9 potente degli Stati Uniti, il 1600 Pennsylvania Avenue: molte critiche per\u00f2 sono state scritte circa la legittimit\u00e0 dello show, il suo colore politico ed i relativi meriti.\nRealismo.\n\"The West Wing\" non \u00e8 completamente fedele alla vera Ala Ovest, poich\u00e9 vi sono stati inseriti elementi di fiction, necessari per mantenere costante l'interesse dei telespettatori. Nonostante questo ex membri dello staff della Casa Bianca hanno ammesso che \"arriva al cuore [dell'ala ovest ], eliminando le centinaia di dettagli non drammatici.\"\nL'ex Addetta Stampa della Casa Bianca Dee Dee Myers cos\u00ec come l'esperto sondaggista Patrick Caddell hanno partecipato come consulenti per lo show fin dalla prima stagione, aiutando gli sceneggiatori e gli attori descrivendo accuratamente l'ala ovest; altri ex membri dello staff della Casa Bianca, come Peggy Noonan e Gene Sperling, sono stati impiegati come consulenti per brevi periodi.\nUno speciale documentario nella terza stagione ha confrontato la rappresentazione data dallo show dell'Ala Ovest con quella reale: molti ex dipendenti hanno applaudito l'immagine data dal serial, compreso il consigliere David Gergen, l'Addetta Stampa Dee Dee Myers, il Segretario di Stato Henry Kissinger, il Capo del Personale Leon Panetta, il Vice Capo del Personale Karl Rove e gli ex presidenti Gerald Ford, Jimmy Carter e Bill Clinton.\nSe alcuni critici hanno spesso elogiato \"The West Wing\" per la cura della sceneggiatura, altri hanno trovato lo show irrealisticamente ottimistico: gran parte di queste critiche sono dovute all'ingenuit\u00e0 ancora presente nei protagonisti. La critica televisiva Heather Havrilesky ha scritto \u00ab... come puoi andare dall'essere un innocente insetto a membro dello staff della Casa Bianca senza sporcati o disilluderti conoscendo la lurida realt\u00e0 della politica ?\u00bb\n\"The Left Wing\".\n\"The West Wing\" \u00e8 ribattezzata talvolta \"The Left Wing\" (cio\u00e8 \"L'Ala Sinistra\") dai detrattori perch\u00e9 sarebbe un ritratto dell'amministrazione democratica ideale, a cui si aggiungerebbe una presunta tendenza a demonizzare i repubblicani. Chris Lehman ha dato allo show il carattere di una \"rivisitazione\" dell'amministrazione Clinton, un tentativo di rendere solida l'eredit\u00e0 di quel presidente facendo dimenticare agli Stati Uniti l'America i suoi principali scandali, quali quello Lewinsky e Whitewater.\nInvece, alcuni repubblicani hanno ammirato lo show fin dal suo inizio, indipendentemente dalle idee politiche di Sorkin o dal lento spostamento verso il centro del serial: nel suo articolo del 2001 \"I veri liberali contro The West Wing\" Mackubin Owens ha precisato come \u00abanche se la sua gestione \u00e8 decisamente liberale, il presidente Bartlet possiede le virt\u00f9 che persino un conservatore potrebbe ammirare. Obbedisce alla Costituzione e alla legge. \u00c8 devoto alla moglie e alla figlia. Tradire sua moglie non gli passerebbe mai dalla testa. Non \u00e8 un incapace quando deve affrontare la politica estera - nessun quid pro quo per lui.\u00bb\nAlcuni elogiano lo show perch\u00e9 avrebbe gettato un ponte tra la destra e la sinistra statunitense: Mostrando il punto di vista democratico sui problemi della nazione e sui dibattiti relativi, la serie ha fornito a molti repubblicani un utile approfondimento circa le opinioni della sinistra.\nIl giornalista Matthew Miller ha scritto \u00abbench\u00e9 lo show abbia di base una visione liberal, presenta un'immagine pi\u00f9 vera e umana delle persone nella stanza dei bottoni di quanto non facciano oggi i giornalisti di Washington.\u00bb\nImpatto sociale.\nNonostante i plausi per l'esattezza della serie, Sorkin ha affermato \u00abI miei obblighi non sono verso la verit\u00e0 ... il mio obbligo sta nel catturare la vostra attenzione.\u00bb L'ex collaboratore della Casa Bianca Matthew Miller ha osservato che Sorkin \u00abcattura gli spettatori rendendo il lato umano della politica pi\u00f9 reale della vita - o almeno pi\u00f9 reale dell'immagine che otteniamo dalle fonti di informazioni.\u00bb Miller inoltre ha notato che raffigurando i politici in questo modo, lo show ha creato un \"sovversivo avversario\" per le spregiudicate azioni dei politici nei media. Nel saggio \"The West Wing and the West Wing\" l'autore Myron Levine concorda con questa tesi, osservando che la serie \u00abpresenta un'essenzialmente positiva visione della cosa pubblica e un salutare correttivo agli stereotipi contro Washington e al comune cinismo.\u00bb\nLa dottoressa Staci L. Beavers, professoressa associata di scienza politica alla California State University, San Marcos, ha scritto un saggio breve, \"The West Wing as a Pedagogical Tool\", sull'impiego dello show come mezzo d'istruzione. Ha concluso \u00abse lo scopo delle altre serie televisive \u00e8 principalmente l'intrattenimento, The West Wing presenta grandi potenzialit\u00e0 pedagogiche.\u00bb Lo show, secondo lei, ha scavato in maggior profondit\u00e0 il processo politico finora illustrato in maniera meno efficace dagli altri show come \"Face the Nation\" e \"Meet the Press\".\nUno degli effetti pi\u00f9 sconosciuti dello show risale al 31 gennaio 2006, quando si disse che The West Wing aveva dato una mano nella sconfitta del governo di Tony Blair alla Camera dei Comuni, durante la cosiddetta \"West Wing Plot\". La manovra fu presumibilmente ordita dopoch\u00e9 un parlamentare conservatore aveva visto l'episodio \"A good day\", nel quale i democratici facevano passare un progetto di legge del presidente alla fattura sulle cellule staminali.\nGiudizi critici e tecniche di ripresa.\nThe West Wing \u00e8 stata oggetto di un lusinghiero giudizio critico dall'ambiente cinematografico grazie al record di nove Premi Emmy vinti. Lo show \u00e8 stato elogiato per i suoi alti costi di produzione: con un budget di circa 6 milioni per episodio, molti considerano ogni puntata settimanale come un piccolo film. Tuttavia molti nella comunit\u00e0 cinematografica credono che il vero punto di forza del serial siano le sceneggiature argute e prive di tempi morti create da Sorkin\nUna trilogia basata sullo show chiamata \"The Western Palace\" \u00e8 stata rappresentata al Chance Theater in California\nIl telefilm \u00e8 noto anche per aver sviluppato ed impiegato la tecnica di ripresa detta \"walk and talk\" consistente nel mostrare senza stacchi di camera i protagonisti camminare mentre discutono dei problemi che devono affrontare. In una tipica ripresa \"walk and talk\" la camera precede i personaggi lungo un corridoio mentre parlano l'uno con l'altro: uno di questi di solito smette di parlare (magari perch\u00e9 deve tornare nel proprio ufficio) e il suo interlocutore viene raggiunto da un terzo personaggio che inizia una nuova conversazione mentre riprendono a camminare. Questo sistema crea un'impressione di dinamicit\u00e0 evitando situazioni statiche imperniate su lunghi dialoghi che risulterebbero noiose per lo spettatore ed \u00e8 diventato un componente che rende riconoscibili a prima vista i dialoghi dello show.\nPremi.\nNella sua prima stagione lo show ottenne nove candidature agli Emmy, divenendo la serie televisiva che ha ottenuto il maggior numero di nomination per i membri regolari del cast in una sola stagione. Allison Janney, John Spencer e Stockard Channing vinsero un Emmy ciascuno (rispettivamente come Miglior Attrice Protagonista, Miglior Attore Non Protagonista e Miglior Attrice Non Protagonista); gli altri candidati erano Martin Sheen (Miglior Attore Protagonista), Richard Schiff, Dul\u00e8 Hill e Bradley Whitford (Miglior Attore Non Protagonista) e Janel Moloney e Mary-Louise-Louise Parker (Miglior Attrice Non Protagonista). Nello stesso anno Mark Harmon, Tim Matheson e Ron Silver ottennero ciascuno una candidatura come Miglior Guest Star, senza per\u00f2 vincere. Ci\u00f2 porta a dodici le nomination ottenute dal cast in un anno, record mai raggiunto prima dagli altri serial.\nInoltre \"The West Wing\" si \u00e8 aggiudicata l'Emmy come miglior serie drammatica per quattro anni di fila (2000, 2001, 2002 e 2003), come prima di lei era accaduto solo con Hill Street e L.A. Law e ciascuna delle sette stagioni ha ottenuto una nomination per il premio. A partire dal 2006, \"The West Wing\" \u00e8 divenuto l'ottavo serial televisivo per numero di premi Emmy vinti: venti ne sono stati assegnati a sceneggiatori, attori e ad altri membri dello staff; Allison Janney \u00e8 risultata la pi\u00f9 premiata del cast, con quattro premi vinti.\nOltre agli Emmy, lo show ha vinto due premi SAG nel 2000 e due nel 2001, attribuiti come miglior attrice e miglior attore ad Allison Janney e Martin Sheen; quest'ultimo nello stesso anno ha vinto anche un Golden Globe. Nel 1999 e nel 2000 The West Wing si \u00e8 aggiudicata anche il premio Peabody per la teletrasmissione.\nW. G. \"Snuffy\" Walden ha ricevuto un premio Emmy per il Miglior Tema Musicale d'apertura nel 2000 per \"The West Wing Opening Theme\".\nMolti membri del cast sono nominati agli Emmy per la loro interpretazione ma non hanno vinto, compreso Martin Sheen -che \u00e8 stato nominato ogni anno per tutte e sette le stagioni della serie senza mai vincere-, Janel Moloney, nominata due volte, Dul\u00e8 Hill, Rob Lowe e Mary-Louise-Louise Parker, nominati una volta. Matthew Perry, Oliver Platt, Ron Silver, Tim Matheson e Mark Harmon hanno ricevuto ciascuno una nomination come Miglior Guest Star.\nIl mondo politico di The West Wing.\nPolitica interna.\nTutti i politici ed i funzionari di ogni grado degli Stati Uniti che vengono nominati sono immaginari. Non si conoscono i nomi di tutti i membri dell'amministrazione Bartlet, bench\u00e9 alcuni compaiano pi\u00f9 spesso degli altri, come ad esempio il Segretario della Difesa, mentre molti altri funzionari di governo, i sindaci, governatori, giudici, deputati e senatori, vengono appena nominati, senza per\u00f2 comparire in scena. Sono state create anche alcune localit\u00e0 fittizie statunitense per delineare alcuni scenari politici:\nSan Andreo \u00e8 una cittadina della California situata vicino a San Diego, ha una popolazione di 42.000 ed ospita una centrale nucleare. Un incidente, che si rivela comunque senza conseguenze, si trasforma in un grave problema per il senatore repubblicano Arnold Vinick, candidato repubblicano durante l'elezione presidenziale del 2006, a causa del forte sostegno di Vinick alle fonti energetiche nucleari e al suo appoggio alla costruzione della centrale. Questo fu uno dei motivi principali nella sconfitta di Vinick nelle elezioni presidenziali contro il membro del Congresso il candidato democratico Matt Santos.\nHartsfield's Landing \u00e8 una citt\u00e0 fittizia nel New Hampshire, abitata da sole 63 persone, 42 delle quali sono registrate per il voto: votano un minuto dopo mezzanotte nel giorno delle primarie dello Stato, molte ore prima di tutto il resto del paese, ed hanno votato per il candidato vincitore alle presidenziali fin dai tempi di William Howard Taft nel 1908. Questo si basa sulla vera storia dei paesi di Hart's Location e Dixville Notch, che infatti nella realt\u00e0 votano prima di tutto il resto del New Hampshire durante le primarie.\nLa Kennison State \u00e8 un'universit\u00e0 fittizia nello Iowa in cui viene posta una bomba all'inizio della quarta stagione.\nPolitica estera.\nSe parecchi capi di Stato reali vengono citati nello show, molte altre volte per alcune nazioni si citano fittizi governanti. Tra gli esistenti vengono citati Mu\u02bfammar Gheddafi, Yasser Arafat, Fidel Castro, la regina Elisabetta II del Regno Unito, il re Bhumibol Adulyadej, il re Carlo XVI Gustavo di Svezia, Thabo Mbeki ed Osama bin Laden mentre, quando si parla di un accordo di pace fra l'Israele e l'autorit\u00e0 palestinese all'inizio della sesta stagione, il presidente dell'autorit\u00e0 palestinese viene detto essere l'inesistente Farad Nizar, nonostante, morto da poco Arafat, come suo successore fosse stato scelto Rawhi Fattuh.\nInteri stati sono stati inventati appositamente per simboleggiare molti dei problemi con cui il mondo e l'amministrazione statunitense si deve confrontare.\nQumar.\nQumar, uno Stato fittizio del Medio Oriente, ricco di petrolio e sostenitore dei terroristi, \u00e8 pi\u00f9 volte una fonte di problemi per l'amministrazione Bartlet e dopo gli attacchi dell'11 settembre \u00e8 diventato il protagonista delle sottotrame dello show legate al terrorismo. Secondo lo show, il Qumar si trova a sud dell'Iran, nei pressi dell'importante Stretto di Hormuz, la sua capitale e citt\u00e0 pi\u00f9 grande \u00e8 Jabal Nafusah (nome anche di una citt\u00e0 libica), ed \u00e8 una monarchia assoluta, governata da un sultano e dalla sua famiglia; precedentemente era un protettorato britannico. Il nome, di fantasia, richiama per assonanza i reali Qatar e Oman, con riferimenti ricollegabili soprattutto al primo. \nLo Stato viene nominato per la prima volta nella terza stagione, dove si accenna ad esso come ad un alleato degli Stati Uniti: lo resta per tutto lo show, bench\u00e9 il sultano e la classe politica locale siano implicati in omicidi, bombardamenti ed operazioni militari. Come conseguenza di un disastro aereo, i gasdotti del paese vengono danneggiati, portando gravi alle difficolt\u00e0 economiche al Qumar e ai suoi alleati europei. Durante l'ultimo episodio dello show una mappa mostra chiaramente il Golfo Persico, ma il sultanato non c'\u00e8.\nQumar \u00e8 una nazione immaginaria nel Medio Oriente anche nelle sitcom sulla politica inglese \"Yes, (Prime) Minister\".\nKundu Equatoriale.\nIl Kundu Equatoriale \u00e8 una nazione africana immaginaria, flagellata dall'AIDS e da una guerra civile che assomiglia al genocidio ruandese del 1994. La serie resta vaga circa la sua localizzazione geografica: il suo presidente Nimbala e l'aiutante sembrano parlare Setswana, una lingua Bant\u00f9 del Sudafrica e del Botswana, che implicherebbero che lo Stato si trovi a quelle latitudini, mentre nella quarta stagione sembra essere nell'Africa Occidentale, vicino alla Costa d'Avorio ed al Ghana. La capitale Bitanga \u00e8 dotata di un aeroporto importante, una stazione televisiva e una stazione radio.\nIl Kundu \u00e8 menzionato per la prima volta nella seconda stagione, quando il presidente Nimbala \u00e8 assassinato durante un golpe alla fine dell'episodio. Nel gennaio 2003 della cronologia della serie (\"Inaugurazione, parte I\"), il governo a base etnica Arkutu del presidente Nzele (descritto come malvagio e sadico) comincia una campagna di pulizia etnica contro gli Induye nella capitale Bitanga, uccidendo 200 persone: la violenza presto dilagher\u00e0 nel paese. Nel discorso inaugurale della sua seconda presidenza Bartlet annuncia la propria dottrina sull'uso della forza: l'America interverr\u00e0 ogni volta che ci saranno interessi umanitari in gioco. Con questa nuova dottrina, Bartlet manda una brigata dell'ottantaduesima Divisione Aerotrasportata, la 101\u00aa Divisione Aerotrasportata e di un'unit\u00e0 della Marina, per un totale di 11.000 soldati, a Kundu (\" California 47th\"). A partire dall'episodio \"Venticinque\" le forze di Stati Uniti operano nel Kundu.\nElezioni presidenziali.\nIn linea di massima lo show tenta di creare una realt\u00e0 alternativa, formata da sottili differenze con il passato recente statunitense a partire dagli anni settanta: nella serie infatti l'ultimo presidente \"reale\" \u00e8 Richard Nixon, e da questo punto in poi le carriere politiche dei protagonisti si evolvono nella realt\u00e0 alternativa.\nA Nixon seguono sicuramente D. Wire Newman per un solo mandato (ultimo democratico prima di Bartlet) ed il repubblicano Owen Lassiter (morto nel gennaio 2004) per due, ma sull'esatta cronologia non ci sono molti dati certi, ed inoltre compaiono alcune contraddizioni.\nLeo McGarry \u00e8 citato come Ministro del Lavoro nell'amministrazione in carica nel 1993 e nel 1995, cio\u00e8 esattamente prima di quella di Bartlet e questo farebbe pensare che fosse democratica. Nella prima stagione un Giudice della Corte Suprema che si sta per dimettere dice al presidente che ha aspettato quel momento cinque anni, fino a quando non ci fosse stato alla Casa Bianca un democratico. Nell'episodio della quarta stagione \"Debate Camp\" si vede un flashback dei giorni precedenti l'insediamento della nuova amministrazione, e quando Donna Moss incontra il suo predecessore, il repubblicano Jeff Johnson, appare chiaro che quella dimissionaria \u00e8 stata in carica per due mandati, dato ribadito poi da Leo nella sesta stagione: dice chiaramente che sono lontani dal potere da otto anni e che nelle loro convention gridano lo slogan \"Otto [anni] sono abbastanza\". \u00c8 quindi chiaro che prima di Bartlet ci fosse un repubblicano, ma non si specifica se questi fosse Lassiter: del predecessore di Bartlet si accennato nell'episodio \"Day memorial\" della quinta stagione, quando si vede un flashback ambientato tre giorni dopo le elezioni del 1998, ma non ne viene citato il nome.\nLa linea di passaggio tra il passato \"reale\" e quello fittizio \u00e8 volontariamente trattato in modo ambiguo, rafforzato solo da citazioni di eventi politici minori, come votazioni o campagne elettorali. Sorkin ha detto in un commento al DVD della seconda stagione, riferendosi all'episodio \"18th e Potomac\" che ha provato ad evitare di legare lo show ad anni specifici ma, nonostante la sia intenzione, le date reali vengono accennate, solitamente nel contesto delle elezioni avvenute nei due mandati di Bartlet.\nLe elezioni presidenziali cadono nel 2002 e nel 2006, con uno scarto di due anni rispetto a quelle reali, avvenute nel 1996, 2000, 2004, ecc. La linea temporale della serie si lega correttamente a quella del mondo reale fino all'inizio della sesta stagione, quando poi sembra che un intero anno sia scomparso: ad esempio il termine ultimo per le primarie del New Hampshire, che cadrebbe normalmente nel mese di gennaio del 2006, viene spostato in un episodio al gennaio del 2005.\nIn un'intervista John Wells ha detto che la serie ha inizio all'incirca dopo un anno e mezzo dall'inizio della prima presidenza Bartlet e che l'elezione che lo avrebbe riconfermato cadeva proprio dopo poco pi\u00f9 di due anni, cio\u00e8 dopo il corretto lasso di tempo.\nNonostante l'attenzione impiegata nel creare una credibile cronologia nella storia politica statunitense dopo la presidenza di Richard Nixon, terminata nel 1974, nello show si possono cogliere piccoli \"errori\" che riportano l'ambientazione del serial al reale svolgimento politico statunitense. Nell'episodio della seconda stagione \"Galileo\" appare una foto di Bill Clinton sul muro della White House Situation Room e nel successivo \"The Stackhouse Filibuster\" si vede una targa che identifica la briefing room di CJ come \"James S. Brady Press Briefing Room\" il che presuppone che sia esistita la presidenza di Ronald Reagan. Nell'episodio delle sesta stagione \"A Good Day\" su un muro della Casa Bianca c'\u00e8 una foto di Jimmy Carter.\nElezioni presidenziali del 1998.\nLa prima campagna elettorale di Bartlet non \u00e8 mai stata particolarmente illustrata nello show. Si sa solo che ha vinto l'elezione con il 48% dei voti popolari (48 milioni di voti circa) e con 303 voti dei grandi elettori contro i 235 dell'avversario. Dei tre dibattiti avuti con quest'ultimo, un repubblicano di cui non si conosce il nome, ha vinto il terzo ed ultimo, organizzato otto giorni prima delle elezioni a St. Louis, in Missouri, e questo gli permise di ottenere il margine che gli assicur\u00f2 la vittoria. Josh Lyman aveva detto nei giorni prima dell'elezione \"Bartlet sta buttando gi\u00f9 il muro\" quando i sondaggi erano ancora troppo incerti per parlare, come ribadito da Leo McGarry in \"Bartlet per l'America\".\nA differenza dell'elezione, la campagna per la nomina a candidato dei democratici \u00e8 stata ampiamente mostrata nei flashback. Negli episodi \"All'ombra delle due cattedrali\" e \"Bartlet per l'America\" si vede come Bartlet abbia sconfitto il senatore del Texas John Hoynes (Tim Matheson) e quello di Washington William Wiley, di come sia stato Leo McGarry a persuaderlo a candidarsi quando era governatore del New Hampshire, e di come abbia scelto proprio lo sconfitto John Hoynes come candidato alla vicepresidenza.\nElezioni del 2002.\nNelle elezioni del 2002 Bartlet ed il suo vice John Hoynes si scontrano con il Governatore repubblicano della Florida Robert Ritchie (James Brolin) ed il suo vice Jeff Heston. All'interno dei Democratici Bartlet non aveva affrontato alcuna opposizione per la ricandidatura, bench\u00e9 il senatore democratico Stackhouse avesse lanciato una breve campagna indipendente per la presidenza: Ritchie, inatteso contendente alla nomina, emerge da un campo di altri sette candidati Repubblicani facendo appello alla base conservatrice.\nLo staff di Bartlet medita di sostituire il Vicepresidente John Hoynes con il Capo di Stato Maggiore della Difesa l'ammiraglio Percy Fitzwallace ma quando diventa chiaro che Ritchie sar\u00e0 il candidato dei repubblicani, Bartlet allontana l'idea dichiarando che vuole ancora Hoynes come vice, potendo anche morire a causa della sclerosi multipla.\nUna magnifica performance di Bartlet nell'unico dibattito fra i candidati gli consegna una vittoria schiacciante sia nel voto popolare che elettorale.\nElezioni del 2006.\nUn'accelerazione della linea temporale dello show, dovuta sia alla scadenza dei contratti di molti attori sia al desiderio di continuare il programma con costi di produzione pi\u00f9 bassi, provoc\u00f2 l'omissione delle elezioni di medio termine del 2004 e l'elezione presidenziale durante la settima stagione. La sesta stagione illustra dettagliatamente le primarie dei due partiti e la settima copre il periodo che va dalla campagna elettorale fino all'insediarsi della nuova amministrazione, ma per il chiudersi dello show le elezioni, che si svolgono in novembre, vengono illustrate in due puntate andate in onda il 2 e il 9 aprile 2006.\nIl membro del Congresso per lo Stato del Texas Matt Santos (Jimmy Smits) viene eletto candidato alla presidenza durante la Convention Nazionale dei Democratici alla quarta votazione, durante il finale della sesta stagione: l'uomo stava progettando di lasciare il Congresso prima di essere convinto a partecipare alla corsa per la presidenza da Josh Lyman. In precedenza aveva raccolto ben pochi voti nel caucus dell'Iowa ed era virtualmente fuori dalla corsa per le primarie nel New Hampshire, prima che un suo accorato appello in diretta televisiva lo portasse al terzo posto tra i candidati con un 19% del voto. Josh Lyman, responsabile della campagna di Santos, convince Leo McGarry a diventare il candidato alla vicepresidenza; tuttavia John Spencer, l'attore che impersonava Leo McGarry, mor\u00ec improvvisamente il 16 dicembre 2005.\nSull'altro fronte il senatore della California Arnold Vinick (Alan Alda) si assicura la nomina dei repubblicani sconfiggendo alle primarie Glenn Allen Walken (John Goodman) ed il reverendo Don Butler (Don S. Davis): Vinick vorrebbe come proprio vice proprio Butler, ma questi si tira indietro per le posizioni del candidato sull'aborto, cos\u00ec ripiega sul Governatore della West Virginia Ray Sullivan (Brett Cullen). Vinick nella sesta stagione appare come uno sfidante virtualmente imbattibile per la sua popolarit\u00e0 in California, tipico Stato democratico, per le sue opinioni moderate ed il suo modo di fare accattivante. Vinick, tuttavia, affronta molte difficolt\u00e0 con i membri pro-life del suo partito poich\u00e9 \u00e8 un candidato pro-choice e per il suo appoggio all'energia nucleare poich\u00e9 avviene un grave incidente ad una centrale nucleare californiana.\nLa sera dell'elezione, Leo McGarry ha un grave attacco di cuore e muore in ospedale, con le urne ancora aperte nella Costa ovest: lo staff di Santos rende subito pubblica la notizia, mentre Arnold Vinick rifiuta di usare la morte di Leo come trampolino per la presidenza. Santos vince in Texas, Vinick in California e le sorti dell'elezione si concentrano in Nevada, dove entrambi i candidati hanno bisogno di una vittoria per assicurarsi la presidenza. Vinick dice chiaramente al suo staff che non richieder\u00e0 un conteggio dei voti se Santos sar\u00e0 dichiarato vincitore e Josh Lyman dice lo stesso a Santos, anche se lo staff democratico manda una squadra di avvocati in Nevada. Santos \u00e8 proclamato vincitore per soli 30.000 voti, con un margine elettorale di 272 a 266.\nIl nuovo presidente organizza la propria amministrazione, scegliendo Josh Lyman come Capo del Personale, che a sua volta si rivolge all'ex collega Sam Seaborn perch\u00e9 sia il suo vice: avendo bisogno che i membri del proprio gabinetto abbiano esperienza, Santos nomina Arnold Vinick come Segretario di Stato, ritenendo l'anziano politico uno dei migliori strateghi disponibili e rispettato dai capi di Stato stranieri. Gli altri membri dello staff di Bartlet hanno piani che li portano lontano dalla capitale: C.J. Cregg, nonostante Santos le abbia offerto qualsiasi posto ella voglia, va a lavorare per un'associazione no profit in California e Toby Ziegler \u00e8 perdonato da Bartlet e torna a vivere con l'ex moglie ed i figli. La serie termina con Bartlet che torna in New Hampshire: al momento del congedo questi saluta Santos dicendogli \"Mi renda fiero, signor Presidente.\" a cui l'uomo risponde \"Far\u00f2 del mio meglio, signor Presidente\".\nSecondo il produttore esecutivo Lawrence O' Donnell Jr, la sceneggiatura originale prevedeva che la vittoria andasse a Vinick ma la morte di Spencer port\u00f2 lui ed i suoi colleghi a prendere in considerazione la spinta emotiva che sarebbe risultata sugli spettatori se al contempo Santos avesse perso sia il suo candidato alla vicepresidenza che l'elezione. Alla fine si decise che gli ultimi episodi sarebbero stati riscritti da John Wells.\nNel 2008 aggiunse che \u00abDapprima prendemmo in considerazione l'idea di far vincere Jimmy Smits, perch\u00e9 era il solo nostro piano che si accordava con quanto era gi\u00e0 accaduto, ma il personaggio di Vinick era arrivato ad essere cos\u00ec forte nello show e cos\u00ec efficace, che si trasform\u00f2 in un vero concorrente\u2026 e cos\u00ec ci fu una vera e propria lotta tra i candidati alla presidenza tra gli sceneggiatori.\u00bb\nSimilitudini con l'elezione presidenziale del 2008.\nLe somiglianze fra l'elezione fittizia del 2006 e l'elezione presidenziale del 2008 negli Stati Uniti sono state rilevate dai media: il giovane candidato democratico appartenente ad una minoranza etnica (Matthew Santos nello show, Barack Obama nella realt\u00e0), ha una campagna primaria faticosa ma alla fine vincente contro un candidato che ha pi\u00f9 esperienza (Bob Russell nello show, Hillary Clinton nella realt\u00e0) e sceglie un esperto politico come suo candidato alla vicepresidenza (Leo McGarry in un caso, Joe Biden nell'altro), mentre il campo repubblicano \u00e8 dominato fin dall'inizio delle primarie da un maturo senatore non conformista di uno Stato occidentale (Arnold Vinick, John McCain in realt\u00e0), che sconfigge come proprio pi\u00f9 pericoloso antagonista un pastore consacrato (il reverendo Butler nello show, Mike Huckabee in realt\u00e0) e sceglie come vicepresidente un governatore conservatore in ambito sociale proveniente da un piccolo Stato repubblicano (il governatore del West Virginia Ray Sullivan, la governatrice dell'Alaska Sarah Palin nella realt\u00e0).\nLo sceneggiatore Eli Attie chiam\u00f2 David Axelrod per parlare di Obama dopo il discorso di quest'ultimo alla Convention nazionale dei Democratici del 2004 e gli disse di avere \u00abpreso ispirazione da lui [Obama] nel creare il personaggio [di Santos].\u00bb mentre l'attore Jimmy Smits disse che \"Obama era uno del popolo che io ho osservato per scegliere un modello\u00bb. Lo sceneggiatore e produttore Lawrence O' Donnell ha detto di aver parzialmente modellato Vinick proprio su McCain. Il Capo del personale di Obama, Rahm Emanuel, sarebbe alla base del personaggio di Josh Lyman, divenuto in seguito Capo del personale del presidente.\nAnche la nomina di Vinick (sconfitto della corsa alle presidenziali) a segretario di stato trova similitudine nel fatto che anche alla Clinton \u00e8 stato offerto lo stesso incarico.\nSantos.\nDVD.\nIn lingua italiana, \u00e8 uscita la prima stagione nel novembre 2010.\nCollegamenti esterni.\n "}
{"id": "747810", "revid": "287204", "url": "https://it.wikipedia.org/wiki?curid=747810", "title": "Mon Cicci", "text": "I sono una linea di bambole, a cui sono stati ispirati tre cartoni animati, due giapponesi e uno statunitense. In italiano il nome venne tradotto con la grafia \"Mon Cicci\" per le bambole e \"Moncicc\u00ec\" per i cartoni.\nStoria.\nLa produzione dei Mon Cicci \u00e8 giapponese, e gestita dalla Sekiguchi Corporation, famosa produttrice di bambole con sede a Tokyo, in Giappone. I pupazzi furono creati da Koichi Sekiguchi il 25 gennaio 1974. Sekiguchi afferma di aver creato questo personaggio per ispirare il rispetto e la protezione nei confronti dei bambini giapponesi.\nLa bambola ebbe grande successo in Giappone, e la serie TV che venne trasmessa nel 1980 increment\u00f2 la loro popolarit\u00e0.\nL'esportazione della linea di bambole ebbe inizio nel 1975, presso la Repubblica Federale Tedesca e l'Australia. Negli anni successivi tutta la linea Mon Cicci sar\u00e0 esportata nell'Europa occidentale. Nel Regno Unito il nome \u00e8 stato modificato in \"Chicaboo\", in Francia in \"Kiki\", in Italia in \"Mon Cicci\", in Spagna in \"Virkiki\".\nLa linea raggiunse i negozi del Nord America nel 1979, con grande successo. Mattel acquist\u00f2 i diritti sia per le bambole, importate come \"Monchhichis\", che per la serie TV.\nLe bambole.\nL'azienda produce ancora per il Giappone nuove linee di bambole Mon Cicci, che vengono importate all'estero dai collezionisti. I Mon Cicci vengono sempre venduti come gemelli: un maschio e una femmina denominati rispettivamente e . Esistono due stampi per le femmine: una con un'espressione solare ed una imbronciata. Nel 1974 i personaggi erano venduti senza abiti, poi dal 1976 venne prodotta la loro linea di abbigliamento \"Boutique Monchicchi\". Ad oggi tutti i Mon Cicci sono venduti con abiti particolari (da giamaicani, in costume da bagno, da sposi ecc.).\nCuriosamente i Mon Cicci ebbero gli occhi azzurri fino al 1985, poi vennero prodotti solo con occhi castani. Un'eccezione sono i Mon Cicci prodotti nel 2000 da Sekiguchi, per una replica commemorativa decisamente fedele, che quindi li vedeva senza abiti e con gli occhi chiari.\nAd oggi la Sekiguchi gestisce in Giappone anche un vero e proprio museo, nel quale espone diversi esemplari di queste bambole.\nCartoni animati.\nPrima serie giapponese.\nUn anime ispirato ai Mon Cicci ed intitolato fu prodotto nel 1980 da Ashi Production (oggi Production Reed) per la regia di Hiroshi Jinsenji e trasmesso da TV Tokyo ogni mattina alle 6:55 dal luned\u00ec al venerd\u00ec dal 4 febbraio al 1\u00ba agosto 1980, per un totale di 130 episodi della durata di circa 6 minuti l'uno. \u00c8 stato replicato da Tokyo MX nel 2009. La sigla originale \u00e8 \"Monchichi the Twins\" di Mariko Ito, usata sia per l'apertura che per la chiusura.\nIn Italia la serie \u00e8 intitolata \"Moncicc\u00ec\" ed ha avuto due doppiaggi. Il primo doppiaggio fu trasmesso da Canale 5 dal 23 marzo 1982 con la sigla \"Mon Cicc\u00ec\" di Cristina D'Avena. Il secondo, distribuito da Yamato Video e registrato nel 2009, viene trasmesso con la sigla originale da DeA Kids da gennaio 2010 ed in chiaro da Anime Gold, negli intervalli tra un anime e l'altro, da marzo 2011.\nSerie americana.\nDopo la serie giapponese, un'altra serie animata, intitolata \"Monchhichis\", \u00e8 stata prodotta negli Stati Uniti d'America da Hanna-Barbera e trasmessa dalla rete ABC il sabato mattina a partire dal 10 settembre 1983. La serie non ebbe lo stesso successo di altre quali \"I Puffi\" e \"Snorky\" e dur\u00f2 soltanto una stagione, composta da 13 episodi della durata di 24 minuti l'uno.\nIn Italia anche questa serie \u00e8 intitolata \"Moncicc\u00ec\" ed \u00e8 stata trasmessa nel 1988 su Rai 1. In seguito \u00e8 stata replicata dalle reti locali e da altre reti: Cartoon Network, Boomerang e Boing, quest'ultima da maggio 2005.\nLa trama segue i Moncicc\u00ec, creature simili a scimmie che vivono nella foresta di Monchia, sulla cima di altissimi alberi che li portano sopra le nuvole. Il leader della trib\u00f9, Wizzar, \u00e8 un mago, in grado di pronunciare incantesimi e preparare pozioni che permettono sistematicamente di sconfiggere il nemico dei Moncicc\u00ec, il crudele Grumplins di Grumplor.\nSeconda serie giapponese.\nUna serie puppetoon o \"ningy\u014d anime\", ovvero di animazione di pupazzi, \u00e8 stata realizzata in Giappone nel 2005. Intitolata semplicemente , \u00e8 stata trasmessa da diverse emittenti giapponesi: Kids Station, TV Kanagawa, Television Saitama, Chiba TV, Kyoto Broadcasting System, Mie Television e Akita Broadcasting System. Nel 2011 \u00e8 stata replicata da TwellV. \u00c8 composta da 26 episodi da 6 minuti.\nSigle.\nApertura:\n dei Beautiful Zu\nChiusura:\n di MINMI"}
{"id": "747811", "revid": "6923", "url": "https://it.wikipedia.org/wiki?curid=747811", "title": "Bomba elettromagnetica", "text": "Una bomba elettromagnetica o bomba-E (\"E-bomb\") \u00e8 un'arma progettata per mettere fuori uso i componenti elettronici in un vasto raggio di azione mediante un impulso elettromagnetico o EMP (\"electro magnetic pulse\").\nStoria.\nL'impulso elettromagnetico o EMP (electro magnetic pulse) fu osservato estensivamente per la prima volta durante gli esperimenti nucleari della serie \"Fishbowl\", comprendenti i test \"Starfish, Checkmate, Bluegill e Kingfish\" condotti all'inizio degli anni sessanta che consistevano in esplosioni nucleari nell\u2019alta atmosfera. Durante queste detonazioni si verific\u00f2 la generazione di un forte impulso elettromagnetico che si propag\u00f2 in tutte le direzioni come un'onda d'urto e con una intensit\u00e0 che inizialmente era stata sottostimata.\nQuesta onda d'urto elettromagnetica fu in grado di indurre elevate correnti nei dispositivi elettrici e elettronici anche posti a notevoli distanze. I picchi di corrente in alcuni casi furono di entit\u00e0 tale da generare il calore sufficiente a portare a temperatura di fusione i circuiti o a interrompere i fusibili. Si dimostr\u00f2, quindi, la potenziale capacit\u00e0 di ottenere pesanti danni su vasti territori, pur senza causare direttamente perdite di vite umane, ma rendendo inefficienti i sistemi elettrici ed elettronici.\nI resoconti pi\u00f9 completi si hanno sugli effetti sperimentati sulle isole Hawaii nel caso della esplosione Starfish Prime, un test nucleare in cui si fece esplodere a 400\u00a0km di quota una testata da 1,4 Mton il 9 luglio 1962. Gli effetti EMP furono evidenti anche a oltre 1.300\u00a0km di distanza e le misurazioni portarono a una prima comprensione del fenomeno.\nDescrizione.\nTeoria.\nQuesto intenso flusso di energia elettromagnetica pu\u00f2 essere generato per effetto Compton o fotoelettrico. In entrambi i casi si pu\u00f2 avere generazione di elettroni ad alta energia ed \u00e8 ipotizzabile l'impiego di ordigni esplosivi in grado di sfruttare questi fenomeni fisici stimolando l'emissione di elettroni dei materiali di cui sono costituiti o dei mezzi circostanti. Gli intensi campi elettrici e magnetici risultanti possono accoppiarsi con gli apparati elettrici o elettronici circostanti creando extracorrenti o picchi di tensione in grado di danneggiare i circuiti. Normalmente questo tipo di effetti associati alle esplosioni \u00e8 nascosto dagli effetti della deflagrazione nel caso di esplosioni convenzionali, ma \u00e8 pi\u00f9 evidenziabile in raggi di azione molto pi\u00f9 vasti nel caso di detonazioni nucleari o di ordigni progettati specificamente per generare una \u201conda d'urto elettromagnetica\u201d.\nAnalisi.\nI componenti soggetti a questo tipo di danni sono (elencandoli in ordine decrescente di vulnerabilit\u00e0):\nDi conseguenza la tecnologia a transistor \u00e8 pi\u00f9 vulnerabile, mentre le vecchie apparecchiature a valvole potrebbero sopravvivere a questi attacchi. Comunque studi successivi hanno meglio caratterizzato la suscettibilit\u00e0 all'EMP dei dispositivi a semiconduttori verificando diverse sensibilit\u00e0. Come risultato si \u00e8 verificato che i circuiti integrati con tecnologia bipolare sono pi\u00f9 resistenti rispetto a quelli utilizzanti tecnologie FET e specialmente MOSFET.\nPer proteggere i circuiti elettronici pi\u00f9 importanti si pu\u00f2 fare ricorso a dedicate schermature.\nSviluppi.\nL'Unione Sovietica aveva condotto ricerche significative mirate a sviluppare e produrre ordigni nucleari da utilizzare nell'alta atmosfera e venne di seguito imitata dagli Stati Uniti e dal Regno Unito. Al termine degli studi, solo i sovietici produssero quantit\u00e0 significative di questo tipo di testate, la maggior parte delle quali fu comunque radiata in osservanza degli accordi sul controllo degli armamenti dell'epoca Reagan. Un indizio che l'impiego di bombe elettromagnetiche venisse attentamente considerato si pu\u00f2 trarre da un episodio della guerra fredda. Nel settembre 1976 un pilota sovietico defezion\u00f2 atterrando con un MiG-25 in Giappone. Gli esperti occidentali che esaminarono il velivolo rilevarono che l'elettronica di bordo era basata su valvole termoioniche ed i relativi apparati erano schermati da gabbie di Faraday. In altre parole: i progettisti sovietici erano ben coscienti del pericolo dell'impulso elettromagnetico ed avevano adattato i propri sistemi d'arma a tale eventualit\u00e0.\nLe armi nucleari specializzate nella produzione di EMP appartengono alla terza generazione di armi nucleari.\nLe armi elettromagnetiche sono ancora essenzialmente ad alto livello di classifica di segretezza, ma gli analisti militari e gli esperti generalmente ipotizzano che le bombe-E utilizzino sorgenti con generatori a compressione esplosiva del flusso. Secondo alcune fonti, la U.S. Navy ha utilizzato bombe elettromagnetiche sperimentali durante la guerra del Golfo del 1991. Questo tipo di bomba era armato con dispositivi che convertivano l'energia degli esplosivi convenzionali in un impulso elettromagnetico. La CBS News ha riferito dell'utilizzo di una bomba-E sulla TV irachena durante la guerra in Iraq del 2003, ma la notizia non \u00e8 stata confermata da fonti ufficiali.\nLe forze armate americane stanno esaminando anche i \"transient elecromagnetic device\" (TED) o \"dispositivi elettromagnetici transienti\". Consistono in dispositivi che emettono un impulso elettromagnetico generato durante il fenomeno elettrico definito \"transitorio\". L'energia verrebbe liberata grazie a transitori della durata progettata dell'ordine di picosecondi. I TED utilizzerebbero ruttori a scintillazione a bagno d'olio o in gas inerti come quelli impiegati negli impianti elettrici ad alta tensione. Gli studi americani sono particolarmente mirati a valutare il potenziale delle bombe-E come arma anti-computer."}
{"id": "747813", "revid": "34928", "url": "https://it.wikipedia.org/wiki?curid=747813", "title": "Padri Bianchi", "text": ""}
{"id": "747814", "revid": "599013", "url": "https://it.wikipedia.org/wiki?curid=747814", "title": "Baghd\u0101d", "text": ""}
{"id": "747817", "revid": "196390", "url": "https://it.wikipedia.org/wiki?curid=747817", "title": "Japanese Rock", "text": ""}
{"id": "747819", "revid": "33689", "url": "https://it.wikipedia.org/wiki?curid=747819", "title": "Umberto Pelizzari", "text": "Ha stabilito record mondiali in tutte le discipline dell'apnea.\nAlto 189\u00a0cm per 84\u00a0kg di peso, possiede una capacit\u00e0 polmonare di 7,9 litri.\nBiografia.\nAttivit\u00e0 sportiva.\nDedicatosi gi\u00e0 in giovane et\u00e0 al nuoto agonistico, a 19 anni affronta l'apnea agonistica.\nIl primo record mondiale lo ottiene nel 1988, quando con il tempo di 5 minuti e 33 secondi stabilisce il primato di apnea statica.\nNel 1990 conquista un nuovo record di apnea statica con il tempo di 6 minuti e 3 secondi. Nello stesso anno, Pelizzari conquista un nuovo record mondiale di immersione in apnea in assetto costante, toccando la quota di -65 metri, e l'anno successivo batte un nuovo record di statica con 7 minuti 2 secondi e 88 centesimi.\nNel 1991 conquista tutti i record in apnea con -67 metri in assetto costante e -95 metri in assetto variabile; il 26 ottobre dello stesso anno conquista, con -118 metri, anche il record assoluto di immersione apnea (assetto variabile no-limits).\nIl 17 settembre 1992, a Ustica, riconquista il record mondiale di immersione in apnea in assetto costante con -70 metri.\nL'11 ottobre 1993, nei pressi di Montecristo, scendendo a -123 metri stabilisce un nuovo record in assetto variabile no limits.\nIl 24 luglio 1994, a Cala Gonone-Dorgali, in Sardegna, a -101 metri, Pelizzari conquista il nuovo record mondiale di immersione in apnea in assetto variabile regolamentato.\nNel luglio 1995, a Villasimius in Sardegna, altri due nuovi record mondiali: -72 metri in assetto costante e -105 metri in assetto variabile regolamentato.\nNel 1996, nuovamente a Villasimius, con -110 metri riconquista i primati nell'assetto variabile e con -131 metri nell'assetto variabile no limits.\nIl 13 settembre 1997, a Porto Venere in Liguria, riconquista il record in assetto costante con la profondit\u00e0 di -75 metri.\nIl 20 settembre, scendendo a -115 metri, riconquista il record in assetto variabile.\nIl 18 ottobre del 1999 al largo di Portofino, Umberto stabilisce il nuovo primato mondiale di apnea in assetto costante con -80 metri.\nIl 24 ottobre, col supporto tecnico della Nave Anteo della Marina Militare Italiana, Pelizzari \u00e8 protagonista di una notevole impresa: -150 metri in assetto variabile no limits in un tempo di 2'57\", limite mai raggiunto dall'uomo in apnea.\nNel 2000 \u00e8 protagonista nella realizzazione del film IMAX (2D) dal titolo \"OceanMen\" insieme al \"rivale\" Pipin Ferreras.\nIl 3 novembre 2001, a Capri, l'atleta scende a -131 metri in 2'44\" primeggiando nell'assetto variabile regolamentato; Umberto dedica questo record a tutti coloro che nei trascorsi 11 anni d'attivit\u00e0 gli sono stati vicini e si ritira dalle competizioni.\nVita post-atletica.\nNel 1995 insieme a Renzo Mazzarri, campione di pesca subacquea, fonda Apnea Academy, un'associazione ideata per la diffusione e l'insegnamento dell'apnea, che diventa poi Scuola di formazione e di ricerca per l'apnea subacquea.\nIn televisione ha collaborato con \"Lineablu\", programma di Rai 1, nelle edizioni del 2000 e 2001.\nDal 2006 \u00e8 docente presso la Scuola Superiore Sant'Anna di Pisa al master di secondo livello di medicina subacquea ed iperbarica.\nNel 2008 e nel 2009 ha condotto con Barbara D'Urso il programma televisivo \"Lo show dei record\" su Canale 5. In precedenza ha condotto con Barbara Gubellini la trasmissione \"Sai xCh\u00e9?\" su Rete 4. Sempre su Rete4 conduce \"Ritorno alla Natura\".\nNel 2010 conduce con Paola Perego \"Lo show dei record\".\nNel 2013 partecipa al programma televisivo \"Vite in apnea\".\nNel 2014 partecipa al programma televisivo \"Il Musichione\"."}
{"id": "747820", "revid": "2038157", "url": "https://it.wikipedia.org/wiki?curid=747820", "title": "S\u00e9millante", "text": "La S\u00e9millante fu una fregata di prima classe francese costruita a Tolone nel 1820 e naufragata presso l'isola di Lavezzi il 15 febbraio 1855.\nLa Semillante part\u00ec da Tolone il 14 febbraio 1855 con destinazione Odessa in Crimea per portare aiuti all'esercito francese presente a causa della guerra. Il comandante era Gabriel Auguste Jugan (? 1802 - Lavezzi, 15 febbraio 1855). La mattina del 15 febbraio l'imbarcazione fu sorpresa da una tempesta mentre tentava di attraversare le Bocche di Bonifacio. Alle ore 12.00 circa si schiant\u00f2 sugli scogli ad ovest dell'isola di Lavezzi tra la Corsica e la Sardegna.\nNel naufragio perirono 695 uomini: 560 corpi riposano nei due cimiteri sull'isola di Lavezzi mentre 32 sono sepolti altrove, gli altri non vennero mai ritrovati.\nAlcuni cadaveri vennero ritrovati a La Maddalena, altri a Bonifacio e alcuni persino a Pianotolli-Caldarello a 40\u00a0km di distanza dal luogo del naufragio.\nStato maggiore della S\u00e9millante.\nLa vicenda ha generato il racconto \"L'agonie de la S\u00e9millante\" contenuto in \"Lettere dal mio mulino\" (\"Lettres de mon moulin\") del 1870 di Alphonse Daudet.\nNota storica.\nQuesta fregata non \u00e8 la prima a portare questo nome; una unit\u00e0 precedente (una fregata da 36 cannoni) risale al periodo napoleonico, e fu protagonista della guerra nell'oceano Indiano portata dall'ammiraglio Linois partendo dalla base dell'isola di Mauritius, prima della conquista di queste isole da parte degli inglesi."}
{"id": "747822", "revid": "287204", "url": "https://it.wikipedia.org/wiki?curid=747822", "title": "Jannis Kounellis", "text": "Biografia e percorso artistico.\nGli inizi, anni '50.\nNato al Pireo, nell'Attica, dopo essere stato respinto dalla Scuola di Belle Arti di Atene, nel 1956, poco pi\u00f9 che ventenne, lascia la Grecia e si trasferisce in Italia, nella citt\u00e0 di Roma: \u00abArrivai il giorno di Capodanno del 1956, data che non si scorda\u00bb. Nella capitale italiana si iscrive all'Accademia di Belle Arti dove completa gli studi sotto la guida di Toti Scialoja, al quale deve l'influenza dell'espressionismo astratto che insieme all'arte informale costituisce il binomio fondamentale dal quale prende le mosse il suo percorso creativo.\nAnni '60.\nEsordisce nel 1960 allestendo sempre a Roma la sua prima mostra personale alla galleria \"La Tartaruga\". Rispetto ai suoi maestri, Kounellis mostra subito un'urgenza comunicativa molto forte che lo porta al rifiuto di prospettive individualistiche, estetizzanti e decadenti e all'esaltazione del valore pubblico, collettivo del linguaggio artistico; nelle sue prime opere, infatti, dipinge dei segni tipografici su sfondo chiaro che alludono all'invenzione di un nuovo ordine per un linguaggio frantumato, polverizzato.\nRisalgono al 1967 le prime mostre ideologicamente vicine al movimento dell'arte povera nelle quali l'uso di prodotti e materiali di uso comune suggeriscono per l'arte una funzione radicalmente creativa, mitica, priva di concessioni alla mera rappresentazione. Evidenti sono anche i riferimenti alla grecit\u00e0 delle sue origini. Le sue installazioni diventano delle vere e proprie scenografie che occupano fisicamente la galleria e circondano lo spettatore rendendolo attore protagonista in uno spazio che inizia anche a riempirsi di animali vivi, contrapposti alle geometrie costruite con materiali che evocano la produzione industriale. Nella \"Margherita di fuoco\" appare appunto anche il fuoco, elemento mitico e simbolico per eccellenza, generato per\u00f2 da una bombola a cannello.\nNel 1969 l'installazione diviene vera e propria performance coi \"Cavalli\" legati alle pareti della galleria L'Attico di Fabio Sargentini, in un sontuoso scontro ideale tra natura e cultura nel quale il ruolo dell'artista \u00e8 ridotto al livello minimo di un'operosit\u00e0 sostanzialmente manuale, quasi da uomo di fatica.\nAnni '70.\nCol passaggio agli anni settanta l'entusiasmo volitivo di Kounellis si carica di una pesantezza diversa, frutto del disincanto e della frustrazione di fronte al fallimento delle potenzialit\u00e0 innovative dell'arte povera, inghiottita suo malgrado dalle dinamiche commerciali della societ\u00e0 dei consumi, presidiate dagli spazi tradizionali di fruizione come musei e gallerie. Tale sentimento viene espresso dalla famosa porta chiusa con delle pietre presentata per la prima volta a San Benedetto del Tronto e quindi nel corso degli anni, con significative variazioni strutturali dense di significati poetici, a Roma, M\u00f6nchengladbach, Baden-Baden, Londra, Colonia. Nel 1972 Kounellis partecipa per la prima volta alla Biennale di Venezia; manifestazione cui, negli anni a venire, partecipa pi\u00f9 volte come alla Quadriennale di Roma, a partire dal 1973.\nAnni '80.\nGli anni dell'amarezza proseguono con installazioni nelle quali alla vitalit\u00e0 del fuoco subentra l'oscura presenza della fuliggine mentre gli animali vivi cedono il passo a quelli imbalsamati. Il culmine di questo processo \u00e8 forse il grandioso lavoro presentato all'Espai Poblenou di Barcellona nel 1989, caratterizzato da quarti di bue appena macellati fissati mediante ganci a lastre metalliche e illuminati da lanterne a olio.\nAnni '90.\nNegli anni pi\u00f9 recenti l'arte di Kounellis si \u00e8 fatta virtuosamente manieristica e ha ripreso temi e suggestioni che l'avevano caratterizzata in precedenza con uno spirito pi\u00f9 meditativo, capace di interpretare con una rinnovata consapevolezza la primitiva propensione all'enfasi monumentale. Esempi di questa nuova direzione di ricerca sono l'installazione Offertorio del 1995 in piazza del Plebiscito, a Napoli e la mostra in Messico nel 1999. Napoli, anno 1998 \u201cMulino in ferro\u201d esposizione permanente in Piazza Ponte di Tappia. Realizza nel cortile antico dell'edificio centrale dell'Universit\u00e0 degli Studi di Padova un monumento per il cinquantennale della Resistenza, nel 1995, splendido assemblaggio di assi di legno, raccolte nelle vicinanze della citt\u00e0, per evocare la fatica e la coralit\u00e0 della Resistenza, a cui l'Universit\u00e0 dette un contributo tale da essere l'unica sede premiata in Italia con la medaglia d'oro al valor militare. \nAnni 2000.\nContinuano le grandi mostre in Sud America, come quelle in Argentina (2000) e Uruguay (2001). Nel 2002, l'artista ripropone l'installazione dei cavalli alla Whitechapel di Londra e, poco dopo, alla Galleria nazionale d'arte moderna di Roma costruisce un enorme labirinto di lamiera lungo il quale pone, quasi fossero altrettanti approdi, gli elementi tradizionali della sua arte, come le \"carboniere\", le \"cotoniere\", i sacchi di iuta e i cumuli di pietre (\"Atto unico\"). Nel 2004 realizza un'installazione nella Galleria dell'Accademia di Firenze, all'interno dell'esposizione temporanea \"Forme per il David\", nata per celebrare i cinquecento anni dalla creazione del \"David\" di Michelangelo.\nNel 2007 realizza due installazioni in Calabria: \"Con Mattia Preti\" alla Galleria Nazionale di Palazzo Arnone a Cosenza, e \"Un tocco leggero come le ali di un passerotto...\" al Museo Nazionale Archeologico della Sibaritide a Sibari. Nel 2007 lavora alla realizzazione del 383\u00b0 festino di Santa Rosalia a Palermo disegnando il carro trionfale della Santa. Sempre nel 2007 inaugura a Roma la Porta dell'Orto Monastico della Basilica di Santa Croce in Gerusalemme, una imponente cancellata di ferro impreziosita da elementi cromatici realizzati in pietre di vetro. Nel 2009 la Galleria Fumagalli e il Museo Adriano Bernareggi (Bergamo) dedicano rispettivamente all'artista una personale e un'unica installazione realizzata \"site specific\". L'artista realizza uno speciale allestimento di opere proponendo una riflessione sull'arte e sull'uomo, testimonianza delle riflessioni poetiche da sempre al centro del suo lavoro e per le quali \u00e8 stato indicato come possibile ospite alla Biennale di Venezia 2011 del primo padiglione della Citt\u00e0 del Vaticano.\nNel 2012, inoltre, una sua famosa opera \u00e8 esposta al museo d'arte contemporanea Riso nella citt\u00e0 di Palermo. In un'intervista che poneva l'evidenza sulla sua cittadinanza italiana, si qualific\u00f2 come artista italiano a tutti gli effetti: \u00abTale sono e tale mi considero da sempre\u00bb. Nella stessa, a proposito di pittura, pur non avendo quasi mai fatto \u00abquadri\u00bb in senso stretto, Kounellis si defin\u00ec pittore: \u00abPerch\u00e9 la pittura \u00e8 costruzione di immagini. Ed \u00e8 tale se \u00e8 rivoluzionaria, senza freni per l'immaginazione\u00bb."}
{"id": "747829", "revid": "1318658", "url": "https://it.wikipedia.org/wiki?curid=747829", "title": "Alphonse Daudet", "text": "Biografia.\nVisse nel quartiere operaio di Marais. Dopo aver lavorato nel collegio di Al\u00e8s, si rec\u00f2 a Parigi per raggiungere il fratello. Fu il terzogenito di Vincent, fabbricante di seta, e di Adeline Reynaud. L'instabilit\u00e0 politica, la crisi della produzione industriale e alcune scelte avventate compromettono l'attivit\u00e0 di Vincent Daudet, costringendolo nel 1848 a vendere l'opificio e ad abbandonare il Midi per la pi\u00f9 fiorente Lione. Nella primavera del 1857, per far fronte ad un nuovo aggravamento della situazione economica, il padre dello scrittore accetta un impiego come rappresentante di vini in Bretagna, lasciando la famiglia; Alphonse, che deve interrompere gli studi liceali, ottiene un posto come sorvegliante al collegio di Al\u00e8s. L'esperienza, difficile e umiliante, si conclude dopo pochi mesi, nel novembre dello stesso anno, con l'allontanamento dall'incarico.\nRaggiunto a Parigi il fratello Ernest, Alphonse alloggia con lui in un albergo vivendo di precari lavoretti, nella speranza, comune a molti altri giovani provinciali, di affermarsi nel mondo letterario parigino. Nel 1858 incontra Marie Rieu e inizia con lei una tormentata relazione, che si protrarr\u00e0 fino al 1865. Grazie alle conoscenze del fratello, giornalista allo \"Spectateur\", Alphonse pubblica la raccolta si poesie \"Les amoureuses\" (\"Le amorose\"), il cui rassicurante sentimentalismo gli vale un certo favore del pubblico e la collaborazione con il \"Paris journal\", \"L'Universel\" e \"Le Figaro\". L'amicizia con Fr\u00e9d\u00e9ric Mistral, il celebre poeta animatore del felibrismo conosciuto nell'aprile del 1859, segna una svolta nella vita di Daudet, spingendolo alla riscoperta del mondo e del folklore provenzali. L'impiego come segretario del presidente del Corpo legislativo, il duca de Morny, ottenuto nel 1860, consente a Daudet di raggiungere la tranquillit\u00e0 economica.\nSofferente per i postumi di una malattia venerea, egli deve per\u00f2 allontanarsi per lunghi periodi dal lavoro; tra il dicembre del 1861 e il febbraio dell'anno successivo compie un viaggio nel Midi e in Algeria in compagnia del cugino Henry Reynaud. Nell'inverno del 1862 la salute malferma lo costringe a un nuovo periodo di riposo, questa volta in Corsica. Trascurata la poesia (una seconda raccolta, \"Po\u00e8mes et fantaisies\", sar\u00e0 pubblicata nel 1873), Daudet cerca di imporsi come autore teatrale, scrivendo a quattro mani con Ernest L\u00e9pine, capo gabinetto di de Monry; tra i frutti della collaborazione si possono annoverare l'atto unico \"La Derni\u00e8re Idole\" (\"L'ultimo idolo\"), rappresentato nel febbraio del '62 all'Op\u00e9ra-Comique, l\"\u0152illet blanc\" (\"Il garofano bianco\") e il \"Fr\u00e8re a\u00een\u00e9\", (\"Il fratello maggiore\"). La passione per il teatro accompagna l'intera carriera di Daudet, che porter\u00e0 in scena numerose riduzioni dei propri romanzi e racconti.\nRiconquistato dal fascino dei luoghi natali, lo scrittore soggiorna per lunghi periodi a N\u00eemes determinato, sulla scia del successo della Mirella di Mistral, a divenire il cantore della Provenza. Nel 1865 la morte improvvisa del duca di Morny priva Daudet dell'impiego, spingendolo a intensificare la collaborazione con i giornali. Tra il novembre e il gennaio del 1866 escono sul \"Moniteur universel di soir\" le \"Lettres sur Paris et Lettres de village\", una serie di scritti basati sul confronto tra i due diversi mondi. Seguono lo stesso modello le pi\u00f9 celebri \"Lettres de mon moulin\" (\"Lettere dal mio mulino\"), apparse in due riprese, ora su \"L'\u00c9v\u00e9nement\", poi su \"Le Figaro\" e pubblicate in volume alla fine del 1869. Tra il 27 novembre del 1866 e il 20 ottobre del 1867 sullo stesso \"Moniteur\" era apparso a puntate il romanzo autobiografico \"Le Petit chose\" (\"Storia di un fanciullo\") ristampato in volume nel 1868. Il 29 gennaio del 1867 Daudet sposa Julia Allard, figlia di un ricco industriale parigino. Poetessa a sua volte (autrice, sotto lo pseudonimo di Marguerite Tournay, di alcuni poemi pubblicati sulla rivista \"L'Art\"), Julia diviene la collaboratrice devota, discreta e infaticabile del marito, contribuendo direttamente all'elaborazione di numerose opere.\nA partire dal 1874 si dedicher\u00e0 essenzialmente ai romanzi ed alle opere teatrali. Fra i pi\u00f9 noti \"Fromont Jeune et Risler A\u00een\u00e9\"(1874) e \"Jack\" (1876) composto da due volumi e dedicato a Gustave Flaubert. Dopo questo imponenete lavoro, nell'ottobre del 1875, Daudet si reca con la famiglia nel sud della Francia per un po' di riposo soggiornando a Marsiglia, Monaco e trascorre anche un breve periodo a Bordighera prima di rientrare a Parigi. Il romanzo \"Le Nabab\", il cui personaggio principale s'ispira a Fran\u00e7ois Bravay, personaggio politico del Secondo Impero francese sar\u00e0 pubblicato nel 1877.\nNel 1884 scopre che i dolori di schiena che lo affliggevano gi\u00e0 da qualche anno, sono i sintomi della tabe dorsale che colpisce il midollo spinale. Continuer\u00e0 a lavorare fino all'ultimo, spegnendosi il 16 dicembre 1897 a Parigi, nella sua residenza privata di rue de l'Universit\u00e9. La salma fu inumata al famoso cimitero di P\u00e8re-Lachaise di Parigi."}
{"id": "747832", "revid": "3831", "url": "https://it.wikipedia.org/wiki?curid=747832", "title": "Tavola Bronzea di Polcevera", "text": ""}
{"id": "747834", "revid": "2519", "url": "https://it.wikipedia.org/wiki?curid=747834", "title": "Biriwa", "text": "Biriwa \u00e8 un villaggio del Ghana appartenente al distretto municipale di Mfantseman, nella Regione Centrale. Sito a 14\u00a0km a est di Cape Coast, lambito dalla strada per Accra (nel dicembre 2006 ancora in costruzione), \u00e8 un porto peschereccio.\nA Biriwa \u00e8 attivo dal 2005 il Baobab Medical Center, nel quale operano anche medici italiani."}
{"id": "747839", "revid": "72396", "url": "https://it.wikipedia.org/wiki?curid=747839", "title": "Riccardo Stracciari", "text": "Biografia.\nCompletati gli studi presso il liceo musicale di Bologna, esord\u00ec nel 1899 nella \"Resurrezione di Lazzaro\" di Lorenzo Perosi.\nIl debutto al Scala avvenne nel 1904, quello al Metropolitan nel 1906.\nIl 7 luglio 1909 fu iniziato in Massoneria nella Loggia \"Fantiscritti\" di Carrara, il 26 novembre 1912 divenne Maestro massone.\nSi ritir\u00f2 ufficialmente dalle scene nel 1937, facendovi tuttavia saltuariamente ritorno fino al 1944 dove interpret\u00f2 per l'ultima volta, a Como, Germont ne La Traviata.\nFin dal 1926 insegn\u00f2 saltuariamente canto a Napoli e, a partire dal 1940, in forma stabile, a Roma, dove fu maestro, tra gli altri, di Boris Christoff, Alexander De Sv\u00e9d, Paolo Silveri e Giulio Fioravanti.\nEra dotato di una voce morbida, dall'estensione quasi tenorile e dagli acuti sonori. L'impeccabile fraseggio ne fece un grande interprete verdiano (celebre il suo \"Rigoletto\" scaligero, a fianco di Mercedes Capsir e Dino Borgioli, successivamente inciso su disco nel 1929) e donizettiano, ma il suo cavallo di battaglia fu il personaggio di Figaro nel \"Barbiere di Siviglia\" di Rossini, che interpret\u00f2 per oltre 1400 recite."}
{"id": "747842", "revid": "77358", "url": "https://it.wikipedia.org/wiki?curid=747842", "title": "Mstislav Rostropovitch", "text": ""}
{"id": "747845", "revid": "44989", "url": "https://it.wikipedia.org/wiki?curid=747845", "title": "Abbazia di Santa Maria di Corazzo", "text": "L'abbazia di Santa Maria di Corazzo \u00e8 un'abbazia in rovina in localit\u00e0 Castagna, una frazione di Carlopoli, in provincia di Catanzaro, fondata dai benedettini nell'XI secolo in prossimit\u00e0 del fiume Corace in Calabria, ricostruita successivamente dai cistercensi nel XII secolo, danneggiata una prima volta dal terremoto del 27 marzo 1638 e poi ancora dal terremoto del 1783 quando venne progressivamente abbandonata e spogliata delle opere artistiche che conteneva: le sue rovine sono visibili.\nStoria.\nSebbene situata attualmente nel comune di Carlopoli provincia di Catanzaro (Arcidiocesi di Catanzaro-Squillace), la storia dell'abbazia si \u00e8 svolta per molti anni nella Calabria Citeriore, in quanto fino ai primi del XIX secolo il suo territorio apparteneva all'Universit\u00e0 di Scigliano (Diocesi di Martirano). Dopo la sua fondazione ad opera dei benedettini neri nell'XI secolo, l'Abbazia fu ricostruita dai cistercensi nel 1157, cio\u00e8 a distanza di appena 16 anni dalla fondazione dell'Abbazia della Sambucina, di cui fu la filiale pi\u00f9 importante. Primo abate cistercense fu il beato Colombano.\nLa storia di Santa Maria di Corazzo si incrocia con quella di Gioacchino da Fiore, che qui vest\u00ec l'abito monacale, divenendone subito dopo abate. Proprio qui a Corazzo Gioacchino da Fiore scrisse le sue opere principali, aiutato dagli scriba Nicola e Giovanni, quest'ultimo prese il suo posto quando and\u00f2 lui via. Gioacchino, nonostante fosse l'abate del monastero stava per lunghi periodi lontano da esso a causa del suo impegno a scrivere testi di teologia, fin tanto che nel 1188 fu sollevato dal Papa dal guidare l'abbazia affiliando la stessa, con tutti i suoi uomini e beni, ai cistercensi di Fossanova. L'abate Gioacchino si stacc\u00f2, quindi, definitivamente da Corazzo trasferendosi prima in un porto di quiete chiamato Pietralata, per poi ascendere in Sila nella primavera del 1189 dove fond\u00f2 a San Giovanni in Fiore una nuova congregazione religiosa detta Congregazione Florense, approvata da Celestino III nel 1196.\n Nel 1211, dopo la morte di Gioacchino, l'archicenobio florense avanz\u00f2 diritti di propriet\u00e0 sull'abbazia di Calabromaria in Altilia di Santa Severina, ma la vertenza venne risolta per l'intervento del \"pater abbas\" sambucinese Bernardo e dell'imperatore Federico II, in favore dei florensi di San Giovanni in Fiore. Le acque del Corace servivano ad azionare, presso l'abbazia, un mulino e una gualchiera, quindi a fecondare il sottostante territorio agricolo.\nSoppressione e spoliazione.\nDopo le distruzioni subite nel terremoto del 1783, nel 1806 il vescovo di Martirano dichiarava che nel monastero, situato nel territorio di Scigliano, risiedevano 17 persone: 11 monaci, 4 conversi, 1 oblato e 1 terziario. Due anni dopo, nel 1808 l'abbazia fu soppressa da un decreto del governo di Giuseppe Bonaparte.\nInizi\u00f2 allora la spartizione dei suoi beni, fra i quali si ricordano:"}
{"id": "747847", "revid": "709565", "url": "https://it.wikipedia.org/wiki?curid=747847", "title": "Domenico Mustaf\u00e0", "text": "Biografia.\nFu uno degli ultimi castrati, soprano apprezzato particolarmente nel repertorio h\u00e4ndeliano.\nDi famiglia umile, venne evirato da bambino. Il suo biografo G. M. Bruni ricorda la bellezza del timbro vocale, che richiamava in chiesa folle di ammiratori, i quali \u00absi accavallavano specialmente sotto la cantoria per seguire le movenze ispirate tutte particolari del giovane, (...) requisito maggiore in lui per accrescere l'entusiasmo del pubblico\u00bb.\nEntrato nella Cappella musicale pontificia sistina nel 1848 come direttore in sostituzione di Giuseppe Baini, divenne famoso non solo come cantore, ma anche per le sue doti di compositore.\nNel 1855 debutt\u00f2 come compositore con un \"Miserere\" a sei voci, che ebbe subito notevole successo.\nNel 1878 fu nominato da papa Leone XIII direttore perpetuo della Cappella Sistina, ultima istituzione in cui fossero ancora impiegati i cantanti evirati, col professor Antonio Comandini come \"Direttore Pro Tempore della Cappella Musicale Pontificia Sistina\u201d, Antonio Comandini, dal 1911 al 1922, anno della sua scomparsa, \u00e8 stato anche direttore artistico e attore della filodrammatica \u201cRoma\u201d poi \u201cFortitudo\u201d.\nMustaf\u00e0 diresse la cappella papale fino al 1902, affiancato nel 1898 da Lorenzo Perosi, da lui stesso designato come successore. Abbandon\u00f2 l'incarico a causa di dissapori col nuovo maestro."}
{"id": "747856", "revid": "121878751", "url": "https://it.wikipedia.org/wiki?curid=747856", "title": "Juventus Football Club 1975-1976", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1975-1976.\nStagione.\nNella stagione 1975-1976 la Juventus chiude il campionato al secondo posto alle spalle dei cugini del Torino che a 27 anni dalla Tragedia di Superga rivincono lo scudetto tricolore. La squadra bianconera affidata per questa stagione a Carlo Parola, pur perdendo entrambi i derby con il Toro, resta in testa fino alla fine di marzo, poi dopo la sconfitta (1-0) subita ai primi di aprile a Milano con l'Inter, lascia il passo ai granata, che vanno a vincere il loro settimo titolo. Con 18 reti Roberto Bettega \u00e8 stato il miglior realizzatore bianconero, di cui 15 reti in campionato, 2 in Coppa Italia ed una rete in Coppa Campioni.\nNella Coppa Italia il calendario mette nello stesso 1\u00ba girone i bianconeri e l'Inter, i milanesi vincono (1-0) lo scontro diretto il 31 agosto, e vincendo il girone passano al raggruppamento di finale. Nella Coppa dei Campioni la Juventus elimina nei sedicesimi i bulgari del C.S.K.A. di Sofia, ma poi nei quarti di finale deve cedere il passo ai tedeschi del Borussia M\u00f6nchengladbach nel doppio confronto."}
{"id": "747857", "revid": "539155", "url": "https://it.wikipedia.org/wiki?curid=747857", "title": "Ballata n. 1 (Chopin)", "text": "La Ballata per pianoforte n. 1 in Sol minore, Op. 23 di Fryderyk Chopin, \u00e8 la prima delle sue quattro ballate per pianoforte. Fu completata nel 1835 e dedicata al barone Nathaniel von Stockhausen, l'ambasciatore del Regno di Hannover in Francia. \nStoria.\nLa genesi della composizione della \"Ballata in Sol minore\" non \u00e8 certa; unica cosa risaputa \u00e8 che il compositore la termin\u00f2 sicuramente nella prima met\u00e0 del 1835 poich\u00e9 la diede per la pubblicazione a Breitkopf &amp; H\u00e4rtel il 30 giugno. Secondo alcune fonti abbozzi della ballata risalirebbero al 1831, durante gli otto mesi di permanenza di Chopin a Vienna. L'elaborazione e la rifinitura del brano sono comunque pi\u00f9 tarde, vista la maturit\u00e0 di un lavoro la cui complessit\u00e0 e la solida struttura non potevano appartenere agli anni pi\u00f9 giovanili del musicista.\nPoco dopo la pubblicazione Chopin suon\u00f2 la sua opera in pubblico per la prima volta a Lipsia nel settembre 1836. Robert Schumann, che ascolt\u00f2 l'esecuzione, si espresse in toni lusinghieri e in seguito disse, scrivendo a Heinrich Dorn: \"Sembra essere il lavoro pi\u00f9 vicino al suo genio (anche se non il pi\u00f9 ingenioso) e gli dissi che, tra tutte le sue composizioni, \u00e8 quella che pi\u00f9 mi era piaciuta. Dopo un silenzio assai lungo mi rispose con enfasi: \"Sono contento di sentire dire ci\u00f2 visto che \u00e8 anche la mia preferita e ne ho grande affezione\".\nLa composizione divenne presto celebre ed \u00e8 stata definita come \"uno dei pi\u00f9 bei pezzi per pianoforte che siano mai stati scritti\". \nLa ballata (in versione parziale) \u00e8 stata scelta per essere eseguita nella scena pi\u00f9 celebre del film \"Il pianista\", diretto da Roman Pola\u0144ski, dal polacco Janusz Olejniczak che \"presta\" anche le mani al protagonista. Il brano, di una notevole difficolt\u00e0 interpretativa, ha portato l'editore di The Guardian, Alan Rusbridger, a studiarlo per un anno e a descriverne l'esperienza in \"Play It Again: An Amateur Against the Impossible\".\nAnalisi.\nNell'ottocento la ballata era, oltre che un testo letterario, un brano vocale, al tempo lirico ed epico, solitamente composto su argomento popolare. La ballata come brano esclusivamente strumentale \u00e8 stata un'ideazione di Chopin; essa non si lega necessariamente a un testo poetico, anche se il musicista stesso confess\u00f2 una volta a Schumann che questa composizione gli era stata suggerita da alcuni poemi di Adam Mickiewicz, anche se poi in seguito nessun musicologo riusc\u00ec a trovare un qualche legame tra le opere del poeta polacco e le ballate di Chopin.\nIl pezzo inizia in un modo mirabile, con una breve introduzione che porta l'indicazione agogica di \"Largo\"; queste poche battute, basate su un accordo di sesta napoletana, forniscono un'aura maestosa e terminano in un dissonante accordo della mano sinistra (Re, Sol e Mi bemolle) che crea ambiguit\u00e0; non si risolve fino a qualche battuta dopo del brano quando si giunge a una tonalit\u00e0 di Sol minore. Sebbene il manoscritto originale di Chopin indichi chiaramente un Mi bemolle come la nota di testa, l'accordo ha causato un certo grado di controversie, e quindi alcune versioni del lavoro (come ad esempio l'edizione di Klindworth) includono Re, Sol, Re come alternativa. Addirittura alcuni revisori del passato, poco avveduti, considerarono l'accordo un vero e proprio errore e pensarono bene di modificarlo e \"correggerlo\".\nDopo l'inconsueta introduzione, la Ballata prosegue con un andamento descrittivo, lirico e passionale. La sezione principale del lavoro \u00e8 costituita da due temi principali. Il primo che viene esposto, in 6/4, \u00e8, come in tutte e quattro le ballate, narrativo ed \u00e8 subito seguito, dopo poche elaborazioni, dal secondo tema che viene presentato dolcemente alla battuta 68. Il carattere \u00e8 molto pi\u00f9 lirico del precedente e sembrerebbe avere un inizio in Si bemolle maggiore, ma muta subito in Mi bemolle maggiore; questo tema viene elaborato e ha un'evoluzione contrastante subendo svariate trasformazioni. \nProprio sul secondo tema si basa quasi tutto lo sviluppo della Ballata, con momenti intensamente emotivi e passionali e con l'introduzione di aspetti innovativi come lo \"Scherzando\" dove ascoltiamo un accenno di valzer. Questo sviluppo non \u00e8, come alcuni hanno voluto intendere, di stampo beethoveniano, ma \u00e8 totalmente chopiniano, con le sue varianti e trasformazioni di atmosfera. Anche la Ripresa \u00e8 del tutto inusuale e lontana dalla tradizione. Il secondo tema non ha pi\u00f9 l'aspetto intensamente lirico dell'esposizione, ma assurge a toni pi\u00f9 drammatici ed \u00e8 pi\u00f9 veloce nella dinamica. Un passaggio \"Appassionato, il pi\u00f9 forte possibile\" (rarissimo in Chopin), conduce a un'aggressiva Coda finale introdotta da un \"Presto con fuoco\" che chiude in modo tumultuoso, con una veloce scala a doppia ottava su tutta la tastiera, un'opera poetica ed epica. \nUna delle pi\u00f9 grandi difficolt\u00e0 nell'esecuzione della Ballata in Sol minore, al di l\u00e0 delle parti tecnicamente impegnative, \u00e8 indovinare la giusta sonorit\u00e0; per esempio, per dare l'esatto tono al fraseggio lirico della parte iniziale, solo apparentemente semplice, occorre un tocco molto delicato, da \"dita di velluto\"."}
{"id": "747858", "revid": "292162", "url": "https://it.wikipedia.org/wiki?curid=747858", "title": "Juventus Football Club 1974-1975", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1974-1975.\nStagione.\nTornata dopo dodici anni nelle mani del tecnico Parola, storica \"bandiera\" bianconera e reduce da alcuni buoni campionati in Serie B alla guida del , nell'estate del 1974 la Juventus ampli\u00f2 il suo organico prelevando, rispettivamente da e , l'ala Damiani e il promettente libero Scirea, questo ultimo deputato a raccogliere l'eredit\u00e0 di Salvadore ritiratosi al termine del precedente campionato; con l'add\u00eco di \"Billy\", inoltre, Anastasi divenne il nuovo capitano della squadra.\nIn campionato, dopo un inizio in sordina da parte della formazione piemontese, nelle prime giornate bloccata in un gruppo di ben otto squadre in soli due punti, gli uomini di Parola emersero presto anche grazie al moderno e offensivo impianto di gioco voluto dal tecnico, ispirato a quello dei di Rinus Michels. Superato anche l'ostacolo del grave infortunio occorso a Spinosi, Parola trov\u00f2 nel duo Morini-Scirea e nella coppia di terzini formata dal maturo Cuccureddu e dal giovane Gentile una difesa abbastanza solida per poter esprimere il gioco desiderato. Dopo un girone d'andata di spessore, che il 15 dicembre 1974 vide l'eccezionale vittoria 6-2 al San Paolo contro una delle pi\u00f9 accreditate rivali-scudetto, il di Lu\u00eds Vin\u00edcio, la Juventus arriv\u00f2 al giro di boa non risentendo troppo della sconfitta patita il 5 gennaio 1975 all'Olimpico per mano dei campioni uscenti della , laureandosi campione d'inverno a +3 sui biancocelesti di Tommaso Maestrelli e +4 sulla di Nils Liedholm.\nNelle prime giornate del girone di ritorno la Juventus continu\u00f2 nel suo cammino senza troppi problemi, allungando fino a +5 punti sulle dirette inseguitrici, la Lazio e un ritrovato Napoli. Proprio gli azzurri emersero in questo frangente come la pi\u00f9 pericolosa rivale dei bianconeri, recuperando via via punti agli uomini di Parola i quali li accolsero a Torino, nello scontro diretto del 6 aprile, con dalla loro un risicato vantaggio di +2: fu un gol dell'ex Altafini \u2014 da allora \"core 'ngrato\" per i tifosi partenopei \u2014, riserva di lusso juventina, a dare il decisivo 2-1 ai padroni di casa, che con tale vittoria rimarcarono definitivamente le distanze. Nelle successive giornate i piemontesi si limitarono a controllare il vantaggio sui campani: il rendimento della Juventus cal\u00f2 in dirittura d'arrivo \u2014 nonostante il 4-0 alla Lazio del 27 aprile 1975 in cui Anastasi, entrato in campo a venti minuti dal termine, dall'83' all'88' trov\u00f2 uno storico record mettendo a segno una tripletta, cosa mai accaduta prima nel campionato italiano a un giocatore subentrante \u2014, come dimostr\u00f2 il pesante rovescio 1-4 sub\u00ecto a Firenze alla penultima giornata, ma superando in goleada (5-0) il successivo 18 maggio un gi\u00e0 retrocesso Lanerossi, vinse il suo sedicesimo titolo italiano.\nIn Coppa Italia la formazione torinese si spinse fino al secondo turno, mancando l'accesso alla finale (superata nel proprio girone di semifinale dal ) nonostante un Anastasi per la prima e fin qui unica volta in carriera capocannoniere della manifestazione con 9 reti in 10 gare. Positivo il cammino in Coppa UEFA dove la Juventus raggiunse per la prima volta le semifinali della competizione, estromessa dagli olandesi del vittoriosi sia al Comunale sia al Diekman Stadion, dopo che i bianconeri avevano eliminato nei turni precedenti i tedeschi orientali del , gli scozzesi dell', l' e i tedeschi occidentali dell'."}
{"id": "747859", "revid": "198277", "url": "https://it.wikipedia.org/wiki?curid=747859", "title": "Juventus Football Club 1973-1974", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1973-1974.\nStagione.\nNella stagione 1973-1974 la Juventus campione uscente ottiene, con 41 punti, la piazza d'onore in campionato, lasciando alla , prima con 43 punti, la gioia del primo Scudetto della propria storia; il duo di testa stacca il , terzo a 36 punti, e l', quarta a 33 punti.\nLa squadra bianconera, ancora affidata al cecoslovacco \u010cestm\u00edr Vycp\u00e1lek e pressoch\u00e9 riconfermata \"in toto\", eccezion fatta per l'uscita del trequartista Helmut Haller, di ritorno in patria dopo oltre un decennio trascorso in Serie A, e per l'acquisto del promettente terzino Claudio Gentile dai cadetti del , dispone del migliore attacco del campionato con 50 reti: tuttavia, cede il passo a una formazione biancoceleste che, gi\u00e0 rivale a sorpresa dodici mesi prima, si prende il primo posto della classifica il per non lasciarlo pi\u00f9 fino al termine del torneo. Migliori marcatori bianconeri in campionato sono Pietro Anastasi con 16 reti, Antonello Cuccureddu con 12 reti e Roberto Bettega con 8 reti.\nNel primo turno di Coppa Italia la Juventus primeggia nel proprio girone di qualificazione eliminando le meno quotate , , e ; nel secondo turno, giocato sempre a gironi tra gennaio e maggio, chiude invece al secondo posto il proprio raggruppamento, sopravanzando e Lazio ma chiudendo dietro al sorprendente , formazione di Serie B che ottiene cos\u00ec l'accesso alla finale poi persa col . In questa manifestazione il migliore fromboliere bianconero \u00e8 ancora Anastasi con 7 reti.\nBreve il cammino in Coppa dei Campioni, dove i torinesi vengono eliminati nel doppio confronto del primo turno dai tedeschi orientali della . La Juventus ha inoltre modo di disputare la finale della Coppa Intercontinentale, in quanto finalista uscente di Coppa \u2014 a seguito della rinuncia da parte dell' campione d'Europa in carica \u2014: gli uomini di Vycp\u00e1lek incontrano gli argentini dell' in gara unica a Roma il 28 novembre 1973, uscendo sconfitti di misura solo in prossimit\u00e0 del triplice fischio (0-1)."}
{"id": "747861", "revid": "1086846", "url": "https://it.wikipedia.org/wiki?curid=747861", "title": "Juventus Football Club 1972-1973", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1972-1973.\nStagione.\nRinforzatasi con gli innesti di Dino Zoff in porta e Jos\u00e9 Altafini in attacco, al termine della stagione la Juventus si conferm\u00f2 campione d'Italia. Presentatasi al via dell'ultima giornata di campionato da seconda in classifica, a pari merito con la neopromossa , rivelazione dell'anno, e con un punto di svantaggio rispetto al capolista, la formazione torinese riusc\u00ec a vincere allo scadere un incontro che stava perdendo all'Olimpico contro la , con il decisivo 2-1 di Antonello Cuccureddu arrivato a soli 3' dalla fine; contemporaneamente, coi biancocelesti sconfitti in casa del , e i rossoneri usciti clamorosamente battuti dal campo del meno quotato , i bianconeri scavalcarono le due rivali e misero in bacheca il loro 15\u00ba scudetto.\nIn Coppa Italia, dopo avere superato dapprima il primo turno estivo, e poi il secondo turno giocato a fine campionato, il club piemontese si assicur\u00f2 il diritto a disputare la finale, nella quale stavolta fu il Milan a prendersi la rivincita: dopo tempi regolamentari e supplementari chiusisi sull'1-1, con vantaggio bianconero di Roberto Bettega e pareggio rossonero di Romeo Benetti, i lombardi ebbero la meglio ai tiri di rigore.\nAltra finale venne raggiunta in campo europeo, dove gli uomini di \u010cestm\u00edr Vycp\u00e1lek, per la prima volta nella loro storia, giocarono l'ultimo atto della Coppa dei Campioni. Al termine di un cammino continentale che li vide eliminare i francesi dell' ai sedicesimi di finale, i tedeschi orientali del agli ottavi, gli ungheresi dell' ai quarti e gli inglesi del in semifinale, nella decisiva sfida di Belgrado i torinesi nulla poterono contro il calcio totale degli olandesi dell', al loro terzo trionfo consecutivo, e vincitori 1-0 grazie a un gol di Johnny Rep.\nOrganigramma societario.\nArea direttiva\nArea tecnica"}
{"id": "747863", "revid": "125242905", "url": "https://it.wikipedia.org/wiki?curid=747863", "title": "Zag\u0142\u0119bie Lubin", "text": "Lo Zag\u0142\u0119bie Lubin \u00e8 una societ\u00e0 calcistica polacca con sede nella citt\u00e0 di Lubin. Milita in Ekstraklasa, la massima serie del campionato polacco di calcio. Ha vinto per due volte il campionato polacco e per una volta la Supercoppa di Polonia.\nStoria.\nFondata nel 10 settembre 1945, si laure\u00f2 per la prima volta campione di Polonia nel 1991. Nella stagione 2006-2007 ha vinto nuovamente il campionato nazionale. Nel gennaio 2008 \u00e8 stato retrocesso, come altri club, in seconda divisione dalla commissione disciplinare della federazione polacca nell'ambito di uno scandalo che riguarda alcuni episodi di corruzione.\nStadio.\nLa squadra gioca allo Dialog Arena, ed ha una capienza di posti. Lo stadio \u00e8 stato in fase di totale ristrutturazione."}
{"id": "747864", "revid": "6923", "url": "https://it.wikipedia.org/wiki?curid=747864", "title": "Servi\u00e7os Municipalizados de Transportes Urbanos de Coimbra", "text": "L'azienda Servi\u00e7os Municipalizados de Transportes Urbanos de Coimbra, spesso abbreviata in SMTUC, gestisce il trasporto pubblico nella citt\u00e0 di Coimbra in Portogallo.\nParco aziendale.\nLa flotta dello \"SMTUC\", riconoscibile per la livrea bianco-gialla, \u00e8 costituita da autobus e, caratteristica oggi unica in tutta la Penisola Iberica, da filobus, la cui rete \u00e8 attiva dall'ormai lontano 1947.\nNel 2003 lo SMTUC di Coimbra ha acquisito due filobus (uno semplice, matricola 74 e l'altro articolato matricola 167), provenienti dall'azienda \"STCP\" di Oporto che li aveva conservati a scopo museale e li ha rinumerati rispettivamente 71 e 70; recentemente anche il Solaris Trollino da 12 metri fa parte del parco filobus (matricola 75).\nEsercizio.\nL'azienda gestisce numerose autolinee centrali e periferiche, nonch\u00e9 due linee filoviarie (4 e 103) ."}
{"id": "747865", "revid": "292162", "url": "https://it.wikipedia.org/wiki?curid=747865", "title": "Juventus Football Club 1971-1972", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1971-1972.\nStagione.\nA cinque anni di distanza dall'ultimo trionfo nazionale, nel 1972 la Juventus mise in bacheca il suo quattordicesimo scudetto. Inizi\u00f2 a dare i suoi frutti il progetto di rinnovamento della squadra voluto dal presidente Giampiero Boniperti nell'estate 1970, un lavoro cominciato dallo sfortunato Armando Picchi, precocemente scomparso, e portato a compimento in questa stagione dal tecnico cecoslovacco \u010cestm\u00edr Vycp\u00e1lek, promosso dalle giovanili bianconere: si tratt\u00f2 del primo tassello di quello passato alla storia come un \"Ciclo Leggendario\" capace di dipanarsi per il successivo quindicennio, che vedr\u00e0 la Juventus di nuovo ai vertici in Italia e, per la prima volta, capace di primeggiare anche in campo continentale.\nIn quest'annata i numerosi e promettenti giovani che componevano la rosa bianconera, su tutti i difensori Antonello Cuccureddu e Luciano Spinosi, l'ala Franco Causio e la punta Roberto Bettega, consentirono alla \"Vecchia Signora\" di avere la meglio in campionato di rivali quali i redivivi concittadini granata nonch\u00e9 le due milanesi.\nUna volta chiuso il girone di andata da campione d'inverno, nella tornata conclusiva la Juventus \u2014 pur privata dell'apporto sottorete di \"Bobby Gol\" Bettega, debilitato da una complicata forma di pleurite che lo costringer\u00e0 a lunghi mesi di stop, e sostituito nell\"undici\" titolare da Adriano Novellini \u2014 mantenne pressoch\u00e9 stabilmente la testa della classifica, resistendo ai ritorni del del \"par\u00f2n\" Rocco, di un in risalita grazie a un ritrovato Riva, e soprattutto dell\"outsider\" ; proprio gli uomini di Giagnoni si issarono in vetta a quattro giornate dal termine, salvo cadere una settimana dopo nello scontro diretto di San Siro e lasciare strada ai concittadini bianconeri: una formazione gi\u00e0 competitiva ma a tratti ancora acerba, che infatti rischi\u00f2 di gettare al vento il titolo a 180' dal termine con il passo falso di Firenze, e alla fine campione di un solo punto sul tandem \"rossonerogranata\".\nNon altrettanto fruttuosi risultarono i percorsi nelle altre competizioni stagionali. In Coppa Italia la Juventus, dopo aver superato la prima fase a gironi, primeggiando in un raggruppamento con i pari categoria della e i cadetti di , e , non riusc\u00ec poi a passare la seconda fase chiudendo all'ultimo posto un girone con , Milan e Torino. Nella prima edizione della Coppa UEFA \u2014 erede \"de facto\" della soppressa Coppa delle Fiere \u2014 i piemontesi si spinsero fino ai quarti di finale, eliminando in sequenza i maltesi del , gli scozzesi dell' e gli austriaci del , prima di cadere contro gli inglesi del , futuri finalisti.\nOrganigramma societario.\nArea direttiva\nArea tecnica\nArea sanitaria:\nGiovanili.\nOrganigramma.\nArea tecnica"}
{"id": "747867", "revid": "4175", "url": "https://it.wikipedia.org/wiki?curid=747867", "title": "Paolo Casarin", "text": "Carriera.\nArbitro.\nMestrino, si iscrisse nel 1958 alla sezione arbitrale della frazione veneziana in cui crebbe.\nTrasferitosi successivamente a Milano e iscrittosi alla locale sezione AIA di Milano, il 23 maggio 1971 debutt\u00f2 in Serie A in - ; e al 1979 risalgono le sue prime partite a livello internazionale.\nIn qualit\u00e0 di arbitro FIFA, diresse al le partite - (1-1 a Valladolid) e in - (2-1 a Madrid).\nIl 15 maggio 1985 arbitr\u00f2 a Rotterdam la finale di Coppa delle Coppe tra e (3-1 per gli inglesi).\nVanta anche una semifinale di Coppa dei Campioni 1985-1986, tra e , e una semifinale di Coppa UEFA 1983-1984, tra e .\nIn ambito nazionale, nel 1977 vinse il Premio Mauro, onorificenza alla carriera arbitrale, e diresse quattro finali di Coppa Italia: nel 1984 la doppia finale (andata e ritorno) tra e , nel 1986 tra i giallorossi e la , e nel 1988 tra i doriani e il Torino. Proprio in quell'anno concluse la sua attivit\u00e0 sui campi, raggiungendo la cifra di 200 presenze nella massima divisione: tra queste, figurano numerose \"classiche\" del campionato italiano, come nove -Roma, cinque derby della Mole, la sfida-scudetto -Juventus della Serie A 1981-1982 e lo spareggio per la promozione dalla Serie B 1986-1987 tra e (2-1); a causa della regola che vuole una giacchetta nera non appartenente alla stessa sezione delle squadre arbitrate, pot\u00e9 eccezionalmente dirigere un solo derby della Madonnina.\nDurante la carriera arbitrale fu pi\u00f9 volte redarguito dall'Associazione Italiana Arbitri per motivi disciplinari: per aver concesso nel 1981 e nel 1983 interviste non autorizzate agli organi di stampa fu sospeso per alcuni mesi, mentre a seguito di un analogo episodio del 1987 fu soltanto \"ammonito\".\nIl suo 200\u00ba e ultimo incontro di serie A fu \u2013 , giornata di chiusura del campionato 1987-88; al successivo campionato europeo in Germania Ovest arbitr\u00f2 la sua ultima partita internazionale, una vittora 3-1 dei sull' a D\u00fcsseldorf e, infine, il giunse il congedo definitivo con la direzione di - , ultima giornata di serie B.\nDesignatore.\nDopo soli due anni, nel 1990, venne chiamato a svolgere il gravoso compito di designatore degli arbitri di Serie A e B, mandato che fu portato avanti fino al 1997, quando gli subentr\u00f2 Fabio Baldas: durante i suoi sette anni da designatore arbitrale valorizz\u00f2 molti arbitri che guadagnarono credibilit\u00e0 sia in Italia sia in campo internazionale, come Robert Boggi, Stefano Braschi (poi designatore in Serie A e B dal 2010 al 2014) Piero Ceccarini, Graziano Cesari, Pierluigi Collina e Marcello Nicchi (poi presidente dell'AIA). In questo periodo, Casarin guadagn\u00f2 un notevole credito anche presso l'UEFA e la FIFA, diventando membro delle rispettive commissioni arbitrali; al , avendo ricevuto l'incarico di designare i direttori di gara del torneo, entr\u00f2 in contrasto con l'allora presidente della FIFA, il brasiliano Jo\u00e3o Havelange, il quale pretendeva di avere anche lui voce nel capitolo delle designazioni: la scelta dell'arbitro per la finale di Los Angeles tra e , l'ungherese S\u00e1ndor Puhl, fu un compromesso fra le due forti personalit\u00e0.\nNel 1996 la FIFA gli confer\u00ec il prestigioso FIFA Special Award.\nNel 2000 si dimise dall'Associazione Italiana Arbitri perch\u00e9 indignato a seguito della condanna inflitta dalla giustizia dell'AIA stessa (radiazione in primo grado, sospensione di quattro mesi in secondo grado), relativa all'ennesima collaborazione non autorizzata con l'organo di stampa \"Rigore\".\nFuori dal campo.\nNel 2003, dopo aver lasciato l'Associazione Italiana Arbitri, assunse il ruolo di dirigente presso la societ\u00e0 calcistica del . Finita questa esperienza, cominci\u00f2 a collaborare con RAI, \"Tuttosport\", Sky (2003-2005), LA7 (2006) e \"Corriere della Sera\". Dal 2006 al 2010 \u00e8 stato ospite fisso del programma televisivo \"Controcampo\" di Rete 4, mentre dal settembre del 2015 \u00e8 opinionista della trasmissione di Rai 2 \"Quelli che il calcio\".\nRiconoscimenti.\n\u00c8 stato inserito nella Hall of fame del calcio italiano nel 2012 nella categoria \"Arbitro italiano\" insieme al collega Luigi Agnolin."}
{"id": "747868", "revid": "320578", "url": "https://it.wikipedia.org/wiki?curid=747868", "title": "Panzer VIII Maus (carro armato)", "text": ""}
{"id": "747869", "revid": "320578", "url": "https://it.wikipedia.org/wiki?curid=747869", "title": "Panzer VIII", "text": ""}
{"id": "747875", "revid": "348618", "url": "https://it.wikipedia.org/wiki?curid=747875", "title": "Estonia", "text": "LEstonia (in lingua estone: \"Eesti\"), ufficialmente Repubblica d'Estonia (in lingua estone: \"Eesti Vabariik\"), con capitale Tallinn, \u00e8 una repubblica parlamentare situata nell'Europa nord-orientale, confinante a est con la Russia e a sud con la Lettonia e bagnata a nord e a ovest dal Mar Baltico, che la separa dalla Finlandia e dalla Svezia. Inoltre le coste sono frastagliate e fronteggiate da circa 800 isole, tra cui quella di Hiiumaa e Saaremaa\n\u00c8 il pi\u00f9 settentrionale dei Paesi baltici, con i quali \u00e8 spesso accomunata da simili vicende storiche; tuttavia la lingua e la cultura non sono di origine baltica ma ugrofinnica, come la vicina Finlandia, e per questo aspira maggiormente a essere considerata come un Paese della regione nordica.\nLa superficie totale \u00e8 pari a \u00a0km\u00b2, mentre la popolazione totale \u00e8 di abitanti(circa 29 abitanti per Km\u00b2). \n\u00c8 uno Stato membro dell'Unione europea, della NATO e dell'OCSE ed \u00e8 anche uno dei Paesi firmatari del protocollo di Kyoto.\n\u00c8 stata protagonista di una crescita economica dal 2010, grazie alla ripresa della domanda estera e delle esportazioni verso i suoi principali partner commerciali scandinavi, Svezia e Finlandia. Lo Stato \u00e8 uno dei primi al mondo per innovazione, diffusione e utilizzo delle nuove tecnologie, come Internet e il commercio elettronico, tanto da aver avviato gi\u00e0 nel 1997 il progetto e-Estonia. Sul territorio sono presenti circa 1\u00a0140 punti Wi-Fi.\nL'Estonia \u00e8 passata all'euro il 1\u00ba gennaio 2011, divenendo il diciassettesimo membro dell'eurozona, nella quale \u00e8 uno degli Stati col pi\u00f9 basso debito pubblico.\nStoria.\nLe trib\u00f9 ugro-finniche e l'Ordine teutonico.\nIl territorio corrispondente all'odierna Estonia \u00e8 stato per lungo tempo oggetto di dominazioni straniere. Fu abitata fin dall'antichit\u00e0 da trib\u00f9 di ceppo finnico, che si dimostrarono in grado di imporsi sulle limitrofe trib\u00f9 slave e sui principati della Rus'. Nel Medioevo (XII-XIII secolo), l'Estonia fu contemporaneamente cristianizzata e portata sotto la dominazione germanico-teutonica: danese nella parte settentrionale e tedesca pi\u00f9 a sud, in Livonia.\nIl dominio svedese.\nDagli inizi del XVI secolo fino alla grande guerra del Nord l'Estonia (come la Finlandia) rimase sotto il dominio dell'Impero svedese, che fu costretta a cederla all'Impero russo con il trattato di Nystad del 1721.\nL'impronta generale del Paese, il sistema giudiziario, la religione protestante, le amministrazioni locali e regionali e il sistema educativo rimasero istituzioni di stampo prettamente germanico, fino alla fine del XIX secolo.\nIl dominio degli zar russi si protrasse fino agli sconvolgimenti provocati dalla prima guerra mondiale e dalla Rivoluzione d'ottobre del 1917.\nLa Dichiarazione d'indipendenza del 1918 e la guerra del 1918-1920.\nA seguito della caduta degli zar, gli estoni colsero l'occasione di disorientamento russo per affermare la loro identit\u00e0 nazionale, risorta nel corso dell'Ottocento e la dichiarazione d'indipendenza avvenne il 24 febbraio 1918.\nL'indipendenza estone non fu riconosciuta subito dall'Impero tedesco, che durante la prima guerra mondiale, a partire dall'ottobre del 1917 cominci\u00f2 a occupare militarmente il territorio estone; L'occupazione militare si esaur\u00ec nel marzo del 1918, in seguito al trattato di pace Brest-Litovsk tra la Russia bolscevica e gli Imperi centrali. I bolscevichi, nel vuoto di potere lasciato dai tedeschi, rioccuparono l'Estonia. Ne scatur\u00ec una sanguinosa guerra di secessione tra estoni, aiutati dagli Stati occidentali, e russi.\nSuccessivamente, come atto conclusivo della guerra d'indipendenza estone (1918-1920), fu firmato il trattato di Tartu che segnava i confini tra Unione Sovietica e Repubblica d'Estonia. Il nuovo Stato estone venne riconosciuto il 2 febbraio 1920. Entr\u00f2 a far parte della Societ\u00e0 delle Nazioni nel 1921.\nGli anni dell'indipendenza furono un momento positivo per diversi aspetti, sia economici sia culturali, che gli estoni rimpiangeranno durante il periodo post-bellico, di occupazione sovietica.\nNel periodo dell'indipendenza era attivo in Estonia un Istituto Italiano di Cultura a Tallinn. A capo di tale istituto vi era, in quegli anni, il giornalista Indro Montanelli.\nEra del silenzio.\nSul piano politico, il timore di una sovversione comunista spinse il governo a destra.\nFin dal 1918, Konstantin P\u00e4ts aveva proposto una forma di unione personale tra Finlandia ed Estonia, allora appena resisi indipendenti dalla Russia. Nel 1922 comp\u00ec la prima visita ufficiale all'estero di un Primo ministro estone, in Finlandia.\nNel 1934, P\u00e4ts, capo del governo insieme con Johan Laidoner, capo dell'esercito, assunsero il potere, violando la costituzione.\nInizi\u00f2 cos\u00ec la cosiddetta \"Era del Silenzio\", una forma di autoritarismo presidenziale di destra molto vicino alla dittatura, senza mai assumerne la forma, in cui il presidente Pats si dichiar\u00f2: \"Protettore dello Stato\", contro la minaccia dei militanti di estrema destra chiamati Vaps. Questo periodo si protrasse, per alcuni storici fino al 1938, mentre per altri fino alla seconda guerra mondiale.\nL'occupazione sovietica del 1940 e quella nazista nella seconda guerra mondiale (1941-1944).\nOccupazione sovietica 1940.\nDurante la seconda guerra mondiale, dopo un accordo (clausola segreta del patto Molotov-Ribbentrop dell'agosto 1939) con la Germania nazista, l'Unione Sovietica occup\u00f2 e si annesse unilateralmente il Paese e, per questo atto, venne espulsa dalla Societ\u00e0 delle Nazioni. Gli Stati Uniti d'America, con la dichiarazione di Welles (23 luglio 1941), notificarono all'Unione Sovietica che essi non avrebbero mai riconosciuto come legittima tale annessione. Infine, con elezioni a lista unica e sotto intimidazioni i comunisti trasformarono il Paese nella Repubblica Socialista Sovietica Estone. Coloro che non avevano la prova del voto stampata sul proprio passaporto rischiavano di essere ammazzati con un colpo d'arma da fuoco alla nuca. Gli estoni dissidenti iniziarono a essere deportati.\nQuesta prima occupazione sovietica influ\u00ec profondamente sulla successiva scelta di molti estoni di allearsi a fianco dei tedeschi, come atto di resistenza ai sovietici.\nInvasione tedesca e \"soluzione finale\".\nIn seguito allo scatenamento dell'operazione Barbarossa, nel 1941 e fino al 1944, la Germania nazista occup\u00f2 i Paesi baltici. I tedeschi vennero accolti dalla resistenza estone come dei possibili liberatori dall'occupazione sovietica; quindi gli estoni su una popolazione di appena un milione di abitanti, fornirono 100\u00a0000 soldati, inquadrati in tutti gli eserciti tedeschi. Altri si allearono nell'esercito di resistenza della Finlandia contro l'Armata Rossa sovietica.\nIn realt\u00e0, i piani nazisti, delineati nel cosiddetto Generalplan Ost sotto l'impulso dei professori Konrad Meyer-Hetling e Walter Christaller e fortemente sostenuti dall'apparato delle SS di Heinrich Himmler, negavano il ritorno all'indipendenza estone e prevedevano la germanizzazione forzata dell'Estonia e di tutti i Paesi baltici: il territorio sarebbe stato destinato alla colonizzazione tedesca e le popolazioni autoctone \"non germanizzabili\" deportate nell'est. Inoltre anche in Estonia venne messo in atto il processo di annientamento della popolazione locale ebraica; con la collaborazione di elementi antisemiti baltici, le organizzazioni di distruzione tedesche (\"Einsatzgruppen\") sterminarono i 2\u00a0000 ebrei estoni entro la fine del 1941 e Reinhard Heydrich pot\u00e9 definire l'Estonia, nel documento riassuntivo della Conferenza di Wannsee del 20 gennaio 1942, il primo Paese europeo \"judenfrei\" (\"libero da ebrei\").\nNell'offensiva del Baltico del 1944, nelle file dell'Armata Rossa combatt\u00e9 l'8\u00ba Corpo d'armata estone comandato dal generale Pern e furono queste truppe ad entrare a Tallinn il 22 settembre 1944.\nLa rioccupazione sovietica e la perdita dell'indipendenza (1944).\nA guerra finita, l'Estonia fortemente indebolita non riusc\u00ec pi\u00f9 a ritrovare la propria indipendenza e fu rioccupata diventando parte dell'Unione Sovietica, la quale sostenne che il patto Molotov-Ribbentrop, per l'annessione, fosse gi\u00e0 stato stipulato con la Germania nazista prima dell'inizio delle ostilit\u00e0 e che conseguentemente l'Estonia avesse richiesto \"spontaneamente\" firmando, l'adesione all'Unione Sovietica. \nI tentativi di Resistenza estone: i Fratelli della foresta.\nFra i Fratelli della foresta, un movimento di resistenza anti-sovietica che aveva agito durante la seconda guerra mondiale, si distinse la figura di Alfons Rebane, pluridecorato militare estone, ufficiale della 20. Waffen-Grenadier-Division der SS \"Estland\" e uno degli artefici del movimento di resistenza ai soviet. I Fratelli della foresta furono attivi anche durante il periodo post-bellico di occupazione sovietica. Nel 1950, durante la guerra fredda, una commissione del Congresso degli Stati Uniti defin\u00ec le divisioni Waffen-SS estoni, che avevano combattuto accanitamente a fianco dell'esercito tedesco sul fronte orientale fino a Berlino, \"distinte dalle SS\" e \"non ostili\" alla politica perseguita dal governo statunitense; ci\u00f2 per cercare di giustificare pubblicamente l'appoggio dato a forze neo-naziste.\nLa forzata russificazione e la spersonalizzazione della cultura estone.\nStalin prosegu\u00ec nella politica di \"russificazione\" del territorio e di deportazione dei dissidenti estoni in Siberia.\nI sovietici imposero una sistematica politica di \"spersonalizzazione\" del popolo estone: ogni manifestazione esteriore dell'identit\u00e0 culturale estone venne proibita (ad esempio indossare abbigliamento con i colori nazionali era fuori legge), il patrimonio artistico e tutto ci\u00f2 che poteva ricordare altre culture, specie se tedesca, fu depauperato.\nL'azione repressiva sovietica.\nI danni materiali causati dalla fine della seconda guerra mondiale, aggravati dalla conseguente occupazione sovietica, rallentarono la crescita economica estone nel dopoguerra, creando come risultato un enorme divario nella ricchezza rispetto alle vicine Finlandia e Svezia. A partire dal 1991, con il restauro dell'indipendenza, l'economia dell'Estonia ha registrato una decisa ripresa, rallentata solo dalla crisi globale del 2008.\nNel periodo di occupazione sovietica ebbe un ruolo repressivo il KGB, la polizia politica segreta sovietica, che continu\u00f2 la sua attivit\u00e0 fino alla dissoluzione dell'URSS nel 1991. In questi anni, chiamati \"del terrore\", la percentuale degli abitanti di etnia estone nel Paese scese drasticamente. La cultura e la lingua estone furono messe in pericolo dalla repressione culturale sovietica per affermare la loro egemonia sul Paese.\nOlimpiadi del 1980.\nDal 19 luglio al 3 agosto 1980 si sono svolti i Giochi della XXII Olimpiade in Unione Sovietica. L'Estonia nella sua capitale, Tallinn, ha ospitato le gare di vela, presso il Centro velico di Pirita, costruito per l'occasione insieme all'Olympia hotel, al centro Linnahall, alla mastodontica Torre televisiva e al terminal aeroportuale.\nLa gomma da masticare, durante l'occupazione sovietica era vietata in Estonia, perch\u00e9 considerata simbolo del capitalismo americano. Tuttavia in deroga alle leggi, per la XXII Olimpiade, venne concesso alla Kalev, nota fabbrica estone di caramelle e cioccolati, di produrre le gomme da masticare \"ufficiali\" dei Giochi Olimpici attraverso l'importazione delle linee di produzione.\nIl ritorno all'indipendenza estone (1991).\nSolo il 20 agosto 1991, con la dissoluzione dell'Unione Sovietica, l'Estonia ebbe riconosciuta l'indipendenza. Vennero ammessi e resi pubblici dai sovietici, l'aggressione e l'accordo segreto coi nazisti del 1939. La nazione dichiar\u00f2 quindi ritrovata e restaurata l'indipendenza del 1918, secondo il principio giuridico della \"continuit\u00e0\" (ossia che il Paese ugro-finnico non avesse mai cessato di esistere e che l'era sovietica fosse solamente da considerarsi come un periodo di occupazione militare straniera). Il 12 settembre dello stesso anno si firm\u00f2 con l'URSS il trattato che avrebbe portato le truppe armate sovietiche ad abbandonare definitivamente il Paese.\nLa politica interna negli anni successivi al biennio 1990-1991, si ciment\u00f2 con il compito di restaurare le condizioni giuridiche antecedenti al 1940. Il 20 settembre 1992 si svolsero le prime elezioni democratiche della ritrovata indipendenza e la maggior parte della minoranza russofona, giunta con la \"russificazione\" dopo la seconda guerra mondiale, non possedendo nazionalit\u00e0 estone, non ebbe diritto di voto.\nPrivatizzazioni ed economia di mercato.\nL'asse economico e il commercio estero si spostarono dall'Oriente verso i mercati occidentali, statunitensi ed europei, specialmente quelli scandinavi. Sono state rapidamente privatizzate le aziende nazionali \u2013 anche grazie al recupero di pi\u00f9 di 100 milioni di dollari messi in salvo nel 1940 in banche occidentali, poco prima dell'occupazione straniera sovietica. Il ritmo di sviluppo economico del Paese dal 1991 ha ripreso a salire in modo notevole, eccettuati per gli anni (2008-09) di crisi economica internazionale.\nGeografia.\nLa superficie del Paese, poco pi\u00f9 grande della Svizzera, \u00e8 prevalentemente pianeggiante con modeste ondulazioni.\nCoperta per il 40% di boschi, ha un consistente numero di laghi, fiumi e isole.\nFa parte della regione biogeografica boreale.\nMorfologia.\nL'Estonia \u00e8 bagnata a nord e a ovest dal mar Baltico, con i golfi di Riga e di Finlandia.\nLe coste sono frastagliate e si estendono per 3\u00a0794\u00a0km.\nDavanti a esse si trovano circa 1\u00a0520 isole.\nLe pi\u00f9 grandi sono:\nLa pi\u00f9 distante \u00e8:\nL'Estonia \u00e8 sostanzialmente pianeggiante.\nIl punto pi\u00f9 elevato si trova nel meridione, il monte Suur Munam\u00e4gi (318\u00a0m s.l.m.).\nIdrografia.\nIl Paese conta numerosi laghi, il maggiore dei quali \u00e8 il lago Peipsi (\"Peipsi J\u00e4rv\"), situato al confine con la Russia; la parte estone ha un'estensione di 1\u00a0570\u00a0km\u00b2 ed \u00e8 il quarto lago di acqua sorgiva pi\u00f9 grande in Europa.\nUn altro lago rilevante, situato nella parte centrale del paese, \u00e8 il lago di V\u00f5rtsj\u00e4rv (270\u00a0km\u00b2).\nSul territorio estone si contano circa altri 1\u00a0200 laghi naturali, molti dei quali si trovano nel sud del Paese.\nI fiumi pi\u00f9 importanti d'Estonia sono il P\u00e4rnu (144\u00a0km), il Kasari (112\u00a0km), l'Emaj\u00f5gi (101\u00a0km) e il Narva (77\u00a0km).\nClima.\nIl clima \u00e8 subcontinentale. Le zone costiere subiscono maggiormente l'influenza del mar Baltico, con inverni freddi e molto umidi ed estati che alternano caldo intenso a perturbazioni con temperature decisamente fresche.\nLe acque del Baltico esercitano per\u00f2 anche un'azione termoregolatrice fin verso la fine di settembre, mantenendo relativamente alte le temperature della fascia litoranea quando nelle zone pi\u00f9 lontane dal mare si possono verificare le prime sporadiche e lievi gelate.\nTemperature.\nIl clima estone si presenta meno vario rispetto a quello di Paesi vicini come la Finlandia, la Svezia e la Russia. Le isoterme delle temperature medie del mese pi\u00f9 freddo (in genere febbraio) sono ovunque comprese tra -3 e -7\u00a0\u00b0C e le temperature permangono ininterrottamente sotto lo 0\u00a0\u00b0C per parecchie settimane.\nLa primavera e l'estate sono stagioni brevi, e settembre \u00e8 un mese gi\u00e0 termicamente autunnale sebbene non di rado le giornate si presentino terse e luminose e le temperature diurne possano essere ancora molto gradevoli.\nPrecipitazioni.\nLe precipitazioni sono pi\u00f9 abbondanti nella parte settentrionale del Paese, ma in genere la piovosit\u00e0 annuale non \u00e8 particolarmente elevata (in media 600\u2013700\u00a0mm), ed \u00e8 distribuita prevalentemente nei mesi estivi e all'inizio dell'autunno.\nSulle pianure interne, la mancanza di barriere montuose rende particolarmente veloce il ricambio tra masse d'aria di diversa natura; si verificano cos\u00ec temporali a volte molto violenti, prodotti dagli scontri tra le masse d'aria calda, provenienti dall'Europa sud-orientale, e le correnti fresche guidate dalle depressioni nord-atlantiche. Gli inverni vedono invece precipitazioni complessivamente scarse e in forma quasi esclusivamente nevosa.\nPopolazione.\nDemografia.\nNel 1990 gli abitanti erano circa 1\u00a0570\u00a0000 scesi poi fino a 1\u00a0294\u00a0455 secondo il censimento del 2011.\nCon l'indipendenza nel 1991 e il rimpatrio delle truppe sovietiche presenti nel territorio estone, vi \u00e8 stata una massiccia diminuzione di popolazione russa nel Paese . Da quel momento \u00e8 tendenzialmente in aumento la quota della maggioranza di etnia estone (passata dal 61% al 70% circa nel 2012), rispetto agli slavi (diminuiti da oltre 35% a circa il 24% nel 2012).\nComposizione etnica: nazionalit\u00e0 e minoranze.\nCittadinanza.\nGli abitanti dell'Estonia si dividono in cinque gruppi in base alla cittadinanza:\nEstoni.\nNel periodo antecedente la seconda guerra mondiale gli estoni etnici autoctoni erano circa il 92% della popolazione totale.\nDal dopoguerra, a causa dell'intensa opera di \"russificazione\", cio\u00e8 il processo di forzata assimilazione delle popolazioni diverse nella cultura russa, e di \"deportazione\" dell'etnia estone, compiuta dai sovietici nei periodi dell'occupazione (1940-1941 e 1944-1991), la proporzione della popolazione totale di estoni etnici era scesa al 61,8%, mentre il secondo gruppo etnico era il russo con il 35% della popolazione.\nMinoranza slava.\nNegli anni dell'occupazione sovietica (1940-1941 e 1944-1991) fu praticata un'intensa politica di \"russificazione\", con l'obbligo d'imparare la storia e la lingua russa, il cui uso venne imposto dai sovietici nelle scuole e nei documenti ufficiali. Dopo la guerra a molti estoni fu vietato di ritornare nelle proprie case, occupate dai russi. Molti estoni furono deportati e la loro cultura fatic\u00f2 a sopravvivere.\nInsieme alla costruzione di impianti industriali furono costruite aree residenziali e citt\u00e0 nelle quali si stabilirono un gran numero di immigrati russi; nacquero tensioni fra le due etnie e vi fu la diffusione di criminalit\u00e0 e mafie tra le bande di etnia russa del Paese.\nLa politica nei confronti della minoranza di origine slava \u00e8 contestata: i residenti di etnia russa privi di cittadinanza estone non hanno diritto di voto alle elezioni politiche, ma solo alle amministrative. La concessione della cittadinanza estone \u00e8 vincolata al superamento di un esame linguistico, ritenuto dai russi troppo difficoltoso. Per questa problematica fu interpellata anche l'Unione europea, su richiesta di organizzazioni che sostenevano la tutela dei diritti civili delle minoranze; in seguito alle pressioni delle organizzazioni internazionali l'esame fu reso pi\u00f9 semplice. Tuttavia il problema \u00e8 lontano dall'essere risolto.\nMolti slavi di prima generazione o di generazioni successive non sono in grado o non vogliono sostenere la prova di lingua estone. Nonostante ci\u00f2 essi continuano a risiedere nel Paese richiedendo permessi di soggiorno e mantenendo la cittadinanza russa, oppure sono apolidi e in possesso del cosiddetto passaporto grigio (\"v\u00e4lismaalase pass\"); condizioni queste che permettono loro l'agio di tornare nella nativa Russia o in altri Paesi ex sovietici senza richiedere visti imposti dalle autorit\u00e0 russe. Per le generazioni pi\u00f9 giovani il mantenimento della cittadinanza russa rende possibile evitare il dovere di prestare servizio militare in Estonia. Tutte le nuove generazioni che vogliono ottenere la cittadinanza estone sono tenute a imparare la lingua estone, dal 1991 unica lingua ufficiale.\nNell'aprile 2007 la decisione, presa dal governo estone, di trasferire la statua al soldato dell'Armata Rossa, dal centro di Tallinn a un sacrario periferico accese violenti scontri tra minoranza russofona e nazionalisti estoni, presto estesisi alle citt\u00e0 con presenza di minoranze russofone. La statua, considerata dai primi un omaggio ai morti per la liberazione dal nazifascismo e dai secondi un simbolo delle sofferenze estoni durante l'occupazione sovietica, \u00e8 stata comunque spostata.\nAttualmente le minoranze etniche provenienti dalle altre ex repubbliche dell'Unione Sovietica, in particolare russi, ucraini e bielorussi vivono soprattutto nel nord-est del Paese (contea di Ida-Virumaa) e nella capitale Tallinn. Il 2% della popolazione ha radici ucraine, mentre l'1% \u00e8 bielorusso.\nMinoranza finlandese.\nInfine, l'1%, una piccola minoranza, \u00e8 finlandese.\nMinoranza setu estone.\nSono presenti in Estonia i setos, un gruppo autoctono con origini ugrofinniche come gli estoni, con ricche tradizioni culturali e una propria lingua, il \"voru-seto\". La cultura setu si concentra nelle contee di V\u00f5ru e di P\u00f5lva, nella zona sud-orientale del Paese, ma anche nel confinante \"rajon\" russo di Pe\u010dory (antica contea di Petseri).\nIl confine che qui separa i due Paesi \u00e8 ancora contestato, crea disagi e divide la comunit\u00e0 setu.\nMinoranza tedesca.\nIn passato c'\u00e8 stata una numerosa colonia di tedeschi del Baltico, che influenzarono in parte anche la cultura, l'arte e i costumi degli stessi estoni. I collegamenti con il mondo germanico risalgono al Medioevo, quando le principali citt\u00e0 facevano parte della Lega anseatica e molti degli abitanti delle citt\u00e0, in particolare l'aristocrazia era di lingua e cultura tedesca. Tuttavia durante il periodo nazista, Hitler li fece richiamare in patria. Ne rimasero qui circa 3\u00a0500, ormai completamente assimilati nella cultura estone. Erano presenti anche numerosi ebrei, che subirono persecuzioni durante l'occupazione tedesca degli Stati baltici nella seconda guerra mondiale e vennero quasi totalmente deportati e uccisi nei campi di sterminio.\nMinoranza ebraica.\nGli ebrei in Estonia hanno una presenza organizzata dal XIX secolo ai giorni nostri. La comunit\u00e0 ebbe nel primo Novecento il suo periodo di massimo sviluppo e importanza e fu quindi duramente colpita dall'Olocausto e dalle repressioni del regime comunista sovietico. Un tempo forte di 5\u00a0000 unit\u00e0, essa conta oggi circa 1\u00a0700 persone.\nReligione.\nPrima della cristianizzazione, intrapresa nel tardo Trecento dai Cavalieri teutonici, in Estonia dominavano culti di tipo animista: Taara (\"tharapita\") e Maausk (\"religione della terra\"). Durante il periodo della riforma protestante fu introdotto il luteranesimo che divenne confessione ufficiale nel 1686. In realt\u00e0, tale introduzione non favor\u00ec una consistente conversione, poich\u00e9 la Chiesa locale si associ\u00f2 incautamente al potere feudale svedese.\nIl censimento del 2000 contava 152\u00a0000 luterani, 143\u00a0000 ortodossi, 5\u00a0000 cattolici e circa 2\u00a0000 Taara, cui si aggiungono 68\u00a0000 atei dichiarati. L'Estonia risulta essere il Paese meno religioso al mondo: oltre il 76% degli abitanti afferma di non seguire alcun credo religioso. D'altra parte questo non significa che non sia diffusa una qualche forma di religiosit\u00e0 non istituzionale: secondo alcuni studi circa il 50% della popolazione crederebbe a una qualche forma di \"spirito\", concezione probabilmente legata all'animismo tradizionale pre-cristiano che contribuisce ancora oggi a definire l'identit\u00e0 nazionale del popolo estone.\nLa confessione pi\u00f9 diffusa resta comunque il luteranesimo evangelico, professato dal 14,8% della popolazione, principalmente di etnia estone.\nIl secondo gruppo religioso \u00e8 rappresentato dalla Chiesa ortodossa, a cui appartiene la minoranza russa. Un consistente gruppo di vecchi credenti era presente un tempo presso il lago Peipus, nella contea Tartu. La Chiesa ortodossa d'Estonia e i \"vecchi credenti\" facevano capo al patriarcato ecumenico di Costantinopoli fino all'inglobamento con l'Unione Sovietica, quando pass\u00f2 d'autorit\u00e0 al patriarcato di Mosca. Di conseguenza, dal 1991 vi sono nel Paese due sinodi separati: la Chiesa ortodossa estone, sotto la giurisdizione di Mosca, e la Chiesa ortodossa apostolica estone, sotto la giurisdizione di Costantinopoli.\nLa costituzione estone garantisce la libert\u00e0 religiosa e non riconosce alcuna religione di Stato.\nLingue.\nL'unica lingua ufficiale del Paese \u00e8 l'estone, lingua di ceppo ugrofinnico, simile al finlandese, che \u00e8 parlato dalla maggioranza degli abitanti (84,14% della popolazione).\nIl russo \u00e8 la madrelingua della minoranza russa, immigrata nel dopoguerra (14,29% della popolazione), non ha riconoscimento a livello ufficiale, anche se come seconda lingua \u00e8 parlata dal 66% della popolazione, seguita dall'inglese (46%) e dal tedesco (22%). Altre lingue sono parlate dall'1,57%.\nOrdinamento dello Stato.\nVige il suffragio universale, che estende il diritto di voto a tutti i cittadini estoni che abbiano raggiunto la maggiore et\u00e0, 18 anni. Le elezioni delle autorit\u00e0 amministrative regionali hanno anch'esse un termine di quattro anni. Le elezioni si svolgono con il sistema proporzionale.\nAlle elezioni regionali hanno diritto di voto tutti i residenti permanenti, anche senza cittadinanza estone, che abbiano raggiunto la maggiore et\u00e0.\nSuddivisioni storiche e amministrative.\nL'Estonia \u00e8 divisa in 15 contee (sing. \"maakond\" - plur. \"maakonnad\") 64 comuni rurali e 15 urbani.\nRivendicazioni territoriali.\nSono presenti contrasti con la Russia per la rivendicazione di alcune zone, in particolare a sud-est del Paese, la contea nella zona di Petseri, dove vive la minoranza setos, gi\u00e0 territorio estone dal 1920 al 1944, acquisito con il trattato di Tartu, e la zona nord-est di Jaanilinn.\nSecondo l'articolo 2 della Costituzione dello Stato, entrambi sono considerati ancora territori estoni. Geograficamente rientrano nella regione fisica estone, tuttavia rimangono un territorio della Federazione Russa, sotto l'amministrazione di Mosca.\nCitt\u00e0 principali.\nLe citt\u00e0 estoni pi\u00f9 importanti sono: \nAltri centri con una certa rilevanza sono:\nCostituzione.\nLa Costituzione dell'Estonia \u00e8 stata adottata tramite referendum popolare il 28 giugno 1992.\nIstituzioni.\nL'Estonia \u00e8 una democrazia parlamentare.\nDal 2016 il Presidente dell'Estonia \u00e8 Kersti Kaljulaid.\nLa legislatura dura quattro anni.\nNelle elezioni parlamentari del 2015 il Partito Riformatore Estone si \u00e8 riconfermato come prima forza politica e l'incarico di formare il nuovo governo \u00e8 stato affidato al primo ministro uscente Taavi R\u00f5ivas, con una coalizione di tre partiti: il partito vincente, il Partito Socialdemocratico e il conservatore Unione Patria e Res Publica. A seguito delle divergenze su molte questioni di governo e soprattutto sulla gestione delle riforme economiche, la coalizione si \u00e8 sgretolata nei primi giorni del novembre 2016. Non volendosi dimettere spontaneamente, il 9 novembre Taavi R\u00f5ivas si \u00e8 presentato davanti al Riigikogu che ha votato la sfiducia contro il suo governo, con 63 favorevoli, 28 contrari e 10 astenuti. Il presidente Kaljulaid affid\u00f2, allora, l'incarico a J\u00fcri Ratas, a seguito dell'accordo raggiunto dai tre partiti della nuova coalizione formata dal Partito di Centro Estone, dal Partito Socialdemocratico e dal conservatore Unione Patria e Res Publica. Dopo aver ricevuto l'approvazione del Riigikogu il 21 novembre con 53 voti a favore, 33 contrari e 7 astenuti, Ratas ha presentato il suo nuovo governo alla presidente Kaljulaid nel pomeriggio del 22 novembre e ha ottenuto la fiducia del parlamento il giorno successivo, entrando cos\u00ec in carica.\nOrdinamento scolastico.\nIn Estonia ci sono 613 scuole secondarie superiori, di cui 503 per i cittadini di idioma estone mentre le altre bilingue.\nDal 2007 si sta gradualmente introducendo la lingua estone in tutte le scuole primarie, anche per i bambini di etnia russa che permangono nel Paese, al fine di poterli meglio integrare nella cultura ugro-finnica estone.\nCi sono undici universit\u00e0, cinque delle quali private.\nSi sta introducendo una scuola di programmazione, in prima elementare, per imparare a creare app gi\u00e0 a sette anni in Estonia: \u00e8 questa la sfida lanciata nel Paese, uno dei pi\u00f9 informatizzati al mondo.\nUniversit\u00e0.\nLa pi\u00f9 antica universit\u00e0 estone risale al 1632 con la fondazione, da parte di re Gustavo II Adolfo di Svezia, dell'Universit\u00e0 di Tartu.\nSistema sanitario.\nIn Estonia la sanit\u00e0 non \u00e8 gratuita e anche i servizi di pronto soccorso sono a pagamento, non solo per gli stranieri. Il costo delle prestazioni \u00e8 comunque molto ridotto ed \u00e8 regolato da un tariffario statale.\nForze armate.\nIl totale delle forze armate attive in Estonia, facenti parte del contesto NATO, \u00e8 di 4\u00a0450 elementi. Soldati estoni, insieme agli altri membri della UE, sono stati impegnati in Iraq e in Afghanistan per le operazioni di pace e ripristino delle situazioni di legalit\u00e0.\nPolitica.\nL'Estonia \u00e8 una democrazia parlamentare con tre rami di potere: legislativo, esecutivo, e giudiziario.\nIl potere legislativo: il Riigikogu.\nIl potere legislativo \u00e8 rappresentato dal parlamento unicamerale, il \"Riigikogu\" o parlamento nazionale, il quale consiste in 101 seggi. I membri sono eletti dal voto popolare per un mandato di quattro anni.\nIl potere esecutivo: il governo o \"Vabariigi Valitsus\".\nIl Governo dell'Estonia o il ramo esecutivo \u00e8 formato dal Primo ministro (in estone: \"Eesti Vabariigi Peaminister\"), nominato dal presidente e approvato dal parlamento. Il governo consiste in 12 ministri, incluso il primo ministro. Il primo ministro ha diritto ad approntare un massimo di tre nuovi ministeri, con un limite dei ministeri per ogni governo di 15 unit\u00e0.\nLa sede del governo \u00e8 a Palazzo Stenbock, sulla collina di Toompea, a Tallinn.\nIl potere giudiziario: \"la Corte Suprema o Riigikohus\".\nIl potere giudiziario supremo \u00e8 rivestito dalla Corte Suprema o \"Riigikohus\", con 19 corti di giustizia. Il capo della giustizia \u00e8 designato dal parlamento per nove anni e nominato dal presidente.\nIl Presidente della Repubblica o Vabariigi President.\nIl capo ufficiale dello Stato \u00e8 il Presidente, il quale d\u00e0 l'assenso alle leggi approvate dal \"Riigikogu\"; egli ha il diritto di veto, rimandando al parlamento i provvedimenti legislativi, e il diritto di proporre nuove leggi. Il presidente, a ogni modo, non usa questi diritti sovente: egli ha un ruolo fondamentalmente cerimoniale. \u00c8 eletto dal \"Riigikogu\", con due terzi dei voti richiesti. Se il candidato non raggiunge il quorum dei voti richiesti, il diritto di elezione del presidente va al corpo elettore. Il quorum richiesto consiste in 101 membri del \"Riigikogu\" e rappresentanze dei governi locali.\nCome in altre sfere, il potere legislativo estone \u00e8 stato con successo integrato con l'era dell'informatizzazione. L'Estonia ha conseguito lo sviluppo dell\"e-state\" e dell\"e-government\".\nElezioni via internet.\nElezioni via internet sono state utilizzate nelle elezioni in Estonia.\nLe prime votazioni via Internet sono avvenute nel 2005 per le elezioni locali; invece le prime per le elezioni parlamentari sono avvenute per le elezioni politiche del 2007, nelle quali 30\u00a0275 individui hanno votato tramite internet.\nI votanti hanno la possibilit\u00e0 di esprimere il proprio voto in modo tradizionale, se ne hanno il desiderio.\nNel 2007 il Worldwide Press Freedom Index, pubblicato da Reporter senza frontiere, ha posizionato l'Estonia al terzo posto, per lo sviluppo di questo sistema, su 169 nazioni.\nRelazioni internazionali dell'Estonia.\nRelazioni con la Finlandia.\nGli estoni si confrontano e cooperano giornalmente con la Finlandia - tre ore di traghetto, mezz'ora di aereo - e il resto della Scandinavia avendo una cultura affine, ed \u00e8 percepita la sensazione che raggiungere il livello economico di queste due regioni geografiche contigue sia ora un obiettivo possibile.\nLa Finlandia \u00e8 stato il primo Paese nordico a investire capitali in Estonia, dopo il 1991. Notevoli sono le relazioni economiche con la Scandinavia.\nRelazioni con l'Occidente.\nL'11 settembre 2003 il 66,9% degli estoni in un referendum approv\u00f2 l'adesione all'Unione europea.\nIl 29 marzo 2004 l'Estonia \u00e8 entrata a far parte anche della NATO. Dal ripristino dell'indipendenza ha ripreso ottimi rapporti, anche per la fattiva azione degli emigrati estoni in America, con gli Stati Uniti d'America.\nDal 9 dicembre 2010 fa inoltre parte dei Paesi OCSE (Organizzazione per la cooperazione e lo sviluppo economico).\nIl 1\u00ba gennaio 2011, il Paese \u00e8 entrato nell'area dell'euro. \u00c8 stato il diciassettesimo Paese ad adottare la moneta unica.\nEconomia.\nNella classifica annuale dei Paesi con pi\u00f9 alta libert\u00e0 economica, stilata dalla fondazione Heritage, l'Estonia si piazza al 16\u00ba posto tra tutti i Paesi del mondo, e al 7\u00ba posto tra i Paesi europei, soprattutto per la sua \"libert\u00e0 d'investimento\".\nLe attivit\u00e0 economiche prevalenti attengono al settore terziario: servizi, consulenza e turismo che soprattutto a Tallinn hanno contribuito al rapido sviluppo economico della capitale e poi del Paese.\nUna delle principali fonti occupazionali \u00e8 la compagnia di navigazione Tallink operante in Estonia, Finlandia, Svezia e Germania.\nImportante \u00e8 anche l'attivit\u00e0 industriale, composta prevalentemente da molte piccole e medie aziende; delle grandi fabbriche sorte negli anni dell'occupazione sovietica sono rimaste solo alcune aziende storiche operanti nel settore metallurgico, nel settore dolciario e nel tessile.\nIl capitale straniero, , \u00e8 stato l'artefice dell'arrivo di (in questo Paese \u00e8 stato creato il sistema Skype) e l'impianto di nuovi stabilimenti produttivi.\nIn ambito finanziario \u00e8 da rilevare l'ingresso nell'euro a partire dal 1\u00ba gennaio 2011.\nMoneta.\nEuro.\nL'Estonia ha adottato l'euro dal 1\u00ba gennaio 2011.\nIl Paese avrebbe dovuto adottare la moneta euro estone gi\u00e0 dal 1\u00ba gennaio 2007, ma a causa degli alti livelli di inflazione il passaggio alla moneta unica fu rinviato.\nTuttavia, anche in presenza della crisi mondiale del 2009, il Paese ha virtuosamente superato nel 2010 tutte le valutazioni e i criteri di convergenza per l'adozione, avvenuta il 1\u00ba gennaio 2011, della moneta unica europea.\nPrecedentemente, tra le due guerre mondiali e tra il 1992 e il 2010, la valuta adottata dall'Estonia era la corona estone (in estone \"Kroon\", abbreviazione EEK). Durante il periodo di occupazione sovietica la moneta avente corso legale era il rublo. La corona estone tuttavia, era gi\u00e0 stata in circolazione dal 1928, quando sostitu\u00ec il marco estone, al 1940, quando il Paese venne invaso e occupato dall'Unione Sovietica.\nL'unit\u00e0 pi\u00f9 piccola della corona si chiamava \"sent\", 1 corona = 100 sents.\nLa corona estone aveva gi\u00e0 un tasso di cambio fisso con l'euro: 1 euro equivaleva a circa 15,65 EEK.\nTelecomunicazioni.\nIn Estonia sono in uso 541\u00a0900 linee telefoniche fisse (2006), mentre i cellulari sono 1,659 milioni (2006).\nTelefonia.\nInvestimenti stranieri in forma di collaborazioni commerciali hanno principalmente sviluppato i servizi telefonici. Sostanzialmente collegamenti con fibra ottica conducono telefono, TV, radio in digitale. I servizi internet sono enormemente diffusi. Scuole e librerie sono connesse a internet e una vasta percentuale della popolazione invia telematicamente i modelli per la tassazione ed \u00e8 possibile votare online sin dal 2005.\nRadio e televisione.\nSono attive 98 stazioni radio in FM (2001), mentre con Eesti Televisioon operano tre centri di produzione televisiva (2001).\nInternet.\nIl codice internet della nazione .ee, comprende 387\u00a0336 domini (2007), per un totale di 760\u00a0000 utenti abituali (2006). Sono circa 1\u00a0140 i punti Wi-Fi attivi nella piccola nazione.\nL'Estonia \u00e8 il primo Paese al mondo ad avere un cyber-esercito per ora costituito da volontari. Si chiama K\u00fcberkaitseliit (Lega di cyber-difesa, KKL). \u00c8 nato in occasione degli scontri diplomatici con la Russia nel 2007, quando quest'ultima ha tentato di oscurare la rete informatica estone, nel tentativo di limitarne la libert\u00e0 di informazione. L'esigenza fu, ed \u00e8, quella di proteggere la struttura informatica dello Stato estone, essendo questo uno dei pi\u00f9 connessi del mondo, in caso di guerra informatica.\nTrasporti.\nTrasporti stradali.\nLa rete dei trasporti stradali \u00e8 ben sviluppata e insieme alla navigazione marittima svolgono il ruolo principale per quanto riguarda il trasporto merci.\nLa principale rete viaria \u00e8 stata oggetto di ampi investimenti, con i sussidi dell'Unione europea, raggiungendo standard qualitativi pari ad altre nazioni nord-europee.\nIl Paese \u00e8 attraversato da nord a sud dalla Via Baltica (E67).\nTuttavia il sistema stradale \u00e8 cresciuto solo dell'11% dal 1991, mentre il traffico di auto private \u00e8 cresciuto dell'80%.\nIl numero di proprietari di automobili \u00e8 pi\u00f9 che raddoppiato dal 1990. Circa un terzo della popolazione estone possiede almeno un'auto.\nTraffico marittimo.\nI collegamenti marittimi sono assicurati da una delle pi\u00f9 importanti compagnie di navigazione di tutto il Nord Europa:\nTraghetti per trasporto cargo e passeggeri collegano regolarmente l'Estonia, sia con l'arcipelago estone, sia con:\nPorti di rilievo si trovano a:\nTraffico aereo.\nL'aeroporto di Tallinn, Lennart Meri Ulemiste International, \u00e8 di ridotte dimensioni, anche se tra il gennaio del 2006 e il settembre del 2008 \u00e8 stato ristrutturato e ampliato. Dal 2015 l'aerostazione funge da hub per la compagnia di bandiera estone Nordica.\nLa rete ferroviaria.\nIl trasporto interno di merci su strada \u00e8, negli ultimi anni, diminuito a seguito dello spostamento di una parte dei trasporti su ferrovia che ora realizza il 50% dei trasporti interni.\nEsiste una rete ferroviaria locale obsoleta gestita dalla societ\u00e0 Eesti Raudtee, prevalentemente utilizzata per il trasporto merci.\nIl Governo estone ha completato nel gennaio 2007 la rinazionalizzazione delle ferrovie, trattandosi di un'infrastruttura considerata strategica per lo sviluppo del Paese.\nL'Estonia, come le altre repubbliche baltiche dall'occupazione sovietica ha ereditato lo scartamento ferroviario largo sovietico di 1\u00a0520\u00a0mm.\nL'unione diretta alla rete ferroviaria polacca e cos\u00ec al resto di quella europea, che adotta lo scartamento ferroviario standard di 1\u00a0435\u00a0mm, per il momento resta problematica. In compenso, i tre Paesi baltici e l'Unione europea hanno iniziato il progetto Rail Baltica che collegher\u00e0 Tallinn, Riga e Kaunas con Varsavia, e da l\u00ec al resto della rete ferroviaria europea.\nAmbiente.\nL'Estonia \u00e8 un paese piccolo, con una superficie totale di 45\u00a0227\u00a0km\u00b2 (incluse 1\u00a0521 isole), strategicamente situato tra la Russia, la Scandinavia e l'Europa occidentale.\nHa 31 porti commerciali, fra cui Muuga che \u00e8 il pi\u00f9 profondo del golfo di Finlandia; le foreste coprono circa il 45% del territorio e ne costituiscono la risorsa naturale principale.\nIl territorio \u00e8 per la maggior parte pianeggiante, con alcune zone che si trovano sotto il livello del mare. Il clima \u00e8 continentale: la temperatura media di Tallinn \u00e8\u00a0-7,3\u00a0\u00b0C in gennaio e +18,9\u00a0\u00b0C in luglio.\nL'ambientalismo ha avuto un ruolo principale tra i movimenti, subito dopo l'indipendenza, in conseguenza del danno ecologico inflitto dal regime sovietico. Durante l'occupazione sovietica, infatti, i piani quinquennali trascuravano l'ambiente, e il danno fu ingigantito dall'inquinamento causato dalle installazioni militari dell'ex URSS (quelle di Paldiski e di Sillam\u00e4e).\nTra le zone pi\u00f9 inquinate abbiamo i fiumi, nei quali quasi la met\u00e0 delle acque fognarie veniva gettata, durante il periodo di occupazione sovietica, senza trattamento, e in alcuni punti dove vi erano gli scarichi di impianti di lavorazioni chimiche.\nAree protette.\nL'Estonia ha comunque deciso di mantenere alcune strutture di \"aree protette\", istituite dall'ex Unione Sovietica, che prevedevano:\nDal 1993 la competenza sulla tutela dell'ambiente \u00e8 passata al ministero dell'Ambiente estone. Con un provvedimento approvato dal Parlamento estone il 21 aprile 2004 (\"Looduskaitseseadus\") la odierna rete delle aree naturali protette in Estonia comprende:\nAnimali selvatici frequenti sono i cervi, caprioli e volpi.\nVi sono pure alci, castori e rare renne.\nIl problema dello smaltimento degli inquinanti.\nPeculiare problema estone \u00e8 lo smaltimento dei residui della lavorazione dell'argillite petrolifera: il 70% della produzione mondiale di questo minerale si scava in Estonia e il 65% delle esigenze energetiche del Paese sono soddisfatte da esso. Il problema nasce dal fatto che l'argillite petrolifera, nella fase di escavazione e raffinazione e ancor pi\u00f9 nell'utilizzo come combustibile, d\u00e0 luogo a elevate emissioni inquinanti.\nIl programma per la protezione del Mar Baltico.\nPer combattere i danni all'ambiente, \u00e8 stato istituito un ambizioso programma per la protezione del Mar Baltico, per tutelare in modo efficace non solo il mare ma anche i fiumi che vi si riversano.\nIl programma \u00e8 finanziato dall'UE. Con fondi Phare e dalla Banca Mondiale alcuni piccoli progetti sono stati realizzati e hanno contribuito a ridurre i danni e a ripulire alcune aree danneggiate, ma molto \u00e8 ancora da fare.\nIl Paese \u00e8 uno tra i firmatari del Protocollo di Kyoto.\nCultura.\nLetteratura.\nIl poema epico nazionale \"Kalevipoeg\" (\"Il figlio di Kalev\"), \u00e8 stato scritto tra il 1857 e il 1861 da Friedrich Reinhold Kreutzwald, che attinse dal patrimonio di tradizioni orali dell'Estonia, ispirandosi al finlandese Kalevala e alla mitologia germanica. Nato da una fusione di leggende estoni, il poema narra le avventure del mitico eroe locale, che terminano con la morte del protagonista e la conquista della sua terra da parte dell'aggressore straniero, ma anche con una nota di libert\u00e0 e speranza per il futuro.\nTra gli scrittori vissuti tra il XX e il XXI secolo ricordiamo Jaan Kross, il pi\u00f9 acclamato scrittore estone.\nFra gli scrittori contemporanei si segnalano: Tiit Aleksejev, Meelis Friedenthal, Paavo Matsin, Mudlum (Made Luiga), tutti vincitori del Premio letterario dell'Unione europea.\nMusica.\nMolto importante per il popolo estone \u00e8 la cultura musicale.\nLa tradizione del Festival della canzone estone (\"\u00dcldlaulupidu\" in estone) cominci\u00f2 all'alba del risveglio nazionale nel 1869. Si tratta di uno dei maggiori eventi di musica corale del mondo, e l'aggiunta del coro solitamente comprende 18\u00a0000 persone.\nNel 2004, circa 34\u00a0000 persone hanno partecipato al Festival della canzone estone, con un pubblico aggiunto di 200\u00a0000 persone.\nDal 1928 l'Auditorium del Festival della Canzone Estone (\"Lauluv\u00e4ljak\") a Tallinn, ospita l'evento ogni cinque anni, in luglio. Sviluppa grande interesse anche per i turisti stranieri che si recano in Estonia. Inoltre, sempre ogni cinque anni si svolge anche il Festival della Canzone Giovanile estone, l'ultimo dei quali si \u00e8 svolto nel 2007.\nLa liberazione dall'occupazione sovietica nel 1991, e il ritorno all'indipendenza estone \u00e8 chiamata anche Rivoluzione cantata. La canzone e il Festival estoni furono i mezzi con i quali gli estoni cominciarono a protestare pacificamente per la libert\u00e0, contro l'occupazione straniera sovietica, a partire dal 1989.\nTra i compositori di spicco ricordiamo Arvo P\u00e4rt, Premio Imperiale per la musica nel 2014. Tra i cantanti estoni spiccano Eda-Ines Etti, Maarja-Liis Ilus, Alo Mattiisen e la band femminile rock estone delle Vanilla Ninja con vari singoli tra cui Tough Enough (2003).\nCinema.\nAnche il campo cinematografico riveste una certa importanza culturale: tra i registi spicca Elmo N\u00fcganen.\nArchitettura.\nNel 2016 Il nuovo Museo nazionale estone \u00e8 stato inaugurato a Tartu e ha ottenuto numerosi premi di architettura come il Grand Prix AFEX 2016 ricevuto alla Biennale di architettura di Venezia.\nPatrimoni dell'umanit\u00e0.\nAl 2021 sono due i siti estoni iscritti nella Lista dei patrimoni dell'umanit\u00e0 dell' UNESCO.\nSport.\nRally.\nOtt T\u00e4nak \u00e8 il Campione del Mondo Rally WRC 2019.\nSci.\nTra le personalit\u00e0 sportive estoni che si sono distinte maggiormente nella disciplina dello sci spicca Kristina \u0160migun-V\u00e4hi, oro mondiale nei Campionati mondiali di sci nordico 2003 in Val di Fiemme.\nCalcio.\nIl Campionato estone di calcio, organizzato su sei livelli, ha come primo livello la Meistriliiga. La Nazionale di calcio dell'Estonia non ha al momento raggiunto importanti risultati in campo internazionale.\nGiochi olimpici.\nLa prima medaglia d'oro olimpica (e anche prima medaglia olimpica) per l'Estonia fu vinta da Alfred Neuland, nel sollevamento pesi, ai Giochi olimpici di Anversa 1920.\nTradizioni.\nGastronomia.\nLa gastronomia estone presenta piatti abbastanza semplici, come il cosiddetto \"Pane nero\" (\"leib)\" con alici salate, uova sode e cipolla sminuzzata. \u00c8 molto apprezzata poi la salsiccia cotta nella pancetta affumicata, a Tallinn sono inoltre tipici gli \"Spratti\", specie di sardine del Mar Baltico che si servono affumicate, e tra i dolci si segnala il \"leiva supp\", preparato con il pane raffermo, il kissel, tipico piatto a base di frutta e il \"kringel\", focaccia con uva passa, tipica delle feste natalizie.\nFestivit\u00e0 nazionali.\nLe banche, gli uffici e i negozi sono chiusi in Estonia nei seguenti giorni:"}
{"id": "747877", "revid": "125070795", "url": "https://it.wikipedia.org/wiki?curid=747877", "title": "Fabio Vacchi", "text": "Biografia.\nLa formazione e gli esordi.\nFabio Vacchi ha studiato al conservatorio G.B. Martini di Bologna con Giacomo Manzoni e Tito Gotti.\nNel 1974 partecipa ai corsi del Berkshire Music Center a Tanglewood (USA), dove vince il \"Koussevitzky Prize in Composition\", e nel 1976 ottiene il primo premio al concorso di composizione \"Gaudeamus\" nei Paesi Bassi con \"Les soupirs de Genevi\u00e8ve\" per 11 archi solisti. Nello stesso anno scrive la \"Sinfonia in quattro tempi\" per la Biennale di Venezia, eseguita al Teatro La Fenice sotto la direzione di Giuseppe Sinopoli. Nel '79 e nell'81 la Biennale di Venezia gli dedica due ritratti e nell'85 propone l\"'Usgn\u00f2l in vatta a un fil\". A Venezia conosce e viene sostenuto da Luigi Nono. \nIl successo internazionale.\nDebutta al Maggio Musicale Fiorentino nel 1982 con \"Girotondo\", opera in due atti su libretto tratto da Schnitzler, cui segue \"Il viaggio\" per il Teatro Comunale di Bologna, nel 1990, su libretto di Tonino Guerra. \"La station thermale\" debutta all\u2019Op\u00e9ra di Lione nel 1993, sotto la direzione di Claire Gibault. Verr\u00e0 ripresa, oltre che all\u2019Op\u00e9ra Comique di Parigi, anche nella stagione del Teatro alla Scala nel 1995. Sempre all\u2019Op\u00e9ra di Lione debutta nel 1998 l\u2019opera sull\u2019immigrazione \"Les oiseaux de passage\", coprodotta con il Teatro Comunale di Bologna (2001), regia di Daniele Abbado. \nNel 1995 Vacchi compone uno dei suoi lavori pi\u00f9 celebri, \"Dai calanchi di Sabbiuno\", per organico da camera, eseguito in occasione di concerto scaligero commemorativo del cinquantenario della Resistenza. Ne elabora in seguito anche una versione per grande orchestra, richiesta da Claudio Abbado. Su commissione di Abbado compone inoltre \"Briefe B\u00fcchners\", ciclo di lieder eseguito per la prima volta alla Philharmonie di Berlino nel 1998. \nNel 2003 con \"Il letto della Storia\" (libretto di Franco Marcoaldi e regia di Giorgio Barberio Corsetti), rappresentato al Maggio musicale Fiorentino, ottiene il Premio Abbiati. Dal sodalizio con Marcoaldi sono nati anche \"Terra comune\" (con cui Vacchi \u00e8 stato chiamato da Luciano Berio a inaugurare l'Auditorium Parco della Musica di Roma nel 2002) e \"Tre Veglie\" (2000), commissionatogli dal Festival di Salisburgo e dirette da Ivan Fischer, e la seconda opera per il Teatro alla Scala, Teneke (2007), diretta da Roberto Abbado, con regia di Ermanno Olmi e scenografia di Arnaldo Pomodoro. Marcoaldi elabora il libretto dall\u2019omonimo romanzo di Ya\u015far Kemal. \nTeneke \u00e8 scelta assieme ad altri sei titoli per l'esposizione \"That's Opera\", in occasione dei duecento anni di \"Ricordi\", a cura di Jean-Jacques Nattiez. Ancora alla Gro\u03b2e Festspielhaus di Salisburgo, nell'ambito delle celebrazioni mozartiane del 2006, ha luogo la prima assoluta de \"La giusta armonia\", melologo per voce recitante e orchestra interpretato dai Wiener Philharmoniker con Riccardo Muti, che aveva gi\u00e0 diretto \"Il diario della Sdegno\", ispirato all\u2019attentato dell\u201911 settembre e alle guerre che ne seguirono, al Teatro alla Scala, nel 2002.\nAl 2007 risalgono sia il brano sinfonico \"Mare che fiumi accoglie\", diretto da Antonio Pappano al Parco della Musica di Roma, sia l\u2019opera \"La madre del mostro\", su libretto di Michele Serra; Amos Oz scrive per lui il libretto dell\u2019opera \"Lo stesso mare\", dall\u2019omonimo romanzo, allestita al Teatro Petruzzelli di Bari, con scene di Gae Aulenti e regia di Federico Tiezzi. Sempre in collaborazione con Oz, compone il melologo \"D\u2019un tratto nel folto del bosco\", su testo di Michele Serra dall\u2019omonimo romanzo dello scrittore israeliano, per il Festival Mito (che dedicher\u00e0 a Vacchi una monografia, primo italiano, nel 2014) del 2010. Il melologo verr\u00e0 ripreso, in versione francese, \"Soudain dans la for\u00eat profonde\", anche a Parigi, alla Com\u00e9die fran\u00e7aise e alla Salle Pleyel, con un CD a cura del Minist\u00e8re de l'\u00c9ducation Nationale, destinato alle scuole di Francia. Su testo appositamente scritto sempre da Michele Serra nasce un altro melologo, \"Sull\u2019acqua\" (2015), a la Verdi di Milano, con Lella Costa voce recitante. \nNel 2015 scrive un poema sinfonico ancora ispirato a \"D\u2019un tratto nel fosto del bosco\" di Amos Oz, \"Der Waldd\u00e4mon\", commissione di Riccardo Chailly che lo dirige al Gewandhaus di Lipsia. Nel 2015 \u00e8 stato responsabile dell\u2019Atelier \"Op\u00e9ra en cr\u00e9ation\" presso il Festival di Aix-en-Provence, nel cui cartellone, tra il \u201914 e il \u201915, sono stati inseriti suoi brani. Nel 2016 nascono la nona opera, \"Lo specchio magico\", su testo di Aldo Nove, allestita al Maggio Musicale Fiorentino sotto la direzione di John Axelroad, e \"Vencidos\" per voce e orchestra commissionata del Festival Internacional Cervantino, in Messico, per le celebrazioni di Cervantes. \nNel 2018 Andrea Lucchesini esegue la Sonata n.1 per pianoforte, commissione di Lugano Musica, e il Teatro San Carlo rappresenta \"Eternapoli\", nato su richiesta di Toni Servillo che recita il testo di Giuseppe Montesano. Sempre nel 2018 nascono il \"Concerto per violoncello\", eseguito al Petruzzelli di Bari con Enrico Dindo, sotto la guida di John Axelroad e il \"Concerto per violino Natura naturans\" (seconda versione), presentato in prima europea all\u2019Opera di Budapest e in prima americana alla Carnegie Hall di New York, diretto da Bal\u00e1zs Kocs\u00e1r, solista Aruka Nagao. \nIl Teatro alla Scala ha gi\u00e0 annunciato l\u2019allestimento di \"Madina\", teatro-danza per attore, soprano, tenore, coro, orchestra e corpo di ballo che debutter\u00e0, con Roberto Bolle \u00e9toile, a maggio 2021. Il testo di Emmanuelle de Villepin \u00e8 incentrato sul tema del terrorismo. \"Was Beethoven african?\" \u00e8 il titolo, ispirato a un racconto di Nadine Gardimer, composto per il Concours International de chefs d\u2019orchestre \u00abLa Maestra\u00bb, commissionato dalla Philharmonie de Paris e dalla Paris Mozart Orchestra, eseguito dalle finaliste, alla Philharmonie, il 18, 19 e 20 settembre 2020. \nPer la celebrazione dei 250 anni di Beethoven, ha composto \"Beethoven e la primavera ritrovata\", commissionata dal Maggio Musicale Fiorentino e condotta da Zubin Metha.\nCollaborazioni.\nLa collaborazione iniziata negli anni novanta con scrittori del secondo Novecento, tra cui Tonino Guerra e Giuseppe Pontiggia (che per Vacchi scrisse \"Sacer Sanctus\", testo che ha dato il titolo alla Cantata composta per la Scala nel 1996) \u00e8 proseguita poi con Michele Serra, Aldo Nove, Ya\u015far Kemal, Dacia Maraini (con cui ha creato il melologo \"Il piacere di leggere\"), Amos Oz, Gianrico Carofiglio, sul cui testo ha creato il melologo \"Il bordo vertiginoso delle cose\" (che Carofiglio stesso ha interpretato come attore al Petruzzelli di Bari nel 2014).\nNell'ambito delle arti plastiche e figurative Vacchi \u00e8 stato legato a nomi come Arnaldo Pomodoro e Giulio Paolini.\nRilevante la sua collaborazione in campo cinematografico con il registra Ermanno Olmi. Parte dei \"Luoghi immaginari,\" venuti alla luce tra il 1987 e il 1992, \u00e8 confluita nella colonna sonora de \"Il mestiere delle armi,\" con cui Vacchi vince il David di Donatello come miglior musicista. Scrive inoltre le musiche per \"Gabrielle\" di Patrice Ch\u00e9reau e \"Centochiodi\" di Olmi.\nStile.\nTradizione e modernit\u00e0 dialogano nelle opere di Vacchi, che si pu\u00f2 considerare \u00abfiglio dell\u2019avanguardia del Novecento, ma estraneo agli sperimentalismi fini a se stessi, in altre parole rivaluta la tradizione sfruttando, nel medesimo tempo, le molteplici possibilit\u00e0 offerte dalla scrittura contemporanea\u00bb. \nHa quindi cercato \u00abuna terza via nella pratica della musica contemporanea: non l\u2019avanguardia dura e pura, aspra e difficile, ma nemmeno i facili ripiegamenti del neoromanticismo postmoderno\u00bb. Si \u00e8 sempre dichiarato lontano da un atteggiamento nostalgico che non assimili le sperimentazioni del XX secolo, purch\u00e9 vengano considerate mezzi per aprire prospettive e non fini per una musica solipsistica.\nClaudio Abbado definisce la sua scrittura \u00abcomplessa e non passatista ma che sa arrivare all\u2019ascoltatore\u00bb. Jean Jacques Nattiez ha affermato che \u00abLe opere di Vacchi sono belle, spesso cupe e tormentate, mai noiose, per lo pi\u00f9 eloquentemente drammatiche\u00bb. Secondo Giorgio Pestelli, \u00abVacchi \u00e8 un artista ricco di possessi culturali e umani: alla tecnica strutturale pi\u00f9 agguerrita unisce la reattivit\u00e0 emotiva, l'attenzione alle voci della terra e degli affetti, la sensibilit\u00e0 per le radici popolari, dialettali, l'apertura ai linguaggi dei continenti remoti; il suo mondo \u00e8 pieno di cose vicine e lontane, ma tutto percorso da un sentimento capace di connettere le diversit\u00e0\u00bb.\nVacchi ha sempre dichiarato il suo studio della musica etnica delle tradizioni musicali mediterranee, europee, ed extraeuropee: \u00abgli elementi musicali di altre tradizioni tuttavia non vengono mai assunti da Vacchi acriticamente, come mere citazioni [...]; esse piuttosto costituiscono [...] dei \"modelli fantasmatici\", ai quali fare riferimento con piena consapevolezza [...] del loro valore culturale\u00bb. \nNonostante molti suoi brani, accanto a quelli puramente strumentali e sinfonici, si riferiscano a fatti etici, politici e letterari, la sua musica non ha carattere programmatico: la sua impostazione metafisica apre a significati non esprimibili con la parola, ma emozionalmente percepibili.\nVacchi \u00e8 tra i compositori pi\u00f9 eseguiti della scena musicale italiana contemporanea (lo testimonia tra l'altro l\u2019elevato numero di commissioni ricevute da prestigiose istituzioni musicali \u2013 Biennale di Venezia, Maggio Musicale Fiorentino, Berliner Philharmoniker, Festival di Salisburgo, Teatro alla Scala). \nVita privata.\nFabio Vacchi \u00e8 sposato con la scrittrice e musicologa Lidia Bramani."}
{"id": "747878", "revid": "1522738", "url": "https://it.wikipedia.org/wiki?curid=747878", "title": "S\u014dk\u014d kihei Votoms", "text": ", anche nota con il titolo dell'edizione americana \"Armored Trooper Votoms\", \u00e8 una serie anime televisiva di 52 episodi, creata da Ry\u014dsuke Takahashi, prodotta dalla Sunrise e trasmessa in Giappone dal 1\u00ba aprile 1983 al 23 marzo 1984 su TV Tokyo. In Italia \u00e8 inedito.\nTrama.\nLa trama segue le vicende del protagonista della serie, \"Chirico Cuvie\", un pilota di AT (\"Armored Trooper\") e membro del \"Red Shoulder Battalion\", una forza d'\u00e9lite di cavalleria robotica utilizzata dalla \"Confederazione Gilgamesh\" in guerra contro l\"'Unione Balarant\", entrambe nazioni interstellari nella galassia di \"Astragius\". La terza guerra tra queste due fazioni \u00e8 durata per pi\u00f9 di un secolo (nella serie \u00e8 prossima alla fine), e la causa del conflitto \u00e8 stata dimenticata da tempo immemorabile.\nChirico Cuvie viene trasferito in una unit\u00e0 a cui \u00e8 stata assegnata una missione sospetta, ignaro del fatto che stia rubando segreti da ci\u00f2 che sembra essere la sua stessa fazione. Chirico viene tradito ma nonostante tutto egli riesce a sopravvivere, venendo incarcerato da Gilgamesh come un traditore. Chirico allora riesce a fuggire, innescando cos\u00ec il suo inseguimento che proseguir\u00e0 per tutta la durata della serie, ove Chirico prover\u00e0 a trovare la verit\u00e0 celata dietro la sua operazione; arriva dunque a scoprire la verit\u00e0 circa uno degli oggetti che egli doveva recuperare in quella operazione: una donna splendida e misteriosa che costituir\u00e0 l'unico suo indizio per smantellare una cospirazione galattica.\nTecnologia.\nFatta la sola eccezione per le astronavi e per la scienza medica, l'universo di VOTOMS rimane ancorato alla tecnologia del nostro secolo. Soldati e mezzi da guerra sono equipaggiati infatti con armi balistiche composte da cartucce o missili; solamente le navi stellari utilizzano armi laser. La principale arma utilizzata nel conflitto \u00e8 l'Armored Trooper (anche chiamato con l'acronimo AT), un robot da combattimento antropomorfo, prodotto su larga scala, pilotato da un singolo soldato. Questi AT vengono anche definiti VOTOMS (Vertical One-man Tank for Offense &amp; ManeuverS).\nGli AT sono robusti, equipaggiati con multipli sistemi di armamento, costituiti di solito da un cannone automatico, da un Missile pod e da un Arm Punch per il combattimento ravvicinato. La loro altezza raggiunge circa i quattro metri, e l'abitacolo del pilota occupa buona parte di testa e torso del mezzo. Per permettere il movimento degli AT vengono utilizzate delle batterie capaci di mettere in funzione uno speciale liquido, che immesso nei \"cilindri muscolari\" dell'AT, simulano il movimento umano.\nVideogiochi.\n\"VOTOMS\" ha fatto apparizione anche in campo videoludico; ecco le serie di videogiochi in cui appare:"}
{"id": "747879", "revid": "196390", "url": "https://it.wikipedia.org/wiki?curid=747879", "title": "J Rock", "text": ""}
{"id": "747880", "revid": "287204", "url": "https://it.wikipedia.org/wiki?curid=747880", "title": "Joao Havelange", "text": ""}
{"id": "747885", "revid": "34222", "url": "https://it.wikipedia.org/wiki?curid=747885", "title": "Campionato europeo di calcio under-21 1996", "text": ""}
{"id": "747887", "revid": "767487", "url": "https://it.wikipedia.org/wiki?curid=747887", "title": "Kings of Metal EP", "text": "Kings of Metal EP \u00e8 il primo EP della band heavy metal Manowar. Esso \u00e8 stato pubblicato nel 1989 anche in lingua tedesca col titolo \"Herz Aus Stahl\"."}
{"id": "747889", "revid": "438678", "url": "https://it.wikipedia.org/wiki?curid=747889", "title": "La riffa", "text": "La riffa \u00e8 un film del 1991 di Francesco Laudadio, il primo completo girato dal regista che ha curato anche soggetto e sceneggiatura.\nQuesto film segna l'esordio sul grande schermo di Monica Bellucci, all'epoca famosa come modella, tanto che il manifesto oltre al titolo ed al suo nome contiene la dicitura: \"Aveva perso tutto, tranne il suo corpo\".\nTrama.\nBari. Francesca, signora bella, ricca ed elegante, rimane vedova con una figlia e un mucchio di debiti lasciati dal marito Maurizio, di cui scopre anche i tradimenti. Su consiglio di Cesare, amico oltre che avvocato, la donna si disfa poco a poco di una villa in riva al mare, di mobili, pellicce e gioielli, nonch\u00e9 della imbarcazione (che Cesare compra), cos\u00ec da saldare almeno un anno di fitto arretrato e la retta dell'esclusiva scuola della piccola Giulia. Non vi sono per lei prospettive di lavoro e una, offertale dal marito di un'amica, fallisce sul nascere per la intraprendenza di costui verso la seducente, nuova commessa.\nFrancesca allora, d'accordo con l'amico avvocato, decide d'indire una riffa dove lei sar\u00e0 il premio. Un notaio visiona i termini dell'accordo: i partecipanti saranno solo venti e pagheranno 100.000.000 di lire a testa. Il vincitore avr\u00e0 diritto a convivere con lei per quattro anni e potr\u00e0 chiedere ci\u00f2 che vuole. I partecipanti abbondano, tutti amici del marito e l'avvocato stesso sar\u00e0 uno di loro. Un giorno, Francesca investe con l'automobile un giovane, Antonio, con cui ha poi un rapporto d'amore. Questi sembra conoscere i contenuti della riffa e, malgrado proclami la sua passione amorosa, sarebbe disposto a che lei sia goduta dal vincitore, continuando con la donna incontri segreti. In realt\u00e0 lo squattrinato giovanotto mira nel tempo a beneficiare del capitale, in natura e in rendita.\nPochi giorni prima dell'estrazione arriva tuttavia un esposto alla procura. Lo studio dell'avvocato viene perquisito, e si profila uno scandalo che potrebbe scuotere la buona societ\u00e0 locale. Francesca davanti alla polizia non smentisce la storia della riffa ma afferma che il premio \u00e8 costituito in realt\u00e0 dall'imbarcazione acquistata da Cesare e che tutti, amici e amiche, si sono mobilitati per aiutare lei e la bambina. Il Commissario, per non creare scandalo, accetta questa versione dei fatti, dopo di che Francesca prende un aereo e se ne va per sempre: incasser\u00e0 con comodo i venti assegni da cento milioni.\nProduzione.\nLaudadio gira questo film quasi per intero nella sua citt\u00e0 di adozione (nato a Mola di Bari, da piccolo si era trasferito a Bari con il fratello Felice) con la maggior parte delle scene all'Hotel \"Villa Romanazzi Carducci\". Il film offre inquadrature del Castello Svevo, del lungomare della citt\u00e0 nuova e della citt\u00e0 vecchia, del \"Circolo della Vela\", del \"Circolo Unione\" (nello stabile del Teatro Petruzzelli), del palazzo de \"La Gazzetta del Mezzogiorno\", dell'Aeroporto di Palese e del glorioso \"Palazzo Mincuzzi\" (In questo negozio la Bellucci fa la parte della commessa e Gianni Roman recita nel ruolo di titolare).\nLe uniche scene fuori citt\u00e0 sono girate a San Vito, localit\u00e0 di Polignano a mare (antica Abbazia e porticciolo) e alcune sequenze a Ruvo di Puglia.\nDa segnalare che la giornalista Susanna Napolitano \u00e8 assistente alla regia.\nPrimo film per Monica Bellucci, doppiata per l'occasione dalla professionista Laura Boccanera (voce abituale di importanti attrici americane, come Jodie Foster e Julia Roberts)."}
{"id": "747890", "revid": "767487", "url": "https://it.wikipedia.org/wiki?curid=747890", "title": "Metal Warriors", "text": "Metal Warriors \u00e8 il quinto Singolo della band heavy metal Manowar. Esso \u00e8 stato pubblicato nel 1992."}
{"id": "747892", "revid": "125455117", "url": "https://it.wikipedia.org/wiki?curid=747892", "title": "Sedili di Napoli", "text": "I Sedili (o Seggi o Piazze) erano delle istituzioni amministrative della citt\u00e0 di Napoli i cui rappresentanti, detti gli \"Eletti\", dal XIII al XIX secolo, si riunivano nella Chiesa di San Lorenzo Maggiore per cercare di raggiungere il bene comune della Citt\u00e0. A cinque di essi avevano diritto di partecipare i nobili, mentre il resto dei cittadini era aggregato nel sesto seggio, quello del popolo.\nStoria.\nDal V secolo a.C. al periodo angioino.\nIn epoca greca l'amministrazione civile era affidata alle fratrie, raggruppamenti a base familiare convocati per discutere e deliberare su questioni di interesse pubblico: ve ne erano nove distinte in base al nume tutelare. Il potere legislativo era svolto dal senato con a capo un arconte di nomina elettiva; alle consultazioni partecipava anche un demarco, rappresentate eletto dal popolo. .\nIn epoca normanna venne istituita la \"Magna curia regis\" affidata a cinque giudici di nobile estrazione che si occupavano delle cause penali; l'amministrazione finanziaria, invece, fu affidata alla \"Camera regia\". I giudici erano detti \"compalatini\" in quanto nobili di corte, sebbene con poteri speciali.\nCol trascorrere del tempo aumentarono le competenze dei giudici, tra le quali la riscossione delle rendite, la concessione della cittadinanza agli stranieri, l'esercizio della distribuzione del grano tramite l'ufficio dell'\"annona\" e sul controllo dei prezzi tramite l'ufficio dell'\"assisa\", costituito nel 1282 dai dottori dell'universit\u00e0. Sebbene l'assisa e la curia rimanessero distinte, i giudici ambivano spesso ad occupare entrambe le cariche (che per l'assisa erano elettive).\nCarlo II d'Angi\u00f2 nel XIII secolo suddivise l'assisa in base alle cinque sezioni municipali, con competenze estese alle cause civili, ai contratti nuziali, agli atti di compravendita, ai testamenti. I Sedili a Napoli esercitavano le medesime funzioni svolte dal parlamento in Sicilia.\nNon tutti i Sedili per\u00f2 godevano delle medesime prerogative. Il Seggio di Capuana, ad esempio, poteva ricevere in visita il vescovo, mentre il Seggio di Porto aveva l'esclusiva sul pescato, una delle tasse pi\u00f9 redditizie del Regno. Per tali ragioni, a causa degli ingenti capitali di cui disponevano, i Sedili si dotarono ben presto di proprie sedi, protette da bande di armigeri.\nLa potenza dei Sedili dava adito spesso ad intrighi di corte che sfociavano in conflitti armati, come accadde durante il regno di Giovanna II nel 1418, allorch\u00e9 si decise di formare una nuova assemblea composta da dieci nobili e dieci popolani, denominata \"Unione del buon stato del Regno\" con il compito di ristabilire la pace. L'Unione dur\u00f2 .\nDal periodo aragonese al periodo borbonico.\nCon l'avvento degli Aragonesi, Alfonso V d'Aragona fece demolire nel 1456 la sede sel Seggio del Popolo per allargare la strada. Alcune voci dicono che abbatt\u00e9 quell'edificio con la motivazione che dava fastidio alla sua amante Lucrezia d'Alagno. I Sedili assunsero un cos\u00ec tale potere e prestigio che nel 1601 ottennero l'incarico di proteggere l'inestimabile tesoro di San Gennaro, una raccolta di oggetti preziosi, argenti, gioielli e dipinti.\nAll'uopo fu istituita la \"Deputazione della Real Cappella\", ovvero un organismo con lo scopo di conservare e proteggere quell'inestimabile Tesoro. Durante il viceregno di Pedro T\u00e9llez-Gir\u00f3n, III duca di Osuna, si affacci\u00f2 sulla scena dei Sedili Giulio Genoino che propugnava la parificazione del Seggio del popolo al rango di quello dei nobili. La figura del Genoino \u00e8 all'origine della drammatica vicenda di Masaniello e dei moti del 1647. Nel 1684 il Re di Napoli Carlo II d'Asburgo soppresse il \"Sedile di Forcella\", che fu incorporato nel \"Sedile di Montagna\".\nDei Sedili, dal punto di vista architettonico, sappiamo che erano a pianta quadrata dotati di diverse sale per le riunioni e le deliberazioni e protette da possenti cancellate. Il Seggio di Porto, in particolare, \u00abera formato di una fabbrica di quadroni di piperno con archi molto ben composti\u00bb. Nel XVIII secolo, in occasioni particolari come ad esempio la festa di San Gennaro e il Corpus Domini, si soleva organizzare delle processioni nonch\u00e9 delle piccole rappresentazioni musicali, cosiddette \"cantate\".\nDalla Repubblica Napoletana al Regno delle Due Sicilie.\nDallo scoppio della Rivoluzione francese e dall'avvento di Napoleone Bonaparte giunsero dei mutamenti straordinari anche per i Sedili. Dopo gli iniziali successi del generale Jean \u00c9tienne Championnet, il Re Ferdinando IV, terrorizzato dai francesi, \u00abche la propaganda ecclesiastica dipingeva come mostri assetati di sangue\u00bb, decise di fuggire da Napoli il 20 dicembre 1798.\nI Sedili ne profittarono per prendere il potere e per formare una \"Giunta degli Eletti\" con il compito, oltre alle tradizionali prerogative in materia civile, di organizzare l'esercito. Furono eletti due comandanti, il generale Girolamo Pignatelli, principe di Moliterno, e Lucio Caracciolo, duca di Roccaromana.\nIl governo degli Eletti non fu immediatamente operativo in quanto, nel frattempo, i lealisti si erano organizzati attorno prima alla figura di Francesco Pignatelli, che aveva firmato coi francesi un patto di non aggressione, e poi del Cardinale Ruffo, che assembr\u00f2 un vero e proprio esercito, quello dei sanfedisti, per liberare Napoli dalla Repubblica Partenopea e ristabilire il regno borbonico.\nI Sedili scomparvero nel 1800 in seguito all'editto del Re Ferdinando IV di Borbone del 25 aprile 1800 che ne aboliva le funzioni unitamente a quelle del Tribunale di San Lorenzo. Grazie alle riforme di Gioacchino Murat non furono del tutto riabilitati quanto piuttosto, l'8 agosto 1806, trasfusi nel \"Corpo di Citt\u00e0\", e nel \"Municipio\" il 22 ottobre 1808, con l'elezione del primo sindaco il 2 dicembre.\nI Sedili in citt\u00e0.\nPer ogni Sedile o Seggio di Napoli riportiamo le famiglie ivi ascritte, tuttora fiorenti, segnalando che la maggior parte si \u00e8 estinta nel corso dei secoli. Il genealogista Carlo De Lellis ha riportato in specifici studi la storia dei principali casati patrizi.\nSedile di Capuana.\nAcciajuolo, Acciapaccia, Acerra, Acton, Agala, Agricola, Albani, Antignano, Araldo, Arbusto, Ajello, Ajossa, Aquilio, Arcella, Aversana (dell'), Baraballo, Barrese, Barrile, Baso, Boccafingo, Boccapianola, Bonito, Boncompagni (oggi Boncompagni Ludovisi), Brancaccio, Brancia, Buoncompagni, Buccasinghi, Cadino, Cantelmo, Capece Galeota, Capecelatro, Capece Minutolo di Canosa, Capece Minutolo di San Valentino, Capece Piscicelli, Carbone, Cassiano, Castrovetere, Cattaneo, Cybo, Colonna, Colonnesi, Comino, Comite Maurone, Cossa o Coscia, Crispano, Caracciolo Rossi, Caracciolo Pisquizi, Cattaneo della Volta (aggregati nel 1717), Colonna (linea di Zagarolo), Dentice del Pesce, Imperiali (aggregati il 4 gennaio 1743), Filangieri, Filomarino, Forna (di), Franco (de), Franchi, Frangipane, Gagliardi, Gambacorta, Giovene, Giudice del, Giudice Caracciolo, Guigliart, Guindazzo, Isola (dell'), della Leonessa, Lettieri, Lagn\u00ec, Loffredo, Medici di Ottajano (aggregati il 30 novembre 1686), Mango, Mansella, Mariconda, della Marra, Mastraro, Mazza, Mellucci, Mendozza, Monforte, Morra, Ollopece, Orsini, Pescara di Diano (aggregati nel 1743), Pandone, Paparone, Passarelli, Pescara, Persico, Pesce, Del Pezzo, Pignatelli, Piscicelli, Pizzuti, Ponticelli, Procolo, Protonobilissimo, Puteo (de), Puteolo (de), Quarracello, Quintana, Revertera (aggregati il 20 ottobre 1717), Ruffo (aggregati nel 1703), Romano, Rossi, Saccapanna, Saracino, Sardo, Scaldo, Scintilli, Scotto di Marco, Seripando, Sicchimanno, Siginulfo, Sigismondo, Silva de, Singilli, di Somma, Tarcello, Tocco, Tomacelli, Tortello, Valle (della), Varavallo, Villani, Virginio, Vulcano, Zaccaria, Zamarella, Zampaglione, Zazzaro d\u2019Aragona.\nSedile di Montagna.\nLe famiglie che hanno goduto di nobilt\u00e0 al Seggio di Montagna sono le seguenti, delle quali quelle precedute dall'asterisco si trovano annotate al Libro d'Oro come appartenenti al medesimo Seggio:*von Althann (ascritta nel 1714 e 1725), *\u00c1lvarez de Toledo, *Sanfelice, *di Transo (aggregati nel 1710), Abissa, Albo, Alneto, Annecchino, Arcamone, d'Arco, Auricchiuto, Bajano, Balestrieri, Barbaro, Barbato, Boccatorto, Boffa detti Stendardo, Bonifacio, Brisacca, Bruto, Buteo, Cafatino, Calanda o Calandra, Cannuto, Cappasanta, Caperuso, di Capua, Caputo, Cardoino, *Carmignano, Chianola, Cicalese, Cicinelli o Cicino, Cimbro, Cocchioli, Colombo, Conza, Coppola, Corvisieri, di Costanzo, Cotugno, Cozzi, Crisconio, Cupidine, *Daun, Egino, Fajella o Favilla o Fagella, Falce, Falla, Ferrario, *Francone, Frangipane, Gambacorta, Ganga, Genutio, Giontoli, Grassi, Griffo, Grimaldi, Guarracino, Guibeligna, Hercules, Hipanta o Iapanta, Iagante o Gigante, Ianara o Gennaro, Impero, Iula o Iulia, Iuntula o Giontola, Lanzalonga, *de Majo, Majorana, Marogano, Mamoli, Mandolino o Mondellino, Marchese, Mardones, Mazza. Miroballo, Moccia, Monda, Moschetti, Mosconi, Mugillaro, Mummia, Munna, *Muscettola o Muscetta, Orecchioni, Origlia, Orimini, *Pacecco, Paladino, Palumbo, Pappanzogna, Petrosa, Piezzo, Pigna, *Pignone, Pizzofalcone, Pizzone, Poderico, Ponzetti, Porta, Pozello, Quaranta (aggregati nel 1541), Raimo, *Ravaschieri, Retrosa, Ribera o Afan de Rivera, *Rocco, *Rossi o Rosso del Barbazzale, Rossi del Leone, *Sanchez de Luna, Sarno, Scannacardilli, Scrignario, Scorziati, Sforza, Sicola, Simia, Sorgente, Soto, Sperandeo, Spiccicacaso, Stella, Stendardo, di Toro, Tosi, Trofeo o Trofo, Verticelli, *Villano, Volumbello.\nSedile di Nilo.\nAcquaviva d'Aragona (estinti nella successione maschile), d'Alagni di Sarno ( (aggregati nel 1294, oggi Alagna di Mozia, estinta la linea patrizia napoletana), d'Avalos d'Aquino d'Aragona, della Gatta Carafa della Spina, Carafa della Stadera, Colonna di Paliano (aggregati nel 1417), Dentice delle Stelle, Capano (aggregati nel 1434), Gaetani dell'Aquila d'Aragona, Gallarati Scotti (successione Spinola, riconosciuta il 28 febbraio 1828), Marramaldo, Mastrogiudice, Milano (ora Milano Franco d'Aragona)Monsolino, Orsini di Gravina (aggregati agli inizi del secolo XV),di Palma ,Pignatelli, Riccio (aggregati nel 1501, oggi Rizzo dei Ritii, estinta la linea patrizia napoletana), Saluzzo duchi di Corigliano (ascritta il 12 giugno 1781), di Sangro, Sanseverino (estinta la linea patrizia napoletana), Sersale, Spinelli, Toraldo (estinta la linea patrizia napoletana ma floridi nel ramo di Tropea).\nSedile di Porto.\nArcamone, d'Alessandro (estinta la linea patrizia napoletana), Borghese (aggregati nel secolo XVIII), Colonna di Stigliano, d'Angelo, Doria d'Angri (aggregati il 3 dicembre 1678), di Gaeta, Gaudiosi, Griffo, Macedonio, Mele, Origlia, Pagano,di Palma d'Artois, Pappacoda, Serra, Severino, Strambone, Venato, von Harrach (aggregati nel 1731, oggi von Harrach zu Rohrau und Tannhausen), Perez Navarrete (aggregati il 26 giugno 1711), Quaranta (aggregati nel 1541), Riario Sforza (aggregati il 23 marzo 1725), Spinola di Molfetta (aggregati nel secolo XVII), Venata.\nSedile di Portanuova.\nAlbertini (aggregati nel 1721), Altemps (estinti nella successione maschile), d'Aquino di Caramanico (aggregati nel 1725), Capasso, Capuano, Carignani (aggregati il 30 luglio 1788), Cavalcanti di Verbicaro (aggregati l'8 novembre 1788), Cito Filomarino (aggregati nel 1788), Corvo, Liguoro (de) (aggregati dalle origini), Marulli (aggregati il 30 luglio 1788), Petra di Vastogirardi (aggregati il 30 giugno 1717), Pozzelli, Serra (aggregati nel 1680 in sostituzione della estinta linea antica). Ne fecero parte anche le famiglie Albano, Gargano, Grimaldi, Mastrilli, Miroballo, Moles, Mormile, Perlas o Rerlas, Sambiaso (come da documento con gli stemmi delle famiglie presso il Museo del Tesoro di San Gennaro).\nCasati aggregati dopo l'abolizione dei Sedili.\nActon (iscritta con Regio Dispaccio del 6 gennaio 1802), Caravita (iscritta con Regio Dispaccio del 31 ottobre 1804), Lottieri d'Aquino (iscritta con Regio Decreto del 28 novembre 1850)."}
{"id": "747893", "revid": "123886603", "url": "https://it.wikipedia.org/wiki?curid=747893", "title": "Attila Filkor", "text": "Carriera.\nClub.\nCresciuto nelle giovanili dell'MTK Budapest successivamente ha giocato nel settore giovanile dal club maltese del Piet\u00e0 Hotspurs e nell'estate del 2006 \u00e8 stato acquistato dell'. Con la squadra milanese ha giocato due partite nella Coppa Italia 2006-2007 e poi nel gennaio 2008 \u00e8 passato in prestito al con cui ha disputato 14 gare in Serie B. Durante il calciomercato estivo, precisamente l'8 luglio 2008, \u00e8 stato ceduto in prestito al Sassuolo, neo-promosso ed esordiente assoluto tra i \"cadetti\" (come del resto lo era anche il Grosseto nella passata stagione). Il 29 gennaio 2010 ha lasciato i neroverdi per accasarsi al , sposando per la terza volta il progetto di una societ\u00e0 esordiente in Serie B. Al termine della stagione i pugliesi sono retrocessi in Prima Divisione e Filkor ha fatto ritorno all'Inter.\nIl 16 luglio 2010 \u00e8 stato acquistato a titolo definitivo dal Milan. Il 6 agosto 2010 dopo aver svolto buona parte del ritiro disputando anche alcune amichevoli con i rossoneri \u00e8 passato in prestito alla , con la cui maglia ha segnato la sua prima rete ufficiale in Italia il 2 ottobre 2010 nella vittoria 3 a 0 contro il Crotone. L'8 luglio 2011 \u00e8 stato ufficializzato il suo trasferimento dal Milan al Livorno, in prestito con diritto di riscatto a favore della societ\u00e0 toscana, con cui disputa 27 partite tra campionato di Serie B e Coppa Italia. Dopo essere tornato al Milan, il 28 agosto 2012 \u00e8 stato acquistato in prestito al , risolto il 16 gennaio 2013 dopo 10 presenze con la maglia della squadra pugliese. Il giorno seguente \u00e8 passato alla Pro Vercelli, nuovamente a titolo temporaneo.\nIl 27 agosto 2013 si \u00e8 trasferito allo Ch\u00e2teauroux, militante nella Ligue 2, in prestito con diritto di riscatto dal Milan, mentre il 1\u00ba settembre dell'anno seguente \u00e8 passato in prestito annuale all', in Serie B.\nL'esordio con gli irpini \u00e8 avvenuto in occasione del turno infrasettimanale valido per l'undicesima giornata di Serie B sul campo del . Nell'occasione \u00e8 subentrato al 25\u00ba minuto della ripresa ad Arnor Angeli e si \u00e8 reso protagonista di un'espulsione nel giro di 19 minuti per doppio cartellino giallo che ha provocato un rigore per gli umbri poi parato da Alfred Gomis a Rodrigo Taddei. \u00c8 ritornato in campo con i lupi il 30 novembre partendo titolare nella sfida contro la Virtus Entella e venendo sostituito nella ripresa da Arnor Angeli. La situazione si \u00e8 ripetuta anche il 6 dicembre, in occasione della gara interna contro il : Attila \u00e8 ripartito nuovamente nell'undici iniziale, per essere poi sostituito nella ripresa da Mohamed Soumar\u00e9. Alla fine del girone di andata \u00e8 stato messo fuori rosa dalla squadra biancoverde e, dopo aver fallito alcuni provini con squadre dell'Est Europa, \u00e8 rientrato ad Avellino dove \u00e8 finito ai margini della squadra.\nIl 1\u00ba luglio, scaduto il prestito all'Avellino e il suo contratto con il Milan, si \u00e8 trasferito all'\u00dajpest, club ungherese, facendo ritorno in patria dopo 9 anni.\nNazionale.\nFilkor \u00e8 stato titolare fisso e capitano della Nazionale ungherese Under-19.\nIl 19 agosto 2008 ha segnato la sua prima rete con la maglia dell'Under-21, nella gara valevole alle qualificazioni per l'Europeo di categoria del 2009; Filkor ha segnato su rigore all'88\u00ba minuto della partita vinta 5-0 disputata contro la selezione di par\u00ec et\u00e0 di San Marino.\n\u00c8 stato convocato per la prima volta nella Nazionale maggiore ungherese nel novembre 2006 per una gara amichevole contro il Canada e vi ha esordito il 7 febbraio 2007 in amichevole contro la Lettonia. Con la Nazionale ungherese, sempre nel 2007, ha disputato anche 3 partite di qualificazione all'Europeo 2008.\nStatistiche.\nPresenze e reti nei club.\n\"Statistiche aggiornate al 4 maggio 2020.\""}
{"id": "747894", "revid": "1776051", "url": "https://it.wikipedia.org/wiki?curid=747894", "title": "Return of the Warlord", "text": "Return of the Warlord \u00e8 un singolo della band heavy metal Manowar, pubblicato nel 1996 dalla Geffen Records. "}
{"id": "747897", "revid": "1776051", "url": "https://it.wikipedia.org/wiki?curid=747897", "title": "Number 1 (Manowar)", "text": "Number 1 \u00e8 un singolo della band heavy metal Manowar, \u00e8 stato pubblicato nel 1996."}
{"id": "747900", "revid": "767487", "url": "https://it.wikipedia.org/wiki?curid=747900", "title": "Courage (Manowar)", "text": "Courage \u00e8 un singolo della band heavy metal Manowar, pubblicato nel 1996."}
{"id": "747901", "revid": "290948", "url": "https://it.wikipedia.org/wiki?curid=747901", "title": "Straccivendolo", "text": ""}
{"id": "747903", "revid": "131962", "url": "https://it.wikipedia.org/wiki?curid=747903", "title": "Basilica di san Clemente", "text": ""}
{"id": "747907", "revid": "1543377", "url": "https://it.wikipedia.org/wiki?curid=747907", "title": "Vespasiano I Gonzaga", "text": "Fu il fondatore, l'ideatore e il primo e ultimo duca della \"citt\u00e0 ideale\": Sabbioneta, sita nella Bassa padana fra Mantova e Parma. Vespasiano la realizz\u00f2 completamente nell'arco di circa trentacinque anni dal 1556 sino alla sua morte, avvenuta nella stessa Sabbioneta nel 1591, secondo i canoni e i criteri del migliore Rinascimento italiano. I suoi feudi comprendevano: in ambito imperiale, nell'Italia settentrionale, il ducato di Sabbioneta, il marchesato di Ostiano, la contea di Rodigo e le signorie di Bozzolo, Rivarolo Mantovano e Commessaggio; sotto il dominio spagnolo, nell'Italia meridionale, il ducato di Trajetto, la contea di Fondi, la baronia di Anglona, le signorie di Turino e Caramanico.\nBiografia.\nNacque il 6 dicembre 1531 da Isabella Colonna e da Luigi Gonzaga \"Rodomonte\" (1500-1532), a sua volta primogenito di Ludovico, conte di Rodigo del ramo cadetto gonzaghesco di Gazzuolo e di Francesca Fieschi, dei conti di Lavagna.\nVespasiano a Sabbioneta.\nIl 10 giugno 1533 il piccolo Vespasiano giunse a Sabbioneta con la madre, accolti dalla popolazione entusiasta e dalla corte del nonno Ludovico. Dopo poco tempo Isabella e il figlio si trasferirono nel feudo ereditato da Rodomonte, Rivarolo di Fuori, trattenendosi per circa un anno. Ben presto nacquero per\u00f2 contrasti e litigi tra il suocero ed Isabella, che nel 1535 decise di trasferirsi col figlio nuovamente a Fondi, dopo essersi imbarcata a Genova. I continui dispiaceri e lo sconforto portarono alla morte Ludovico il 1\u00ba luglio 1540, che nel suo testamento aveva designato Vespasiano come suo unico erede, sotto tutela della figlia Giulia Gonzaga. L'imperatore Carlo V design\u00f2 come amministratori di Sabbioneta Ferrante I Gonzaga e il cardinale Ercole Gonzaga. Giulia riusc\u00ec ad ottenere dall'imperatore il 6 settembre 1541 l'investitura del nipote Vespasiano del suo stato e il riconoscimento di signore di Sabbioneta.\nBen presto orfano del padre, la madre Isabella Colonna si rispos\u00f2 nel 1536 con Filippo di Lannoy, principe di Sulmona, e dovette rinunciare a tenere con s\u00e9 il figlio. Il suocero Ludovico ottenne dall'imperatore che la tutela di Vespasiano fosse affidata a Giulia Gonzaga, zia paterna, che lo allev\u00f2 amorevolmente. Anche allo scopo di proteggerlo dal prevedibile intento dei Colonna di eliminarlo per fini ereditari, Giulia Gonzaga si trasfer\u00ec a Napoli con il nipote abbandonando i possedimenti di Fondi. Seguendo l'usanza del tempo d'inviare i rampolli delle famiglie nobili presso le corti europee allo scopo di perfezionare la loro educazione e come atto di sudditanza alla corona, Giulia colse l'occasione di mandare Vespasiano presso Carlo V d'Asburgo, allontanando cos\u00ec il nipote dalle possibili attenzioni della potente famiglia materna che aveva molti interessi anche nella citt\u00e0 partenopea.\nGiunto a Madrid, nel 1548, il giovane Gonzaga venne scelto quale paggio d'onore al servizio dell'infante, il futuro re Filippo II.\nNell'aprile 1550 Vespasiano spos\u00f2 segretamente a Piacenza Diana Folch de Cardona, figlia del nobile Antonio, ed entrarono trionfalmente in Sabbioneta. Dopo un breve viaggio a Bruxelles, nel 1554 diede inizio alla costruzione delle mura di Sabbioneta, che ancora oggi testimoniano la profonda conoscenza di Vespasiano delle fortificazioni e concep\u00ec la costruzione di una nuova citt\u00e0 rinascimentale (1551-1554).\nImpegni militari.\nIl Gonzaga lasci\u00f2 spesso la sua citt\u00e0 per assolvere agli impegni militari sotto la bandiera del Sacro Romano Impero. Nel 1555 fu nominato capitano generale della fanterie italiane, riportando una vittoria a Volpiano contro i francesi. Al comando delle sue truppe espugn\u00f2 Anagni e Vicovaro, dove nel 1532 mor\u00ec il padre \"Rodomonte\", togliendo il castello agli Orsini. Durante le sue assenze, l'amministrazione di Sabbioneta fu nelle mani della moglie Diana, che mor\u00ec nel novembre 1559 in circostanze non chiare senza dare figli a Vespasiano, che eredit\u00f2 le sue terre in Sicilia. Nel 1564 si rec\u00f2 in Spagna e a Valencia furono celebrate le nozze con Anna Trast\u00e1mara d'Aragona, parente col re di Spagna e di salute cagionevole. Nel 1565 divenne padre di due gemelle Giulia e Isabella, destinata a diventare la sua erede universale e nello stesso anno Vespasiano ottenne dall'imperatore Massimiliano II il titolo di marchese. Il 27 dicembre 1566 nacque anche l'erede maschio Luigi Gonzaga. nel 1567 mor\u00ec anche la seconda moglie Anna. L'11 aprile 1570 venne a mancare la madre di Vespasiano, Isabella e il marchese divenne erede di un grande patrimonio costituito da diversi feudi.\nCondottiero, abile diplomatico ma anche letterato, architetto militare e mecenate, da semplice cadetto riusc\u00ec a raggiungere i pi\u00f9 alti vertici feudali. Il 25 luglio 1574 Massimiliano II d'Asburgo lo nomin\u00f2 principe del Sacro Romano Impero, titolo assegnato ai feudatari alla diretta dipendenza dell'imperatore stesso. Nel 1577, poi, il marchesato di Sabbioneta, gi\u00e0 contea, fu elevato a ducato (sempre sotto l'egemonia del ducato di Mantova), grazie alla personale amicizia con Rodolfo II, conosciuto alla corte regia spagnola, ove l'undicenne futuro imperatore era stato inviato per migliorare la propria educazione, sotto la cura dello zio Filippo II. A suggello di questo onore e dell'indipendenza dai cugini, duchi di Mantova, Vespasiano ottenne un nuovo stemma gentilizio, in cui campeggiava la scritta \"LIBERTAS\" a lettere d'oro.\nA quell'epoca, Vespasiano era uno degli uomini di fiducia di Filippo II che lo nomin\u00f2 grande di Spagna, poi vicer\u00e9 di Navarra e di Valencia, prima di insignirlo, nel 1585, del cavalierato dell'Ordine del Toson d'oro, massima onorificenza della corona spagnola.\nNel 1578 Vespasiano sub\u00ec una craniotomia ad opera del barbiere in veste di chirurgo sabbionetano Antonio Amici per guarirlo da fortissime emicranie e riusc\u00ec. Dopo alcuni anni il duca venne curato dal fisico bolognese Gabriele Beato.\nNel 1581 si spos\u00f2 per la terza volta con Margherita Gonzaga, che entr\u00f2 solennemente in Sabbioneta il 6 maggio 1582.\nMorte e sepoltura.\nLe condizioni di salute andarono sempre peggiorando e il duca nel febbraio 1591 dett\u00f2 il suo lungo testamento.\nVespasiano mor\u00ec il 26 febbraio 1591, lasciando per testamento all'unica figlia sopravvissuta, Isabella, tutti i suoi possedimenti. Isabella and\u00f2 in sposa a Luigi Carafa della Stadera (1591-1637) dei principi di Stigliano. Alla loro morte, nel 1638, la fortezza di Sabbioneta pass\u00f2 alla nipote Anna Carafa, che a sua volta la trasmise al figlio Nicola de Guzman, ultimo discendente di Vespasiano Gonzaga, il quale la resse fino al 1684.\nIl duca fu sepolto nella chiesa della Beata Vergine Incoronata, a Sabbioneta, nel monumento funebre in marmi policromi realizzato intorno al 1592 dallo scultore Giovanni Battista Della Porta, sul quale campeggia la statua in bronzo del duca. \nNel 1988 venne aperta la tomba per effettuare un sopralluogo sui resti mortali del condottiero al termine del quale vennero collocati in un ambiente attiguo alla chiesa: nella cassa fu rinvenuto il pendente del collare dell'Ordine del Toson d'oro. Il 25 febbraio 2018 con una solenne cerimonia religiosa, i resti di Vespasiano, della moglie Anna d'Aragona e dei due figli Luigi e Giulia, sono stati ricollocati nel monumento funebre.\nDiscendenza.\nVespasiano ebbe tre consorti:\nSolo la seconda moglie Anna gli diede una discendenza:\nCollegamenti esterni.\n \n \n "}
{"id": "747908", "revid": "767487", "url": "https://it.wikipedia.org/wiki?curid=747908", "title": "Courage Recorded Live", "text": "Courage Recorded Live un singolo della band heavy metal Manowar, \u00e8 stato pubblicato nel 1997."}
{"id": "747910", "revid": "110386", "url": "https://it.wikipedia.org/wiki?curid=747910", "title": "Vespasiano Gonzaga", "text": ""}
{"id": "747914", "revid": "339392", "url": "https://it.wikipedia.org/wiki?curid=747914", "title": "Villaggio della Sabbia", "text": ""}
{"id": "747919", "revid": "1522738", "url": "https://it.wikipedia.org/wiki?curid=747919", "title": "Argoat", "text": "Con il termine argoat si descrive l'interno della penisola francese della Bretagna.\nIl nome \u00e8 celtico e significa appunto \"terra dell'interno\", o \"dei boschi\", in contrapposizione ad \"armoar\", che significa \"marina\", quindi \"terre sul mare\".\nL'antico nome dell'attuale Bretagna era Armorica, poich\u00e9 la caratteristica pi\u00f9 importante di questa terra \u00e8 l'essere penisola. Ma la componente interna boschiva \u00e8 viva e stabile e vivace tanto quanto quella marina.\nLa contrapposizione tra le due regioni \u00e8 sia geografica che economica (per esempio si allevano prevalentemente bovini all'interno e ovini sulla costa). Non esiste un confine preciso di separazione, la terra si coltiva quasi ai limiti del mare, e questi, in caso di alta marea, pu\u00f2 raggiungere presto l'interno."}
{"id": "747922", "revid": "1776051", "url": "https://it.wikipedia.org/wiki?curid=747922", "title": "Warriors of the World United", "text": "Warriors of the World United \u00e8 il terzo video, prodotto nel 2002, della band epic metal/heavy metal Manowar. Esso \u00e8 stato pubblicato sotto forma di DVD e contiene anche un mini cd."}
{"id": "747923", "revid": "4711", "url": "https://it.wikipedia.org/wiki?curid=747923", "title": "Venezia-Giulia", "text": ""}
{"id": "747928", "revid": "486946", "url": "https://it.wikipedia.org/wiki?curid=747928", "title": "Rivoluzione siciliana (1848)", "text": ""}
{"id": "747929", "revid": "1543377", "url": "https://it.wikipedia.org/wiki?curid=747929", "title": "Endymion (romanzo)", "text": "Endymion \u00e8 un romanzo di fantascienza pubblicato nel 1995 dallo scrittore statunitense Dan Simmons. \u00c8 il terzo capitolo della serie dei Canti di Hyperion (preceduto da \"La caduta di Hyperion\" e seguito da \"Il risveglio di Endymion\"). Il nome deriva, come per i libri precedenti della serie, da un omonimo poema di John Keats.\nTrama.\n\"Endymion\" riprende e sviluppa storie ed argomenti dei primi due capitoli del ciclo aggiungendo nuovi personaggi, fra i quali appunto il protagonista Raul Endymion, che costituisce l'io narrante di questo capitolo e del successivo.\nLa storia \u00e8 presentata con la tecnica del flashback, ovvero come le memorie scritte dal protagonista condannato e rinchiuso in una prigione-asteroide orbitante, morto e vivo insieme come nel celebre \"Paradosso del gatto di Schr\u00f6dinger\".\nLa narrazione inizia con Raul Endymion che, salvato dall'esecuzione da uno dei pellegrini di Hyperion, Martin Sileno, accetta di aiutarne la nipote adottiva Aenea a fuggire dalle legioni della Pax (le forze armate papali) pronte ad imprigionarla all'uscita dalle tombe del tempo (il Papa \u00e8 terrorizzato dai suoi presunti poteri messianici). \nLa vicenda si svolge circa 300 anni dopo la caduta della rete dei teleporter di cui si parla ne \"La caduta di Hyperion\" e l'universo \u00e8 sotto il potere di una chiesa cristiana che \u00e8 riuscita ad ottenere l'immortalit\u00e0 per i suoi seguaci ed il metodo di controllare la risurrezione insieme ai viaggi interplanetari istantanei.\nI metodi di questa \u201cchiesa dei cristiani rinati\u201d e della corrispondente organizzazione (la Pax appunto) appaiono analoghi a quelli dei tempi dell'Inquisizione del medioevo terrestre. \nLe peripezie della fuga di Aenea (figlia di Brawne Lamia e del cibrido di John Keats), di Endymion (e dell'androide A.Bettik che li accompagna) si sviluppano di pianeta in pianeta (Vettore Rinascimento, Mare Infinitum, Sol Draconis Septem e via via fino al conclusivo Bosco Divino) e segnano non solo un'esplorazione di un universo di pianeti, tecnologie e meraviglie della natura ma anche la tessitura di una serie di legami empatici fra creature di tipo, cultura e razza diversissimi.\nQueste si intrecciano con le vicende dello Shrike, il semidio meccanico (questa volta riprogrammato per difendere l'umanit\u00e0) e con quelle del clone femmina Rhadamant Nemes (mandata dalle IA del TecnoNucleo che tramano contro l'uomo), i quali si troveranno a combattere l'uno di fronte all'altra per Aenea.\nIn parallelo si sviluppano molte altre storie, come quella del padre capitano Federico De Soya, piene degli elementi classici dei romanzi di fantascienza quali astronavi, battaglie, balzi spazio-temporali ma anche di riflessioni sul significato della fede, dell'obbedienza e delle implicazioni di una ipotetica resurrezione della carne.\nTemi.\nI temi trattati sono molti e affrontati a vari livelli con una tecnica simile a quella resa celebre da Dante nella Divina Commedia. Il viaggio, tipico del romanzo di formazione, ma anche il dualismo spirito-materia l'evoluzione degli esseri e delle loro forme di coscienza e pensiero. Molti di questi vengono qui parzialmente introdotti per essere sviluppati appieno solo nel successivo \"Il risveglio di Endymion\".\nPersonaggi.\nAenea.\n\u00c8 la protagonista del romanzo e del suo seguito.\nAenea \u00e8 la figlia di Brawne Lamia e del cibrido John Keats, e nipote adottiva di Martin Sileno, tre dei personaggi principali dei romanzi che compongono i \"Canti di Hyperion\".\nAenea ricopre il ruolo di un moderno messia il cui compito \u00e8 salvare l'umanit\u00e0 dalle mire fatali del \"TecnoNucleo\", intelligenze artificiali create dagli uomini, e della Chiesa, devota al crucimorfo creato e modificato dal TecnoNucleo per permettere una resurrezione del corpo umano dopo la morte."}
{"id": "747932", "revid": "78273", "url": "https://it.wikipedia.org/wiki?curid=747932", "title": "Seconda Repubblica Romana", "text": ""}
{"id": "747935", "revid": "1529788", "url": "https://it.wikipedia.org/wiki?curid=747935", "title": "Federico Russo (attore)", "text": "Biografia.\nEsordisce nel 2004 partecipando alla serie televisiva, trasmessa da Rai 2, \"Incantesimo 7\". \nNel 2005 \u00e8 presente in \"Incantesimo 8\" e nella miniserie televisiva, trasmessa da Rai 1, \"De Gasperi, l'uomo della speranza\" e nello stesso anno vince \"Ballando con le stelline\", categoria per bambini della seconda edizione di \"Ballando con le stelle\", programma di Rai 1 condotto da Milly Carlucci.\nNel 2006 partecipa alla miniserie di Canale 5, \"Carabinieri - Sotto copertura\", spin-off della serie \"Carabinieri\". Sempre nello stesso anno arriva alla popolarit\u00e0 interpretando Mimmo Cesaroni nella serie di Canale 5, \"I Cesaroni\", assieme a Claudio Amendola e a Elena Sofia Ricci.\nNel 2007 partecipa alla serie tv \"Provaci ancora prof!\" nel ruolo di Nino mentre nel 2009 partecipa come ospite alla trasmissione \"Pausa Posta\", in onda sui Rai Gulp, insieme ad Angelica Cinquantini, anche lei nel cast de \"I Cesaroni\".\nNel 2010 \u00e8 protagonista del videoclip dei PQuadro, \"Anime di vetro\", brano composto dai PQuadro con la collaborazione di Emilio Munda nel testo, musica e arrangiamenti; la regia \u00e8 di Gabriele Paoli. Nello stesso anno prese parte ad alcune puntate dello \"Zecchino Show\".\nNel 2011 \u00e8 protagonista del videoclip del singolo di Max Pezzali \"Credi\".\nNel 2015 lavora per Disney Channel, interpretando Sam nella sitcom italiana \"Alex &amp; Co.\"\nNel gennaio 2016 pubblica il primo album \"We are one\", prodotto dalla Walt Disney Records. L'album comprende 10 canzoni tra cui 6 canzoni cantate da lui; ad aprile canta a un concerto chiamato \"Alex &amp; Co. fan event\". Dall'esperienza della suddetta sitcom nasce il film \"Come diventare grandi nonostante i genitori\", durante le riprese del quale Russo si lega sentimentalmente ad una delle attrici coprotagoniste, Chiara Primavesi.\nNel maggio 2016 comincia a girare per la Rai una nuova serie, \"Scomparsa\", lavorando con Vanessa Incontrada, Eleonora Gaggero e Saul Nanni, in onda da novembre a dicembre 2017.\nNel 2017 partecipa alla serie \"L'isola di Pietro\" in onda su Canale 5 e fa parte del cast dell'undicesima stagione di \"Don Matteo\", trasmessa su Rai 1 a partire dall'11 gennaio 2018, interpretando Seba. Nel 2019 prende parte al film \u201cLa mia seconda volta\u201d. L'anno successivo interpreta Mauro nella serie televisiva \"Curon\", distribuita da Netflix sulla propria piattaforma il 10 giugno 2020. Sempre nel 2020 prende parte al film \"Ernesto\", prodotto da Freeres e diretto da Giacomo Raffaelli e Alice de Luca, in gara all\u2019XIX edizione del Rome Independent Film Festival."}
{"id": "747939", "revid": "1305772", "url": "https://it.wikipedia.org/wiki?curid=747939", "title": "Incontinenza", "text": ""}
{"id": "747940", "revid": "6923", "url": "https://it.wikipedia.org/wiki?curid=747940", "title": "Dassault Falcon 7X", "text": "Il Dassault Falcon 7X \u00e8 un business jet trigetto a lungo raggio prodotto dall'azienda francese Dassault Aviation negli anni duemila.\nL'aereo \u00e8 caratterizzato da una fusoliera lunga; da un'ala bassa con winglet; una coppia di turbofan Pratt &amp; Whitney Canada PW307 montati nella sezione di coda della fusoliera ed il terzo montato al disotto della deriva verticale; con piani orizzontali in posizione bassa e utilizza il nuovo cockpit EASy (\"Enhanced Avionics System\") sviluppato da Dassault sulla base del sistema EPIC/PRIMUS prodotto da Honeywell e comune a tutti i Dassault Falcon.\nStoria del progetto.\nIl Falcon 7X \u00e8 stato sviluppato dalla Dassault per entrare nel mercato dei business jet a lungo raggio entrando in concorrenza diretta con il Gulfstream V, il Global Express e ai business jet derivati dai grossi aerei di linea (A320, B737 ecc.) sostituendo il Falcon 900 nel ruolo di aereo di punta della gamma.\nIl Falcon 7X \u00e8 il primo aereo al mondo interamente sviluppato al computer grazie agli strumenti creati da Dassault come il CATIA e il PLM; che hanno permesso alla ditta di non dover realizzare n\u00e9 modelli, n\u00e9 prototipi di studio; ma solo i velivoli di preserie necessari per la certificazione.\nIl modello venne portato in volo per la prima volta il 5 maggio 2005 dall'aeroporto di Bordeaux-M\u00e9rignac. La certificazione e le prime consegne sono state effettuate nel primo trimestre del 2007. Il costo del velivolo si aggira tra i 37 e i 39 milioni di dollari in base all'allestimento richiesto dal cliente.\nCome gi\u00e0 per i modelli dalla \"famiglia\" Dassault Falcon (Falcon 900, Falcon 50 e Falcon 10), dal febbraio 2009 anche il Falcon 7X ha ottenuto l'autorizzazione per operare all'aeroporto di Londra-City.\nUtilizzatori.\nI proprietari di questo velivolo sono ancora pochi e sono difficilmente rintracciabili.\nCivili.\nair china (B-8026)"}
{"id": "747945", "revid": "1356", "url": "https://it.wikipedia.org/wiki?curid=747945", "title": "Lepontini", "text": ""}
{"id": "747946", "revid": "4711", "url": "https://it.wikipedia.org/wiki?curid=747946", "title": "Cittadinanza (storia romana)", "text": ""}
{"id": "747948", "revid": "287204", "url": "https://it.wikipedia.org/wiki?curid=747948", "title": "Urumqi", "text": ""}
{"id": "747950", "revid": "33689", "url": "https://it.wikipedia.org/wiki?curid=747950", "title": "Giovanni di Antiochia (cronista)", "text": "Biografia.\nFu un monaco, probabilmente contemporaneo dell'imperatore Eraclio I (610-641). Lo studioso Heinrich Gelzer lo identific\u00f2 con il patriarca monofisita di Antiochia Giovanni (630-648).\nScrisse una \"Historia chronike\", di cui rimangono solo frammenti, che va dal tempo di Adamo a quello dell'imperatore Foca (610), per la quale si serv\u00ec di fonti autorevoli (Sesto Giulio Africano, Eusebio di Cesarea, Ammiano Marcellino) e che rappresenta uno dei principali adattamenti e imitazioni delle meglio conosciute cronache di Giovanni Malalas.\nI frammenti della cronaca si sono conservati in due principali versioni: nel \"Codex Parisinus 1763\", appartenuto all'erudito francese \"Claudius Salmasius\" (Claude de Saumaise), e in un'enciclopedia storica raccolta per ordine dell'imperatore Costantino VII Porfirogenito nel X secolo, suddivisa in 53 capitoli, solo in parte conservati: tra questi contengo frammenti di Giovanni di Antiochia i capitoli intitolati \"Della virt\u00f9 e del vizio\" e \"Delle cospirazioni contro gli imperatori\".\nI testi delle due versioni divergono tuttavia tra loro: lo stile della raccolta costantiniana \u00e8 quello degli antichi storici greci, mentre quello della raccolta salmasiana ha piuttosto caratteristiche bizantine e cristiane: essendo quest'ultima pi\u00f9 antica \u00e8 probabile che rispecchi la natura del testo originale, mentre nella versione costantiniana si dovette riadattarlo secondo il gusto della rinascenza ellenica del periodo. Secondo alcuni studiosi, tuttavia, esisterebbero due diversi autori di questo nome, un Giovanni di Antiochia \"costantiniano\" e un altro \"salmasiano\"."}
{"id": "747953", "revid": "729019", "url": "https://it.wikipedia.org/wiki?curid=747953", "title": "Vescica neurogena", "text": "Con il termine vescica neurologica si indica un disturbo da alterazione dei fisiologici meccanismi di riempimento-svuotamento della vescica, per una patologia neurologica che altera in parte o in toto i meccanismi neuronali di controllo vescico-sfinteriali.\nAnatomia.\nLa vescica \u00e8 un organo cavo situato nel bacino deputato all'accumulo e svuotamento dell'urina. Si individuano in essa un corpo composto dalla muscolatura liscia del muscolo detrusore, di una parte distale o collo vescicale e di uno sfintere distale esterno, costituito da muscolo striato, che in realt\u00e0 \u00e8 situato gi\u00e0 nella parte prossimale dell'uretra.\nUreteri, vescica e uretra costituiscono l'apparato urinario.\nFisiopatologia.\nPer perdita dell'inibizione centrale da lesioni delle fibre efferenti frontali.\nIl Centro Pontino della Minzione (CPM) liberato dal sovracontrollo dei centri superiori, attiva i nuclei sacrali parasimpatici che a loro volta attivano il detrusore della vescica. La sinergia tra il detrusore della vescica e l'apparato sfinterico \u00e8 mantenuta ma il controllo volontario della minzione \u00e8 ridotto. I quadri clinici da iperattivit\u00e0 detrusionale neurogerna si manifestano con urgenza mizionale e incontinenza da urgenza.\nLa sensibilit\u00e0 vescicale \u00e8 conservata, le contrazioni vescicali sono avvertite ma non inibite dal controllo dei centri corticali superiori; si ha incapacit\u00e0 di bloccare la minzione.\nPer lesioni spinali tra mesencefalo e centri sacrali della minzione con interruzione delle fibre afferenti ed efferenti al centro corticale.\nLa sensibilit\u00e0 vescicale \u00e8 perduta, la minzione \u00e8 riflessa e inconscia, le contrazioni vescicali non sono avvertite n\u00e9 inibite, con svuotamento vescicale a basso volume.\nPer lesioni della corda sacrale o della cauda equina con interruzione delle fibre afferenti ed efferenti dell'arco diastaltico sacro-vescicale.\nSi ha insensibilit\u00e0 vescicale, abolizione della minzione volontaria e anche riflessa, sovradistensione con svuotamento da sovrappieno (iscuria paradossa).\nPer lesioni delle radici posteriori del nervo sacrale con interruzione delle fibre afferenti dell'arco diastaltico sacro-vescicale.\nSi ha insensibilit\u00e0 vescicale, abolizione della minzione riflessa, sovradistensione (ritenzione urinaria), svuotamento da sovrappieno."}
{"id": "747954", "revid": "125168775", "url": "https://it.wikipedia.org/wiki?curid=747954", "title": "Capi di Stato del Paraguay", "text": "I capi di Stato del Paraguay dal 1811 ad oggi sono i seguenti."}
{"id": "747955", "revid": "287204", "url": "https://it.wikipedia.org/wiki?curid=747955", "title": "La messaggera delle anime", "text": "La messaggera delle anime \u00e8 un romanzo fantasy della scrittrice statunitense Lois McMaster Bujold. Pubblicato nel 2003 ha vinto sia il premio Nebula sia il premio Hugo quale miglior romanzo.\nIl libro \u00e8 il secondo capitolo di una trilogia chiamata \"Il ciclo di Chalion\", dal nome del regno dove sono ambientate le vicende (precedente \"L'ombra della maledizione\"). \nTrama.\nLa storia prende il via poco tempo dopo la conclusione del precedente capitolo. Protagonista della vicenda \u00e8 la Royina (Regina) Vedova Ista finalmente libera dalla maledizione che attanagliava la sua famiglia ma ancora afflitta dal ricordo dei terribili avvenimenti che hanno sconvolto la sua vita.\nPer sottrarsi al dolore e alle costanti attenzioni che le sono dedicate come Royina e come convalescente dalla lunga malattia Ista decide di intraprendere, in incognito, un pellegrinaggio in compagnia di un Divino (appartenente all'ordine religioso) del Bastardo e di pochi fidati compagni. Per la prima volta da molti anni animata da nuovi pensieri e desideri, si lancer\u00e0 in un viaggio che la porter\u00e0 a fare i conti con il proprio passato e i propri rimorsi: seguendo terribili visioni riguardanti un castello sconosciuto e un uomo morente una serie di terribili circostanze la porter\u00e0 a incontrare Arhys dy Lutez, figlio di quel Lord dy Lutez che lei ha contribuito ad uccidere."}
{"id": "747956", "revid": "228587", "url": "https://it.wikipedia.org/wiki?curid=747956", "title": "Campionati europei di nuoto in vasca corta 1996", "text": "I quinti Campionati europei di nuoto in vasca corta si sono svolti a Rostock (Germania) dal 13 al 15 dicembre 1996.\n\u00c8 la prima volta in cui sono presenti le gare su tutte le distanze e non solo sui 50\u00a0m come nelle edizioni precedenti."}
{"id": "747958", "revid": "1543377", "url": "https://it.wikipedia.org/wiki?curid=747958", "title": "MTV Australia Awards", "text": "Gli MTV Australia Awards (in passato conosciuti anche come MTV Australia Video Music Awards o AVMA's) sono stati una manifestazione organizzata dall'emittente televisiva MTV, dove venivano premiati i migliori artisti internazionali e nazionali dell'Australia. La prima edizione si \u00e8 tenuta nel 2005, l'ultima nel 2009.\nA causa del lancio del canale televisivo MTV Classic nel 2010 in Australia, la MTV Networks Australia ha deciso di cancellare la cerimonia di premiazione e di invece organizzare al suo posto un concerto annuale nel mese di maggio."}
{"id": "747977", "revid": "78273", "url": "https://it.wikipedia.org/wiki?curid=747977", "title": "La Fenice", "text": ""}
{"id": "747979", "revid": "28406", "url": "https://it.wikipedia.org/wiki?curid=747979", "title": "Generale bizantino", "text": ""}
{"id": "747980", "revid": "1522738", "url": "https://it.wikipedia.org/wiki?curid=747980", "title": "Presidenti della Colombia", "text": "La seguente \u00e8 una lista dei presidenti della Repubblica di Colombia, la pi\u00f9 alta carica istituzionale della Colombia, istituita nel 1819. Il presidente esercita il potere esecutivo.\nI suoi poteri e le sue responsabilit\u00e0 sono sancite dalla Costituzione del 1991 al titolo VII, capitolo I. Tra questi vi sono: garantire i diritti e le libert\u00e0 di tutti i colombiani, detenere il comando generale delle forze militari, avere il potere di nominare i ministri, i governatori dei dipartimenti amministrativi e altri incarichi a sua libera discrezione.\nIl presidente \u00e8 eletto a suffragio universale diretto dai cittadini della Colombia per un mandato di 4 anni, dopo di che non pu\u00f2 essere rieletto. Sebbene in origine nella Costituzione del 1991 non fosse permessa la rielezione, nel 2004 fu approvata una riforma costituzionale che consent\u00ec una singola rielezione. La suddetta riforma \u00e8 durata fino al 2015, quando una nuova riforma ha eliminato la rielezione. In caso di morte, licenziamento o dimissioni di un presidente, il vicepresidente assume la presidenza.\nL'attuale presidente \u00e8 Iv\u00e1n Duque M\u00e1rquez, che ha assunto la carica di presidente della Colombia il 7 agosto 2018.\nGrande Colombia (1819 -1831).\nL'organizzazione politica della Grande Colombia venne definita nel Congresso di C\u00facuta (1821).\nCostituzionalmente, il governo era caratterizzato da un forte potere esecutivo nella persona del Presidente della Repubblica e dei Vicepresidenti regionali che agivano per conto del Presidente in sua assenza.\nRepubblica della Nuova Granada (1831 -1858).\nGoverno e politica.\nLa Repubblica della Nuova Granada nacque nel 1830 e cess\u00f2 di esistere nel 1858, periodo nel quale fu istituita una forma di governo centralista e presidenzialista. Nella riforma costituzionale del 1843 poteri pi\u00f9 ampi furono attribuiti al Presidente come capo dell'esecutivo nel quale egli poteva esercitare il massimo controllo per mantenere l'ordine malgrado la guerra civile. In questa riforma si stabil\u00ec anche un carattere pi\u00f9 autoritario e centralista dello Stato.\nLa riforma costituzionale del 1853 diede il via al liberalismo e stabil\u00ec uno Stato di tipo federale; venne abolita la schiavit\u00f9 ed esteso il suffragio a tutti gli uomini maggiori di 21 anni.\nConfederazione Granadina (1858 - 1863).\nGoverno e pol\u00edtica.\nIl sistema politico derivante dalla Costituzione del 1858, con cui nacque la Confederazione Granadina e che in seguito cedette il passo alla formazione degli Stati Uniti di Colombia, fu attraversato da un periodo di profonda instabilit\u00e0 in cui i conservatori, debolmente coesi attorno al governo di Mariano Ospina Rodr\u00edguez, cercarono di rimanere al potere di fronte a una coalizione formata dai liberali radicali e le forze del caudillo Tom\u00e1s Cipriano de Mosquera.\nIn questo senso, \u00e8 impossibile comprendere la Confederazione Granadina al di fuori della rivoluzione mosquerista del 1860-1863, poich\u00e9 questo ha permesso l'accesso diretto dei liberali al potere e la radicalizzazione del modello federale nella Costituzione di Rionegro.\nLa Confederazione Granadina raccolse un certo consenso tra le \u00e9lite politiche e intellettuali sulla convenienza dell'adozione di un modello federale come soluzione alle tendenze dittatoriali e autoritarie dei leader nazionali, come cerc\u00f2 di fare Jos\u00e9 Mar\u00eda Melo. In questo senso, i massimi esponenti di questa prospettiva, chiarendo che le idee provenivano sia dal Partito Liberale sia dal Partito Conservatore, hanno in gran parte soppresso le capacit\u00e0 del potere centrale, gettando le basi di tre decenni di predominio delle potenze regionali e locali nella Repubblica. In questo modo l'ordine istituito in questo quadro fin\u00ec per diventare insostenibile a causa dell'annullamento pratico del governo federale per via dell'eliminazione della maggior parte dei suoi poteri, come un fenomeno che influenz\u00f2 in modo duraturo il futuro del paese alla fine del XIX secolo.\nLa Costituzione del 1858, con la quale il Paese pass\u00f2 a chiamarsi Confederazione Granadina, fu in pratica il risultato della creazione degli Stati Sovrani di Panama, Antioquia, Bol\u00edvar, Boyac\u00e1, Cauca, Cundinamarca, Tolima e Magdalena, realizzando delle realt\u00e0 non contemplata dalla Costituzione del 1853. In questo senso, l'assemblea costituente presieduta da Mariano Ospina Rodr\u00edguez arriv\u00f2 solo a riconfermare una realt\u00e0 che esisteva dal 1855 e che avrebbe dato forma al federalismo, che in termini pratici era gi\u00e0 di consenso tra la maggioranza dei membri dell'\u00e9lite nazionale e provinciale.\nIn questo modo, a causa della sua particolare formazione, il primo elemento che divent\u00f2 evidente fu che la Costituzione del 1858, anzich\u00e9 essere un ordinamento reale dell'organizzazione politica della societ\u00e0, era principalmente un prodotto della necessit\u00e0 di stabilire connessioni tra l'insieme di norme che modellavano Stati indipendenti e sovrani, evitando la comparsa di tendenze secessioniste all'interno del Paese. Cos\u00ec, la Costituzione ha riconosciuto formalmente la supremazia del provinciale sul nazionale, facendo s\u00ec che le Assemblee statali e i governatori potessero i loro affari con ampia libert\u00e0. Elementi come la libert\u00e0 nel commercio di armi, la determinazione della legge elettorale, la nomina di funzionari e l'organizzazione dell'istruzione, erano funzioni delegate nella loro interezza ai governi regionali.\nPer quanto riguarda i poteri del governo federale, la cui durata nel caso del Congresso era di 4 anni e del Presidente di soli 2, la Costituzione del 1858 consentiva all'Esecutivo federale solamente la gestione delle relazioni estere, l'organizzazione delle istituzioni della confederazione e le corrispondenti per determinare gli elementi generali della legislazione federale. La Vicepresidenza venne abolita e sostituita con un incaricato nominato dal Congresso.\nGrazie a queste disposizioni costituzionali \u00e8 evidente che il potere del governo federale era molto limitato e rispondeva essenzialmente alla salvaguardia dell'unione tra Stati praticamente indipendenti che altrimenti difficilmente sarebbero rimasti nell'organizzazione politica ora confederata. Questo attaccamento assoluto alla sovranit\u00e0 provinciale e al non interventismo del governo federale fu l'elemento che ispir\u00f2 la rivolta del 1860, dopo che il presidente Ospina Rodr\u00edguez cerc\u00f2 di recuperare molti dei poteri tradizionali della prima presidenza, attraverso una serie di leggi che nel 1859 modificarono sostanzialmente l'ordine costituzionale.\nStati Uniti di Colombia (1863 - 1886).\nGoverno e politica.\nCon la nuova Costituzione fu istituito un sistema federale con una presidenza centrale biennale debole (Presidenza dell'Unione) e nessuna possibilit\u00e0 di rielezione immediata. L'elezione del Presidente dell'Unione era indiretta: ciascuno dei nove stati (Panama, Antioquia, Magdalena, Bol\u00edvar, Santander, Boyac\u00e1, Cundinamarca, Tolima e Cauca) sceglieva il candidato di sua scelta seguendo le particolari procedure elettorali di ogni Stato; poi, ciascuno dei nove stati depositava un voto per eleggere il Presidente dell'Unione. Il candidato vincitore era quello con la maggioranza assoluta dei voti; se non fosse stata raggiunta la maggioranza assoluta, sarebbe spettato al Congresso scegliere il Presidente dallo stesso gruppo di candidati.\nSi liberalizz\u00f2 la politica a livello sociale ed economico, proclamando la libert\u00e0 di esprimere la propria opinione in modo verbale o per iscritto, la libert\u00e0 di lavorare o organizzare qualsiasi attivit\u00e0 commerciale, la libert\u00e0 di stampa, la libert\u00e0 di viaggiare attraverso il territorio, di entrare o uscire dallo stesso, la libert\u00e0 di istruzione, la libert\u00e0 di culto, la libert\u00e0 di associazione, la libert\u00e0 di possedere armi e munizioni e poterli commerciare.\nIl 12 maggio, quattro giorni dopo la proclamazione della Costituzione, i 61 delegati elessero Tom\u00e1s Cipriano de Mosquera per governare per due anni, fino al 1\u00ba aprile del 1864, momento in cui i nuovi regolamenti per nominare il Presidente sarebbero entrati in vigore. Mosquera diede al liberalismo un tono anticlericale e ai conservatori un tono pro-clericale, cosa che sarebbe continuata per molti decenni.\nIl periodo federale, fino alla riforma costituzionale del 1876, produsse quarantadue nuove Costituzioni statali e prima del 1876 le elezioni erano quasi continue, poich\u00e9 i diversi Stati non votavano simultaneamente neanche per l'elezione del presidente dell'Unione. Cos\u00ec venne fatto un cambiamento costituzionale in modo che le elezioni per il Presidente di ogni Stato venissero fatte contemporaneamente in tutti gli Stati.\nRepubblica di Colombia (Dal 1886).\nGoverno e politico.\nLa Colombia \u00e8 una democrazia rappresentativa. In Colombia il suffragio non \u00e8 obbligatorio, il suo sistema elettorale \u00e8 a suffragio volontario. Il voto obbligatorio vige nella maggior parte dei paesi dell'America Latina.\nLa Costituzione del 1991 determina tutte le norme, i diritti e i doveri dei colombiani e dei rami del potere pubblico. La Costituzione politica della Colombia suddivide il potere in tre rami: esecutivo, legislativo e giudiziario."}
{"id": "747983", "revid": "767487", "url": "https://it.wikipedia.org/wiki?curid=747983", "title": "I M\u00fcsetta", "text": "I M\u00fcsetta sono un gruppo di musica tradizionale italiano originario della provincia di Piacenza.\nStoria.\nLa formazione nasce all'inizio degli anni settanta dall'incontro di Ettore Losini detto \"Bani\", suonatore di piffero di Degara di Bobbio, con Attilio Rocca, detto \"Tilion\", fisarmonicista di Ozzola di Corte Brugnatella.\nL'ingresso nel gruppo nel 1988 di Piercarlo Cardinali di Piacenza reintroduce l'uso della m\u00fcsa, cornamusa appenninica, da tempo scomparsa perch\u00e9 soppiantata dall'accompagnamento della fisarmonica. Fondamentale per questa reintroduzione l'abilit\u00e0 di costruttore di strumenti a fiato di \"Bani\", che continua la tradizione come liutaio con la produzione di pifferi e m\u00fcse.\nDi recente, dopo l'uscita dal gruppo di Attilio Rocca per motivi di et\u00e0, sono entrati nel gruppo nuovi giovani musicisti, Marion Reinhard di Norimberga al fagotto e piffero, musicista della Filarmonica di Berlino e dell'Orchestra del Teatro alla Scala, stabilitasi a Degara di Bobbio dalla Germania e l'alternarsi di fisarmonicisti come Claudio Rolandi, Fabio Paveto e ultimamente Davide Balletti di Ozzola, nipote di Attilio Rocca.\nAttivit\u00e0.\nPortatori della tradizione musicale delle quattro province insieme raccolgono un vastissimo repertorio di musiche da piffero in val Trebbia.\nQuesto repertorio comprende oltre le antiche melodie da ballo come alessandrina, monferrina, giga, bisagna, perigordino, quelle pi\u00f9 recenti, polca, mazurca, valzer e i brani che scandivano i momenti della vita contadina: questue come il \"Carlin di maggio\", la leva con \"Leva levon\"; il matrimonio con la \"Sposina\" (brano per accompagnare la sposa dalla sua casa alla chiesa) e altri brani \"da strada\" come la Sestrina, per accompagnare cortei nelle varie occasioni.\nNelle canzoni o nelle parti cantate dei balli si alternano alla voce Piercarlo e \"Bani\".\nTra le loro canzoni pi\u00f9 conosciute:\nIl duo tradizionale composto da piffero e fisarmonica, o fino agli anni trenta dalla m\u00fcsa, era chiamato un tempo m\u00fcsetta, da qui proviene dunque l'attuale nome del gruppo.\nData la loro abilit\u00e0 tecnica nel usare gli strumenti e la grande conoscenza del repertorio vengono chiamati ad esibirsi in concerti in Italia e all'estero: "}
{"id": "747984", "revid": "1005847", "url": "https://it.wikipedia.org/wiki?curid=747984", "title": "Presidenti della Guyana", "text": "I Presidenti della Repubblica Cooperativa di Guyana si sono avvicendati dal 1970 ad oggi."}
{"id": "747985", "revid": "767487", "url": "https://it.wikipedia.org/wiki?curid=747985", "title": "Carl Canedy", "text": "Breve storia.\nCarl Canedy, noto anche come Karl Kennedy, nel 1980 decise di accettare la proposta di Ross the Boss e Joey DeMaio di unirsi al loro neo fondato gruppo heavy metal band Manowar nel ruolo di batterista. Carl rimase nel gruppo per\u00f2 solo per un anno, esibendosi in vari locali e piccoli concerti e producendo un demo, Demo, prima di abbandonare il gruppo nel 1981, venendo sostituito nel gruppo dal batterista Donnie Hamzik."}
{"id": "747987", "revid": "92723", "url": "https://it.wikipedia.org/wiki?curid=747987", "title": "Domenico Lentini", "text": "Biografia.\nIl beato Domenico Lentini nacque il 20 novembre 1770 da Macario e Rosalia Vitarella, di povere condizioni economiche, ma ricchi di fede e onest\u00e0. Venne battezzato lo stesso giorno della nascita. A quattordici anni segue la vocazione del sacerdozio, la sua formazione culturale avvenne nel paese natio e al Seminario di Policastro. Nel 1793 venne ordinato diacono a Mormanno. Nella festa di Pentecoste, 8 giugno 1794, fu ordinato sacerdote nella Cattedrale di Marsico Nuovo. Diventa presbitero e rimane per tutta la vita a Lauria. Sempre disponibile per il sacramento della Penitenza, ascolta assiduamente le confessioni dei fedeli, si dedica con tutte le sue forze all'evangelizzazione, non solo a Lauria, ma nella sua diocesi ed in quelle limitrofe. Rivive fortemente il mistero di Cristo crocifisso e risorto, unico Redentore dell'umanit\u00e0. Dotato dei carismi di profezia e scrutamento dei cuori, avrebbe compiuto prodigi anche in vita; mor\u00ec il 25 febbraio 1828, nella sua casetta, dopo un'agonia vissuta nel completo abbandono mistico.\nLa beatificazione e il culto.\nIl Lentini sovente beneficava i poveri con gesti di estrema carit\u00e0: per poter aiutare un bisognoso era solito privarsi anche di indumenti e scarpe, vestendosi della sola tonaca. A volte si privava del cibo, vivendo sempre in penitenza, con mortificazioni corporali e flagellazioni, e dormendo sul pavimento; il tutto finalizzato all'espiazione dei peccati dell'umanit\u00e0.\nFu definito un \"angelo dell'altare\" per le sue lunghe adorazioni estatiche davanti al Santissimo Sacramento e celebrava l'eucaristia con intensa partecipazione. Gli si riconoscevano molti carismi di profezia, scrutamento dei cuori e miracoli. Dedic\u00f2 la sua vita al sociale nell'educazione dei giovani e alla predicazione nelle citt\u00e0 vicine. Visse in un momento estremamente delicato per la cittadinanza di Lauria, negli anni di fuoco della rivoluzione napoletana del 1799 (vedi Massacro di Lauria).\nMor\u00ec in odore di santit\u00e0: i funerali furono celebrati per sette volte, in sette giorni: per tutto il tempo la salma rimase flessibile e calda, effondendo sangue vivo e odore soave.\nDa allora sono state riportate, sia in Italia che nel resto del mondo, improvvise ed insperate guarigioni, alcune delle quali sono state riconosciute come miracoli dalla Chiesa cattolica.\nNel 1935 papa Pio XI lo dichiar\u00f2 venerabile. Il 12 ottobre 1997, in piazza San Pietro a Roma, Domenico Lentini fu beatificato da papa Giovanni Paolo II, che ebbe a definirlo come esempio di vita per l'umanit\u00e0.\nLa sua casa nat\u00eca e la chiesa madre di San Nicola di Bari a Lauria, che ne custodisce le reliquie, sono meta di pellegrinaggi durante tutto l'anno.\nLa glorificazione di don Domenico cominci\u00f2 gi\u00e0 dai suoi funerali, celebrati in Lauria per sette giorni consecutivi e con grande partecipazione di popolo. Le grazie e i miracoli ottenuti per l'intercessione di don Domenico sono stati sempre numerosi.\nPapa Giovanni Paolo II, dopo aver riconosciuto ufficialmente, un miracolo del 1988 attribuito al Servo di Dio, il 12 ottobre 1997, in Piazza San Pietro a Roma, lo dichiara solennemente beato, mentre la \"Chorale Domenico Lentini\" di Lauria intona l'inno \"Domenico Lentini\" composto da padre Mario Curione.\n\u00c8 patrono della citt\u00e0 di Lauria, dove si festeggia il 25 febbraio (data della sua morte).\nAltre date da ricordare:\nA Catanzaro gli \u00e8 stata dedicata una parrocchia.\nA Lauria, invece, precisamente in contrada Melara, il comitato \"Festa dei fusilli\" (come inizialmente si chiamava) ha saputo coinvolgere la popolazione, enti e professionisti vari che insieme hanno reso possibile la costruzione di una chiesa, dedicata al beato, il 29 ottobre 2006, con una solenne e partecipata festa.\nMolti sono i gruppi di preghiera che portano il suo nome, non ultimo l'associazione \"Amici Domenico Lentini\" (A.D.L.), espressione locale della pi\u00f9 nota associazione nazionale degli oratori parrocchiali, la cui denominazione \u00e8 \"Associazione Nazionale San Paolo Italia\" (A.N.S.P.I.).\nInni e preghiere.\nMolti inni, preghiere e poesie sono stati dedicati a Don Domenico; fra questi l'inno al venerabile Domenico Lentini scritto e musicato da suor Carmela Manco nei primi anni del Novecento, .\n&lt;poem&gt;\nInno al Venerabile Domenico Lentini\nEvviva, evviva echeggino\ni monti ed i giardini\nevviva il Beato\nDomenico Lentini.\nIl penitente inclito\napostolo d'amor,\ngloria di Lauria\ne dell'Italia onor.\n\"Ferventi voti e cantici\"\n\"elevi ogni fedel\"\n\"alle sue sacre ceneri\"\n\"al venerato ave.\" Rit.\nPass\u00f2 su questa terra\nqual angelo del cielo,\nbeneficando ovunque\ncon innocenza e zelo;\namava i poverelli\ncon fede e ardente amor\nchiamandoli fratelli\ne figli del suo cuor.\n\"Ferventi voti e cantici\"... Rit.\nOh! Quanti padri e figli\nei f\u00e8 pacificare\ne quanti cuori afflitti\nei seppe consolare!\nE come il Redentore\namava i peccator\ne per i loro falli\nsi martoriava ognor.\n\"Ferventi voti e cantici\"... Rit.\nEd or che sei nel Cielo\noh Padre venerato\nnon ti scordar dei gemiti\ndel tuo paese amato.\nOttieni dal Signore\nai figli del tuo cuor\nperdono fede e amore\nla pace e ogni favor.\n\"Ferventi voti e cantici\"... Rit.\n&lt;/poem&gt;\nMolto sentita dalla popolazione di Lauria \u00e8 anche la preghiera sul beato Lentini composta dall'arcivescovo emerito di Brindisi-Ostuni, Rocco Talucci. Padre Mario Curione scrisse l'inno \"Domenico Lentini, \"che fu poi cantato in Piazza San Pietro dalla \"Chorale Beato Domenico Lentini diretta dal M\u00b0 Silvano Marchese \"in occasione della beatificazione, dedicandolo a Rocco Talucci e alla comunit\u00e0 religiosa di Lauria.\n&lt;poem&gt;\n Domenico Lentini \nDomenico Lentini, discepolo fedele\nzelante sacerdote ed umile profeta,\nrivela ancora al mondo l'altissimo valore\ndi chi in Dio confida e a Lui si abbandona.\nChe anche noi ci apriamo a Cristo Redentore\npregando insieme a te, con animo sincero:\n\"Ges\u00f9 \u00e8 il mio bene, Ges\u00f9 \u00e8 il mio tesoro,\nGes\u00f9 \u00e8 il mio tutto!\" Mio Dio e mio Signore!\nNell'umile tua vita, a Dio consacrata,\nicona divenisti di povert\u00e0 gioiosa,\ndi amabile purezza, di austera penitenza,\ndi carit\u00e0 sublime nel darti sempre a tutti.\nDal Cristo animato, i poveri accoglievi,\ngli afflitti consolavi, gli infermi visitavi\ne a tutti annunciavi, estatico e rapito,\nl'Amore che da sempre sui nostri passi veglia.\nDei giovani tu eri amico e confidente,\nmaestro nella scienza e padre della Vita\nche in Cristo, Uomo-Dio, presente nel mistero\ndel Pane consacrato, ha la sua vera fonte.\nAmante del silenzio che \u00e8 ascolto filiale\ndi Dio che parla al cuore e illumina la mente,\nparlavi poi con forza, sapienza e convinzione,\nscuotendo le coscienze e convertendo i cuori.\nLa Madre Addolorata che, forte nella fede,\nimmola sul Calvario il Frutto del suo grembo,\nper mano ti condusse a quel traguardo eccelso\ndi offerta, nell'amore, che riconcilia e salva.\nAl Padre Onnipotente, al Figlio Redentore,\ned al Consolatore che suscita i Santi\ns'innalzi ora e sempre, nei secoli, in eterno,\nil grazie della fede e il canto della lode. Amen!\n&lt;/poem&gt;"}
{"id": "747988", "revid": "12582", "url": "https://it.wikipedia.org/wiki?curid=747988", "title": "Carta de logu", "text": ""}
{"id": "747995", "revid": "767487", "url": "https://it.wikipedia.org/wiki?curid=747995", "title": "Donnie Hamzik", "text": "\u00c8 stato il secondo batterista della band heavy metal Manowar.\nBiografia.\nEntr\u00f2 nei Manowar nel 1981, dopo che il suo nome venne proposto ai gi\u00e0 membri della band Joey DeMaio (bassista) ed Eric Adams (voce) da alcuni addetti ai lavori, che segnalarono Donnie come uno dei migliori batteristi del tempo nello stato della Florida. I due, che dovevano trovare un sostituto al \"dimissionario\" Karl Kennedy, gli inviarono delle cassette con le parti della batteria che Hamzik doveva suonare per effettuare il provino, ma lo stesso batterista addirittura reincise le stesse, cambiandole a suo piacimento in alcuni punti. Il suo stile colpi' immediatamente De Maio e Adams che decisero di accoglierlo ufficialmente nella band. Donnie Hamzik partecip\u00f2 quindi al primo album dei Manowar: Battle Hymns (Inni di battaglia), del 1981, e al suo relativo tour promozionale. Ma successivamente, a soli 2 anni dal suo ingresso nel gruppo, stanco dei continui spostamenti per le esibizioni live, lasci\u00f2 la band per dedicarsi alla pi\u00f9 \"tranquilla\" attivit\u00e0 di \"session-drummer\" e venne sostituito da Scott Columbus.\n\u00c8 tornato ad esibirsi con i Manowar il 23 luglio 2005 in occasione dell'Earthsheaker Festival, organizzato a Geiselwind in Germania. In quella occasione, i Manowar si esibirono con tutti i componenti passati e presenti della band ed Hamzik diede il suo contributo suonando in pezzi quali Metal Daze, Dark Avenger e Battle Hymn. Tale esibizione \u00e8 visibile nel doppio dvd dei Manowar The Day the Earth Shock - The Absolute Power del 2006.\nNel 2010 \u00e8 stato annunciato il suo ritorno nei Manowar in cui ha partecipato alla nuova registrazione dell'album Battle Hymns (Battle Hymns MMXI) e al nuovo disco di inediti The Lord of Steel, uscito nel 2012."}
{"id": "747996", "revid": "75447", "url": "https://it.wikipedia.org/wiki?curid=747996", "title": "Rukario", "text": ""}
{"id": "748006", "revid": "71155", "url": "https://it.wikipedia.org/wiki?curid=748006", "title": "Kenny Earl &quot;Rhino&quot; Edwards", "text": "Breve storia.\nNel 1992 Kenny fu contattato da Scott Columbus che lo invitava a sostituirlo nel suo gruppo, i Manowar, in seguito al suo abbandono dovuto a problemi personali. Kenny accett\u00f2 e si un\u00ec al gruppo, con cui produsse nel 1992 il disco \"The Triumph of Steel\" e alcuni demo, prima di lasciare, a causa del ritorno di Scott, nel 1995.\n\"Rhino\", nell'unico album registrato coi Manowar, si \u00e8 dimostrato un batterista pi\u00f9 veloce, versatile e meno \"granitico\" del suo predecessore Scott Columbus, il cui drumming \u00e8 sempre stato semplice e incisivo.\nNel 2005 entra nella band Power Metal HolyHell, dalla quale esce nel 2011."}
{"id": "748011", "revid": "48479", "url": "https://it.wikipedia.org/wiki?curid=748011", "title": "Neopagano", "text": ""}
{"id": "748013", "revid": "48479", "url": "https://it.wikipedia.org/wiki?curid=748013", "title": "Neopagane", "text": ""}
{"id": "748014", "revid": "48479", "url": "https://it.wikipedia.org/wiki?curid=748014", "title": "Neopagana", "text": ""}
{"id": "748022", "revid": "287204", "url": "https://it.wikipedia.org/wiki?curid=748022", "title": "I Musetta", "text": ""}
{"id": "748023", "revid": "767487", "url": "https://it.wikipedia.org/wiki?curid=748023", "title": "Questioni pregiudiziali", "text": "Le questioni pregiudiziali sono aspetti che emergono in un processo penale e che comportano il giudizio anche di un giudice civile o viceversa, al fine di assicurare l'unit\u00e0 di giurisdizione e decisioni contrastanti in sedi diverse. Dal 1988, con la riforma dell'ordinamento penale, \u00e8 prevista soltanto la questione pregiudiziale civile a procedimento penale, al contrario di quanto era previsto dall'art.2 del vecchio codice abrogato.\nLa norma di riferimento di tale istituto \u00e8 l'art.2 comma 1\u00b0 e parte del 2\u00a0\u00b0C.p.p.\nSi desume inequivocabilmente, pertanto, che quando sussiste una questione pregiudiziale civile o amministrativa, il giudice penale deve risolvere la questione senza sospensione del processo.\nEccezioni.\nLa regola dell'art.2 subisce molte deroghe ed eccezioni.\nAll'art.3 si aggiunge il 479:\nL'ipotesi prevista dall'art.479 \u00e8 attuabile solo nella fase dibattimentale.\nEfficacia della sentenza penale.\nL'art. 651 e 652 regolano i casi in cui una sentenza penale \u00e8 vincolante ed ha efficacia anche nei giudizi civile ed amministrativo."}
{"id": "748027", "revid": "1494169", "url": "https://it.wikipedia.org/wiki?curid=748027", "title": "Musetta", "text": ""}
{"id": "748029", "revid": "287204", "url": "https://it.wikipedia.org/wiki?curid=748029", "title": "Emanuel Ginobili", "text": ""}
{"id": "748030", "revid": "123607752", "url": "https://it.wikipedia.org/wiki?curid=748030", "title": "Centralia (Pennsylvania)", "text": "Centralia \u00e8 un comune degli Stati Uniti d'America, nella Contea di Columbia, nello Stato della Pennsylvania. La citt\u00e0 \u00e8 divenuta tristemente famosa a causa dell'incendio scoppiato nel 1962 e che ancora arde nel sottosuolo ricco di antracite. L'incendio si trova a pi\u00f9 di 100 metri di profondit\u00e0 e si sviluppa su una superficie di quasi 3700 acri (circa 15\u00a0km\u00b2), in quelle che una volta erano miniere di antracite. La popolazione \u00e8 passata dai 2761 abitanti del 1890 ai soli 7 del 2013, un calo che l'ha trasformata quasi in una citt\u00e0 fantasma. Il codice postale di Centralia (17927) \u00e8 stato sospeso dal servizio postale nel 2002.\nI funzionari statali e locali hanno raggiunto un accordo con i sette residenti restanti (al 29 ottobre 2013), permettendo loro di vivere la loro vita a Centralia dopo l'espropriazione delle loro abitazioni.\nStoria.\nLa porzione di terreno occupata da Centralia venne venduta ai coloni nel 1749 per 500 sterline da un gruppo di nativi americani della zona. Nel 1770, durante la costruzione della strada \"Reading Road\", che si estendeva da Reading a Fort Augusta (l'odierna Sunbury), i coloni esaminarono ed esplorarono la terra. Una gran parte della \"Reading Road\" fu sviluppata in seguito come \"Route 61\", la strada principale che attraversa Centralia da est verso sud.\nQuasi un terzo del territorio della citt\u00e0 venne acquistato nel 1793 da Robert Morris, uno dei firmatari delle costituzione degli Stati Uniti d'America. Nel 1798 egli dichiar\u00f2 bancarotta e di conseguenza i suoi terreni vennero acquisiti dalla Prima banca degli Stati Uniti d'America. In seguito passarono al capitano di mare francese, divenuto un ricco banchiere, Stephen Girard che li acquist\u00f2, insieme ad altri 68 appezzamenti nelle vicinanze, per $30,000, attirato ovviamente dalla presenza delle vene carbonifere.\nI giacimenti di carbone di Centralia furono in gran parte trascurati prima della costruzione della ferrovia \"Mine Run Railroad\" nel 1854. Nel 1832, Johnathan Faust apr\u00ec nella zona una taverna chiamata Bull's Head Tavern, da cui la cittadina prese il suo primo nome. In seguito, nel 1842, la terra di Centralia fu acquistata dalla \"Locust Mountain Coal and Iron Company\". Alexander Rae, un ingegnere minerario, vi trasfer\u00ec la sua famiglia e cominci\u00f2 a pianificare un piccolo borgo con le proprie strade e pronto per un veloce sviluppo. Rae decise che questo borgo avrebbe dovuto chiamarsi Centreville, ma nel 1865 il nome fu cambiato in Centralia perch\u00e9 per il servizio postale esisteva gi\u00e0 una localit\u00e0 denominata Centreville, nella contea di Schuylkill. Nel 1854 fu costruita la ferrovia per il trasporto di carbone fuori dalla valle.\nLa citt\u00e0 vera e propria sorse all'inizio dell'Ottocento. Le prime due miniere vennero aperte nel 1854, seguite da altre negli anni successivi, e secondo gli archivi del censo la cittadina raggiunse la sua massima popolazione nel 1890 con 2.761 abitanti. L'antracite nel sottosuolo venne estratta in quantitativi industriali fino alla fine del diciannovesimo secolo, ma in seguito la sua estrazione sub\u00ec un continuo declino, lasciando infine nel sottosuolo una serie di pozzi abbandonati; caratteristiche dell'antracite sono la sua estrema durezza, che in passato ne rese difficile l'estrazione, e il fatto che sia di difficile accensione e di ancora pi\u00f9 difficoltoso spegnimento.\nL'incendio.\nNon \u00e8 certo quale sia stato l'evento che scaten\u00f2 il disastro di Centralia. L'opinione pi\u00f9 accreditata \u00e8 quella secondo cui il consiglio cittadino ordin\u00f2 ad un gruppo di cinque volontari dei vigili del fuoco di bruciare una pila di rifiuti in una miniera abbandonata. Per qualche ragione essi non riuscirono a spegnere correttamente il fuoco, che riusc\u00ec a raggiungere il sottosuolo ricchissimo di antracite e ad innescarne la combustione. Nei mesi successivi furono effettuati alcuni tentativi di estinguere l'incendio attraverso l'escavazione del combustibile fossile infiammato e attraverso l'immissione nei vecchi tunnel minerari di materiale non infiammabile. Anche a causa della scarsit\u00e0 di fondi disponibili, tutti i tentativi di estinguere l'incendio sotterraneo si rivelarono per\u00f2 inutili e ben presto esso inizi\u00f2 a manifestare i suoi effetti anche in superficie: ceneri, nuvole di fumo bianco ed acre, moria di alberi, scioglimento dell'asfalto con conseguente formazione di crepe sulle strade e voragini nel terreno.\nNel ventennio successivo la popolazione inizi\u00f2 progressivamente ad essere evacuata, molti edifici furono abbattuti e Centralia divenne una cittadina fantasma. Complessivamente il governo federale stanzi\u00f2 circa 42 milioni di dollari per il trasferimento degli abitanti. Le persone si sono trasferite perlopi\u00f9 nelle comunit\u00e0 vicine.\nLa gravit\u00e0 del problema divenne chiara nel 1979 quando un benzinaio della zona constat\u00f2 che la temperatura della benzina nella sua cisterna sotterranea era di 77,8\u00a0\u00b0C.\nUn altro evento drammatico che segn\u00f2 la cittadina fu quando, il 14 febbraio del 1981, Todd Dombowski, un ragazzino di 12 anni, sprofond\u00f2 in una profonda buca apertasi improvvisamente a causa dell'incendio sotterraneo. Scivol\u00f2 per diverse decine di centimetri ma riusc\u00ec a non sprofondare ulteriormente aggrappandosi alla radice di un albero e a chiedere aiuto; le sue grida furono udite da suo cugino Eric Wolfgang che riusc\u00ec a raggiungerlo e portarlo in salvo. Analisi successive evidenziarono che i gas che fuoriuscivano dalla buca contenevano un'altissima quantit\u00e0 di monossido di carbonio, che avrebbe potuto facilmente uccidere Todd se il ragazzino fosse rimasto pi\u00f9 a lungo al suo interno.\nL'incendio nel sottosuolo \u00e8 ancora attivo e si calcola che, ai ritmi attuali, lo sar\u00e0 ancora per circa 250 anni; alcune persone ancora abitano la cittadina, che nel frattempo \u00e8 divenuta un'attrazione turistica.\nCultura.\nCentralia viene raffigurata nella storia a fumetti \"Il carteggio Nuke-Face\", scritta da Alan Moore e pubblicata nel 1985 su \"Swamp Thing\" #35, in cui \u00e8 la citt\u00e0 di provenienza del personaggio di Nuke-Face.\nCinema.\nLa vicenda di Centralia ha ispirato nel 2006 l'ambientazione del film \"Silent Hill\", tratto dall'omonima serie di videogiochi. A Centralia \u00e8 ambientata inoltre la prima parte del film \"Made in USA\" del 1987 di Ken Friedman con Adrian Pasdar, Chris Penn e Lori Singer."}
{"id": "748032", "revid": "889846", "url": "https://it.wikipedia.org/wiki?curid=748032", "title": "Distanze astronomiche", "text": "Per distanze astronomiche si intendono quelle distanze tipiche tra i sistemi stellari e le varie entit\u00e0 astronomiche (galassie, nebulose) del nostro universo.\nTali distanze richiedono adeguate unit\u00e0 di misura, essendo estranee alle normali lunghezze che la quotidianit\u00e0 e l'esperienza ci propongono.\nUnit\u00e0 di misura di distanze astronomiche.\nLe unit\u00e0 di misura delle distanze astronomiche sono:"}
{"id": "748034", "revid": "161374", "url": "https://it.wikipedia.org/wiki?curid=748034", "title": "Restore Hope", "text": ""}
{"id": "748035", "revid": "3115", "url": "https://it.wikipedia.org/wiki?curid=748035", "title": "Ferrari 330 P4", "text": "La 330 P4 \u00e8 un prototipo da competizione, che Ferrari schier\u00f2 nel Campionato mondiale sportprototipi nella stagione 1967.\nStoria.\nLa stagione 1966 fu dominata dalla Ford GT40, e per l'anno successivo la Ferrari decise di riprogettare la P3. La nuova vettura, che venne denominata 330 P4, presentava numerose modifiche, fra cui la potenza che pass\u00f2 da 420 a 450 CV. L'esordio avvenne alla 24 Ore di Daytona, dove la P4 arriv\u00f2 al secondo posto. Il primo e terzo posto furono anch'essi conquistati da vetture Ferrari, rispettivamente da una P3/4 e da una 412 P. Alla 24 Ore di Le Mans non riusc\u00ec a imporsi, piazzandosi al secondo e terzo posto dietro ad una GT40. L'altra vittoria della stagione fu la 1000 km di Monza. All'ultima gara del campionato, la BOAC International 500, il titolo costruttori era conteso tra la Ferrari con le 330 P4 e le 412 P, e la Porsche con la 908. In occasione di questa corsa, la Ferrari trasform\u00f2 una delle P4, quella con numero di telaio 0858, in barchetta, asportandone il tettuccio e diminuendo quindi il peso di circa 40\u00a0kg. La vettura arriv\u00f2 al secondo posto, permettendo alla Ferrari di vincere il campionato costruttori.\nNel 1968 il regolamento cambi\u00f2, imponendo il limite di cilindrata a 3000\u00a0cm\u00b3 e impedendo alla P4 di continuare a gareggiare nel campionato mondiale. Totalmente furono prodotte tre 330 P4, con numero di telaio 0856, 0858 e 0860. Due di queste, la 0858 e la 0860, a fine stagione furono modificate profondamente per adattarle al campionato CanAm, diventando la 350 Can Am. L'unica Ferrari 330 P4 rimasta ad oggi in condizioni originali \u00e8 quella con numero di telaio 0856.\nMeccanica.\nIl telaio era un traliccio in tubi di acciaio su cui erano rivettate piastre in alluminio, questa tecnica era stata sviluppata in Formula 1 con lo scopo di aumentare la rigidit\u00e0 della vettura, senza compromettere la leggerezza. La cilindrata del motore rimase invariata rispetto alla P3, ma le valvole passarono da due a tre per cilindro, due di aspirazione e una di scarico. La potenza erogata era di 450\u00a0CV. Il cambio, in blocco col motore, era stato progettato dalla Ferrari stessa, al contrario della P3 che ne montava uno prodotto dalla Zf. Le sospensioni erano a quadrilaterali deformabili con ammortizzatori telescopici. Sebbene il passo fosse lo stesso della P3, gli ingombri esterni aumentarono. La P4 venne prodotta in carrozzeria berlinetta, due vennero in seguito trasformate in barchetta. Il peso complessivo pass\u00f2 dai 720 kg della P3 a 792\u00a0kg. Le due vetture impiegate nel campionato Can Am, oltre all'asportazione del tetto, erano state affinate a livello di carrozzeria per aumentare l'efficienza aerodinamica e avevano la cilindrata del motore portata a 4200\u00a0cm\u00b3; la denominazione ufficiale di questa P4 modificata fu \"350 Can-Am\".\nRepliche.\nSbarro P4.\nNel 1986 il designer svizzero Franco Sbarro realizz\u00f2 una replica della Ferrari P4. Tale mezzo era stato ottenuto riconvertendo la carrozzeria di una Ferrari 308 GTS ed era particolarmente fedele in quanto il progettista aveva lavorato negli anni '70 per la scuderia Filipinetti, la quale aveva avuto in dotazione, tra le varie vetture, anche la P4."}
{"id": "748037", "revid": "1522738", "url": "https://it.wikipedia.org/wiki?curid=748037", "title": "Partito Progressista dei Lavoratori", "text": "Il Partito Progressista dei Lavoratori (in greco: \u0391\u03bd\u03bf\u03c1\u03b8\u03c9\u03c4\u03b9\u03ba\u03cc \u039a\u03cc\u03bc\u03bc\u03b1 \u0395\u03c1\u03b3\u03b1\u03b6\u03cc\u03bc\u03b5\u03bd\u03bf\u03c5 \u039b\u03b1\u03bf\u03cd - AKEL) \u00e8 un partito politico cipriota.\nLe origini.\nAkel venne fondato nel 1926 con il nome di Partito comunista di Cipro (KKK). Il KKK, a differenza di tutte le altre forze politiche, si oppose alla Enosis, l'unione di Cipro con la Grecia, e si batt\u00e9 per l'indipendenza dell'isola. Nel 1931 il partito fu dichiarato illegale dal Governo coloniale britannico, che limit\u00f2 alcuni diritti civili e politici. Nel 1941, alcuni leader comunisti fondarono clandestinamente l'AKEL. Il nuovo partito, per\u00f2, non si dichiar\u00f2 apertamente contrario alla En\u014dsis, ma prefer\u00ec impegnarsi per un processo graduale che permettesse il passaggio dalla condizione di colonia britannica alla federazione con la Grecia. Falliti, per\u00f2, i tentativi dell'Assemblea consultiva del 1949, l'Akel si schier\u00f2 per un'immediata unione con la Grecia. Negli anni cinquanta l'Akel si rifiut\u00f2 di sostenere gli attacchi militari organizzati dall'EOKA, l'Organizzazione Etnica delle Forze Cipriote, che l'accus\u00f2 di collaborazionismo con gli occupanti britannici.\nDal 1960 al 2000.\nAlle elezioni politiche del 1960, l'Akel si trov\u00f2 all'opposizione del Fronte Nazionale. Akel, pur raccogliendo il 35% dei voti, ottenne appena 5 seggi su 35. Alle successive elezioni del 1970 l'Akel ottenne il 39,8% dei voti ed elesse 9 deputati, superando di poco il Partito Progressista, 7 seggi, e posizionandosi dopo il DISY, cristiano-conservatori, 15 seggi. Alle politiche del 1976, l'Akel si present\u00f2 in una lista comune con DIKO, centristi, e KISOS, socialdemocratici. La lista unitaria ottenne il 71,2% dei voti, eleggendo 34 deputati su 35. Il DISY, pur avendo ottenuto il 27,6% dei voti, non ottenne neanche un seggio. Dal 1960 al 1977, Presidente di Cipro, nonch\u00e9 capo del governo, fu Makarios III, arcivescovo e primate della Chiesa ortodossa cipriota autocefala, sostenuto dall'AKEL.\nAlle politiche del 1981 Akel ottenne il 32,8% dei voti, elesse 12 seggi e divenne il primo partito in Parlamento, superando di poco (31,9%) il DISY. Alle politiche del 1985, i comunisti calarono al 27,4% dei consensi, anche se incrementarono i propri seggi a 15. L'aumento dei seggi, per\u00f2, fu determinato dall'ampliamento dei seggi nel Parlamento, che passarono da 35 a 56. Trassero vantaggio dal calo di voti di Akel il KISOS (+3%) ed il DIKO (+3%). In questo periodo (1978-1988) Presidente di Cipro fu Spyros Kyprianou, gi\u00e0 presidente della Camera tra il 1976 ed il 1977, del DIKO. Alle presidenziali del 1983, anche l'Akel aveva sostenuto Kyprianou. Alle presidenziali del 1988, l'Akel sostenne l'ex-comunista George Vasiliou, che divenne Presidente. Vasilou, per\u00f2, sconfitto nel 1993 dal cristiano-conservatore (DISY) Glafkos Klerides, diede vita al Movimento dei Liberali Democratici, che poi sarebbe entrato a far parte dei Democratici Uniti, liberali. Alle politiche del 1991, i comunisti salirono al 30% dei consensi, ottenendo 18 seggi, ma rimasero sempre secondi dopo il DISY. La situazione rimase sostanzialmente invariata anche dopo le consultazioni elettorali del 1996, quando l'Akel sal\u00ec al 33% dei consensi ed elesse un seggio in pi\u00f9, ma rimase sempre secondo dietro i cristiano-conservatori.\nDal 2000 ad oggi.\nLa coalizione \u00abAKEL-EDEK-DIKO\u00bb (2001-2011).\nAlle elezioni parlamentari del 2001, l'AKEL divenne il primo partito del Parlamento, superando di poco i cristiano-conservatori (34,7% contro 34%, 20 seggi contro 19). Dimitris Christofias, leader comunista, venne eletto, per la prima volta nelle storia del partito, Presidente della Camera, grazie al voto di EDEK e del DIKO. Al governo and\u00f2, per pochissimi voti, la coalizione cristiano-conservatore.\nL'accordo tra comunisti, socialdemocratici e centristi continu\u00f2 nel 2003, quando la coalizione sostenne Tassos Papadopoulos (DIKO) durante le elezioni presidenziali. Papadopoluos sconfisse, cos\u00ec, il presidente uscente, il cristiano-conservatore Glafkos Klerides.\nAlle elezioni europee del 2004, le prime per i ciprioti, l'AKEL ottenne il 27,8% dei voti ed elesse 2 parlamentari europei.\nAlle elezioni politiche del 2006, l'AKEL ha visto calare i propri consensi al 31,1%. Ciononostante i comunisti sono rimasti il primo partito cipriota, anche se, in Parlamento, hanno lo stesso numero di seggi dei cristiano-conservatori, ossia 18.\nL'AKEL riesce successivamente a formare un governo con il sostegno dei socialdemocratici (EDEK) e dei centristi (DIKO).\nL'elezione di Christofias alla Presidenza della Repubblica (2008).\nLe elezioni presidenziali del 2008 hanno visto l'AKEL conquistare il primo turno con il 33,3% dei voti e quindi ottenendo l'ammissione al ballottaggio per la Presidenza, con il candidato Dimitris Christofias.\nVi \u00e8 da sottolineare il fatto che al primo turno Christofias era sostenuto solo da AKEL, mentre EDEK e DIKO puntarono nuovamente su Tassos Papadopoulos. In seguito all'esclusione di Papadopoulos dal ballottaggio, entrambi i partiti diedero indicazioni ai propri militanti di votare per Christofias.\nAl ballottaggio il candidato e leader del AKEL Dimitris Christofias vinse sul candidato di centrodestra e venne eletto Presidente della Repubblica di Cipro. Cristofias ha promesso di risolvere la \"questione cipriota\" e di arrivare a un accordo con la minoranza turca.\nDopo le elezioni presidenziali i tre partiti (AKEL, DIKO ed EDEK) confermano la volont\u00e0 di rimanere al governo in coalizione.\nLe elezioni europee del 2009.\nAlle elezioni europee del 2009 il partito ottenne 2 seggi sui 6 spettanti a Cipro.\nLa coalizione \u00abAKEL-DIKO\u00bb (2011) e il governo di minoranza (2011-2013).\nNel 2010 i socialdemocratici (EDEK) decidono di uscire dalla coalizione, a causa di visioni distanti con AKEL sulla \"questione cipriota\", mantenendo il sostegno al governo su alcuni provvedimenti sino alle elezioni successive.\nAlle elezioni politiche del 2011, tenutesi il 28 maggio, l'AKEL ha raggiunto il 32,67% dei voti, risultando il secondo partito alle spalle del Raggruppamento Democratico (DISY) di Nicos Anastasiades, e conquistando 19 seggi in parlamento.\nIn seguito alle elezioni si form\u00f2 un governo AKEL-DIKO ma il 4 agosto 2011 i centristi decisero di abbandonare la coalizione a causa delle visioni distanti dei due partiti sulla \"questione cipriota\". Si forma quindi un governo di minoranza composto solo da AKEL.\nLe elezioni presidenziali del 2013 e il ritorno all'opposizione.\nAlle elezioni presidenziali del 2013 il candidato di AKEL, Stavros Malas, \u00e8 stato battuto al secondo turno, con uno scarto del 15%, dal candidato europeista di centrodestra Nicos Anastasiades (DISY), in quell'occasione appoggiato anche dai centristi del DIKO.\nAttualmente AKEL \u00e8 all'opposizione di un governo di coalizione tra DISY, DIKO e EVROKO, formatosi subito dopo le elezioni presidenziali.\nLe elezioni europee del 2014 e le parlamentari del 2016.\nAlle elezioni europee del 2014 AKEL ottiene 2 eurodeputati (sui 6 assegnati a Cipro) con il 27% dei voti.\nAlle elezioni parlamentari del 2016 il partito ottiene il 25,7% dei voti con 18 seggi su 56, restando all'opposizione del governo conservatore guidato da DISY."}
{"id": "748038", "revid": "1442080", "url": "https://it.wikipedia.org/wiki?curid=748038", "title": "M\u00fcsetta", "text": "I m\u00fcsetta era, fino agli inizi del XX secolo, il nome locale del duo musicale composto da piffero e m\u00fcsa, nella zona delle Quattro province.\nIl termine deriva da m\u00fcsa, una cornamusa appenninica che \u00e8 stata sostituita nell'accompagnamento del piffero (oboe popolare ad ancia doppia) dalla fisarmonica negli anni trenta.\nIl termine m\u00fcsetta \u00e8 in uso nella parte piacentina delle Quattro province, (val Trebbia, val Tidone, val Boreca e val Luretta) mentre nel genovese (val Fontanabuona) e nell'alessandrino (val Curone e val Borbera) la coppia di musicisti era chiamata brigiotti dal nome del pifferaio Brigiottu, al secolo Paolo Bonifacio Benedetto Pelle, di Bruggi, frazione di Fabbrica Curone.\nI m\u00fcsetta, oltre ad animare le feste e accompagnare i balli, seguivano i momenti della vita della comunit\u00e0 suonando durante i cantamaggio, i matrimoni, la partenza per la leva, le feste patronali e dei coscritti.\nI M\u00fcsetta, oggi, sono un gruppo musicale piacentino, originari della val Trebbia."}
{"id": "748041", "revid": "8596", "url": "https://it.wikipedia.org/wiki?curid=748041", "title": "Ira F\u00fcrstenberg", "text": ""}
{"id": "748048", "revid": "1543377", "url": "https://it.wikipedia.org/wiki?curid=748048", "title": "Relativismo etico sofistico", "text": "Il relativismo etico, teorizzato dai sofisti del V secolo a.C., rifiuta l'esistenza di \"principi immutabili\" nel comportamento morale.\nLe origini storiche del relativismo.\nLa crisi dell'Atene del dopo Pericle.\nLa dottrina sofistica pu\u00f2 essere definita una \"filosofia della crisi\" , dove emergono le contraddizioni della tradizione politica e filosofica precedente. Compare una nuova concezione dell'uomo, visto soprattutto come cittadino che aspira a divenire protagonista della scena politica.\nQuesto mutamento di valori \u00e8 legato alla situazione storica ateniese.\nGi\u00e0 al tempo di Pericle, dopo le grandi vittorie sui Persiani, in Atene si sviluppano classi emergenti, come quella dei mercanti e quella degli artigiani, che si sostituiscono alla classe aristocratica terriera. \nSi sviluppa l'imperialismo, con il proposito degli ateniesi di estendere la loro democrazia a territori stranieri, che si desidera conquistare.\nAd Atene cominciano a delinearsi spinte politiche e sociali di tipo individualistico. Pericle riesce ad armonizzare queste tendenze nell'ambito di una concezione pi\u00f9 alta della societ\u00e0 e dello Stato, per cui il cittadino ateniese tanto pi\u00f9 si sentiva protetto nei suoi interessi privati quanto pi\u00f9 partecipava alla vita dello stato, alla vita politica, al processo di formazione delle leggi, alle assemblee.\nTuttavia l'ostilit\u00e0 delle altre citt\u00e0 greche, la guerra del Peloponneso contro Sparta, l'epidemia di peste ad Atene, dove morir\u00e0 lo stesso Pericle, segnano il declino della citt\u00e0-stato.\nIl regime democratico si corrompe, diventa demagogia, si diffonde la ricerca del piacere e del lusso e cresce anche la domanda d'istruzione, poich\u00e9 le classi emergenti desiderano ottenere, accanto al potere del denaro, il prestigio della cultura.\nIn questo contesto storico emergono i sofisti, effetto e non causa della crisi ateniese.\nProtagora: il relativismo gnoseologico.\nI sofisti avanzano una nuova concezione del mondo greco, concentrando la riflessione filosofica non pi\u00f9 sulla \"physis\" ma sull'uomo. La base della ricerca della verit\u00e0 diviene quella integralmente umana della citt\u00e0, dello scontro politico e dei rapporti intersoggettivi, dove assume i contorni del vero ci\u00f2 che ognuno ritiene tale. Non si cerca pi\u00f9 la verit\u00e0 assoluta e definitiva valida per tutti ma quella relativa, connessa alle esperienze di vita di ciascuno. \u00c8 questo il relativismo gnoseologico, che escludendo ogni verit\u00e0 certa nella conoscenza la esclude anche nella morale, dove il bene e il male sono rapportati al giudizio individuale.\nSostiene Protagora:\n\"L'uomo \u00e8 misura di tutte le cose: di quelle che sono in quanto sono, di quelle che non sono in quanto non sono\"\nvolendo affermare non che ognuno possa arbitrariamente decidere ci\u00f2 che \u00e8 vero e ci\u00f2 che \u00e8 falso, ma che la distinzione tra il vero e il falso, tra il bene e il male, dipende dal rapporto che ognuno ha con il mondo, sia quello della natura sia quello della societ\u00e0 in cui vive. \nCon quella espressione Protagora metteva quindi fine al dibattito astratto che era nato tra i filosofi greci, se la realt\u00e0 fosse costituita dall'essere o dal divenire, dal \"non essere\", mettendo anche in discussione ogni criterio distintivo tra il bene e il male.\nIl superamento del dibattito tra l'essere e il divenire.\nI pluralisti avevano tentato una soluzione di compromesso, che per\u00f2 si rivelava inefficace poich\u00e9, sostenendo la molteplicit\u00e0 di esseri e del movimento, ciascuno dei quali aveva le stesse caratteristiche dell'essere unico parmenideo (e con questo si soddisfacevano gli eleati ), non spiegava come potessero nascere le cose dall'aggregazione di esseri da sempre immobili e immutabili. \nPer cui erano costretti a far intervenire una forza esterna per spiegare il divenire, fosse essa la contrapposizione di \"amore\" e \"odio\" di Empedocle, il Nous di Anassagora o la necessit\u00e0 degli atomisti, che desse la spinta iniziale alla nascita delle cose. Un \"deus ex machina\", affermava Aristotele, che pretendeva di risolvere fittiziamente l'intricata faccenda.\nIl sofista Protagora sostiene invece che questo dibattito \u00e8 inutile, poich\u00e9 ci\u00f2 che conta non \u00e8 la natura delle cose ma come l'uomo si relaziona con le cose stesse, come cio\u00e8 l'uomo possa vivere al meglio nel mondo in cui si trova ad esistere.\nL'uomo \u00e8 collegato al mondo tramite i sensi e questi danno delle cose una visione che:\nQuindi non sapremo mai ci\u00f2 che \u00e8 vero e ci\u00f2 che \u00e8 falso ma solo ci\u00f2 che a noi \"sembra\" vero o ci\u00f2 che a noi \"conviene\" far sembrare vero. Analogamente per il rapporto tra teoria e pratica svanisce ogni distinzione tra bene e male.\nL'etica politica di Protagora.\nA coloro che obiettano allora di quale sapere siano sapienti i sofisti, essi rispondono che non insegnano cultura, verit\u00e0, ma quelle conoscenze che sono pi\u00f9 capaci di produrre utilit\u00e0 e piacere nell'individuo.\nEd \u00e8 proprio questo che richiedono gli arricchiti ateniesi desiderosi di fare carriera politica, di potersi difendere con efficacia nei tribunali.\nEssi insegnano una \"\"techn\u00e8\", un sapere particolare che \u00e8 \"l'arte del vivere bene\" che si possiede col \"rendere pi\u00f9 forte il discorso pi\u00f9 debole\"\", con la retorica.\nLa virt\u00f9 con i sofisti non dipende pi\u00f9 dalla nascita ma dal sapere accessibile a tutti quelli che possono pagarselo. Essi superano l'antico ideale aristocratico guerriero del \"bello e del buono\" (\"kalokagathia\"), della forza fisica e del valore, e per questo sono avversati dai regimi conservatori e benpensanti, scandalizzati dall'insegnamento a pagamento di una educazione che prima si trasmetteva di padre in figlio.\nIl sapere, la tecnica sofistica si propone invece di ricongiungere la conoscenza alla pratica della vita.\nAfferma Protagora nel dialogo platonico dedicato al sofista:\nRelativit\u00e0 del \"nomos\" (legge) in Protagora.\nMessa da parte ogni distinzione tra vero e falso, tra bene e male, l'uomo ha tuttavia bisogno nella sua azione di un principio di riferimento (\"nomos\") sicuro e valido per tutti.\nQual \u00e8 il criterio allora per stabilire ci\u00f2 che \u00e8 giusto e ci\u00f2 che non lo \u00e8?\nPrima dei sofisti era giusto ci\u00f2 che stabilivano le leggi dello Stato consacrate dalla tradizione e dalla religione: sono gli dei che danno le leggi alla citt\u00e0.\nMa i sofisti, contestatori di ogni credenza e tradizione, non accettano pi\u00f9 questa verit\u00e0 precostituita e attraverso un'analisi \"sociologica\" \"ante litteram\" mettono a confronto le varie leggi degli stati e scoprono che spesso ci\u00f2 che \u00e8 giusto per uno stato non lo \u00e8 per un altro; se le leggi fossero dettate dagli dei dovrebbero essere identiche per tutti, per tutti stabilire lo stesso criterio di giustizia. Se cos\u00ec non \u00e8, ci\u00f2 \u00e8 dovuto al fatto che invece le leggi sono frutto di convenzioni umane.\nLa rottura tra \"nomos\" e \"physis\".\nIl criterio ionico della legge che esiste oggettivamente nell'ordine stesso della natura, e che gli uomini riprendono e applicano alla loro citt\u00e0, \u00e8 ormai completamente superato.\nQuindi le leggi cambiano da societ\u00e0 a societ\u00e0, ma tuttavia l'uomo ha bisogno di un criterio di giustizia, di un principio per il suo comportamento politico e morale.\nSe vogliamo trovare un criterio unico valido per tutti ci dobbiamo riferire a ci\u00f2 che nell'uomo \u00e8 sempre presente e permane immutabile, cio\u00e8 alla natura, che non \u00e8 soggetta alle convenzioni umane.\nSe noi osserviamo il comportamento degli esseri naturali dove la natura si manifesta spontaneamente, come negli animali o nei neonati, troveremo un principio inalterabile e uguale per tutti:\nMa se tutti prendessero come elemento determinante del loro comportamento l'interesse egoistico individuale, allora inevitabilmente andremmo incontro ad uno stato di natura dove l'unica legge che conta \u00e8 quella della giungla, dell\"'homo homini lupus\", dove ognuno cerca di sopraffare l'altro.\nCi\u00f2 non avverr\u00e0, sostengono i sofisti come Trasimaco e Callicle nell'interpretazione platonica \u2013 rispettivamente della Repubblica e del Gorgia \u2013 perch\u00e9 la stessa natura ha stabilito un ordine per cui:\ne il pi\u00f9 forte non sar\u00e0 il pi\u00f9 forzuto ma\nMa intanto come ci si dovr\u00e0 comportare nei riguardi dello Stato e della legge?\n\"Per prudenza e utilit\u00e0 bisogna rispettare la legge, ma trasgredirla solo se conviene e spezzarla quando si ha la forza per farlo\".\nPer Protagora, invece, il relativismo etico e quello gnoseologico giustificano la democrazia, nella quale vale la regola della maggioranza, secondo la quale, per evitare conflitti e violenze, \u00e8 necessario che ognuno possa esprimere le sue opinioni e poi si metta ai voti la linea da intraprendere, per quanto fallibile e rivedibile in ogni momento. Ci\u00f2 spiega, anche, la grande stima di cui godette Protagora da parte del suo allievo Pericle, il quale gli affid\u00f2 persino l'incarico di redigere la costituzione della colonia ateniese di Thurii in Magna Grecia.\nIl nichilismo di Gorgia.\nSe l'etica di Protagora approda ad un relativismo sia pur moderato dall'ossequenza ad una legge cui si deve talora obbedire per convenienza, quella di Gorgia, basata sull'opera \"Sul non essere o sulla natura\", sostiene l'assenza di ogni principio morale nel pi\u00f9 totale nichilismo.\nArrivato alla conclusione (secondo l'interpretazione dello Pseudo-Aristotele) che solo il nulla \u00e8,\ntramite questa sequenza logica:\npoich\u00e9 se \u00e8 infinito nessun luogo potrebbe contenerlo,\ne non pu\u00f2 essere finito poich\u00e9 gli stessi eleati lo negano come tale;\nchi \u00e8 all'interno dell'Essere, dello Sfero parmenideo, non pu\u00f2 conoscerlo;\nmancherebbero le parole per esprimerlo, e anche se fosse esprimibile non si potrebbe comunicare se non ci\u00f2 che \u00e8 oggetto d'esperienza;\nper Gorgia la conoscenza \u00e8 espressa in termini negativi: la verit\u00e0 non esiste, ogni sapere \u00e8 impossibile, tutto \u00e8 falso perch\u00e9 tutto \u00e8 illusorio.\nSe la verit\u00e0 non \u00e8 raggiungibile n\u00e9 con i sensi ingannatori n\u00e9 con la ragione, su quali principi certi si regger\u00e0 la morale dell'uomo?\nGorgia risponde che non esistono valori, princ\u00ecpi immutabili di comportamento, ma ognuno di noi dovr\u00e0 affrontare la situazione in cui si trova e semplicemente reagire ad essa.\nLa morale situazionistica.\n\u00c8 questa la morale della situazione, per cui il dovere di comportarsi in un modo piuttosto che in un altro varier\u00e0 a seconda del soggetto, della sua et\u00e0, della sua cultura, delle circostanze.\nQuando Gorgia fu incaricato dal governo ateniese di celebrare i caduti nella guerra del Peloponneso, disse che questi non furono eroi, ma erano da onorare perch\u00e9 avevano accettato la situazione in cui si erano trovati e avevano saputo agire come le circostanze richiedevano, rispondendo cio\u00e8 all'apparenza della situazione.\nDi fronte al dramma della vita l'unica consolazione \u00e8 la parola, che acquista valore proprio perch\u00e9 non esprime la verit\u00e0 ma l'apparenza. La parola crea un mondo perfetto dov'\u00e8 bello vivere.\nLa parola \u00e8 magica: pur avendo un corpo piccolissimo \u00e8 la grande dominatrice dell'uomo.\nLa parola esprime al meglio le passioni che guidano la vita dell'uomo, oppure \u00e8 il caso che domina ogni vicenda umana."}
{"id": "748050", "revid": "986213", "url": "https://it.wikipedia.org/wiki?curid=748050", "title": "Ira von F\u00fcrstenberg", "text": "Biografia.\nFiglia del principe Tassilo F\u00fcrstenberg e di Clara Agnelli (sorella di Gianni, presidente della Fiat dal 1966 al 2003), Ira von F\u00fcrstenberg ha due matrimoni alle spalle. Dal primo, giovanissima, con lo spagnolo Alfonso di Hohenlohe-Langenburg, ebbe Christoph (1956-2006) e Hubertus (1959), sciatore olimpico in rappresentanza del Messico, cantante e fotografo; dal secondo, con Francesco \"Baby\" Pignatari, non ebbe figli.\nIra F\u00fcrstenberg, nota socialite e anche disegnatrice di gioielli, ha intrapreso la carriera cinematografica, articolata in una trentina di pellicole a cavallo fra gli anni sessanta e anni settanta, comprende anche collaborazioni con Lattuada (\"Matchless\", 1967), Bolognini (\"Capriccio all'italiana\", 1968) e Bava (\"5 bambole per la luna d'agosto\", 1970). Ha anche presentato il Festival di Sanremo 1970 a fianco di Nuccio Costa e Enrico Maria Salerno."}
{"id": "748051", "revid": "8596", "url": "https://it.wikipedia.org/wiki?curid=748051", "title": "Ira Furstemberg", "text": ""}
{"id": "748052", "revid": "112574014", "url": "https://it.wikipedia.org/wiki?curid=748052", "title": "Valore attuale delle opportunit\u00e0 di crescita", "text": "Il valore attuale delle opportunit\u00e0 di crescita di un'azienda (abbreviato: VAOC o VANOC) misura quanto un'azienda stia investendo nei suoi sviluppi futuri. Per una Societ\u00e0 per azioni il VAOC \u00e8 dato dalla differenza tra il prezzo delle azioni se questa non distribuisce dividendi e il prezzo delle azioni se li distribuisce.\nformula_1\nCalcolo del VAOC.\nSe un'azienda decide di non investire nulla e distribuire tutti gli utili agli azionisti, ciascun anno, il prezzo dell'azione, secondo la regola del DCF (Discounted Cash Flow), sar\u00e0 pari a:\nformula_2\nPari al valore attuale del rendimento atteso\nDove r \u00e8 il tasso di rendimento caratteristico del mercato mobiliare, per aziende con una pari distribuzione di probabilit\u00e0 del rischio dell'azienda in questione. EPS1 sono gli utili distribuiti l'anno prossimo a ciascun'azione. P0, il prezzo attuale di ciascun'azione.\nQualora l'azienda decida di investire trattenendo degli utili, per crescere economicamente, il prezzo delle azioni dell'azienda si aggiorner\u00e0 tenendo conto del valore aggiunto che l'investimento conferisce all'azienda:\nsupponiamo che appunto dall'anno 1, l'azienda decida di trattenere il 33% degli utili (quantit\u00e0 chiamata Rr ovvero retention rate o in alternativa tasso di ritenzione degli utili) e che trovi il modo per reinvestirli ottenendo un ROE costante del 9%\ndefinendo g come il tasso atteso di crescita dei dividendi g = 0.33 x 0.09 si pu\u00f2 ottenere che il valore attuale netto dell'incremento di guadagno annuale dovuto al progetto risulter\u00e0, nel primo anno (chiamando EPS gli utili per azione):\nformula_3\nNel secondo:\nformula_4\nSe utilizziamo quindi la formula del DCF otteniamo che l'investimento ha un valore attuale di\nformula_5\nE questo \u00e8 detto valore attuale delle opportunit\u00e0 di crescita:\nformula_6\nDeduzioni offerte dal VAOC.\nCon questo criterio si pu\u00f2 quindi \nsuddividere il prezzo (valore attuale) di un'azione in due parti: gli utili fissi e le opportunit\u00e0 di crescita:\nformula_7\nA seconda che il VAOC sia pi\u00f9 o meno responsabile del prezzo corrente delle azioni, si pu\u00f2 dire che l'azienda \u00e8 solida e non mira pi\u00f9 ad espandersi (quando il VAOC influisce scarsamente nel prezzo delle azioni) oppure che \u00e8 dinamica e punta tutto sulla sua crescita futura (E in questo caso il VAOC determina una buona fetta del prezzo delle azioni)\nBibliografia.\nRichard A. Brealey, Stewart C. Myers, Franklin Allen, Sandro Sandri, \"Capital Budgeting\", Mc Grow-Hill."}
{"id": "748055", "revid": "1048993", "url": "https://it.wikipedia.org/wiki?curid=748055", "title": "Nuccio Costa", "text": "Biografia.\nLa sua attivit\u00e0 artistica comincia alla fine della seconda guerra mondiale, quando conduce oltre duecento spettacoli per le truppe alleate in Italia insieme a Mario Giusti, poi direttore artistico del Teatro Stabile di Catania. In seguito realizza show radiofonici per la RAI insieme a Turi Ferro.\nPassa poi a condurre programmi in televisione; tra gli altri ha presentato il Festival di Sanremo 1969 assieme a Gabriella Farinon e il Festival di Sanremo 1970 assieme a Enrico Maria Salerno e Ira F\u00fcrstenberg. Ha presentato anche alcune edizioni del Cantagiro (1966-68) e il CantaEuropa (1966-67).\nNel corso degli anni '70 dirada le sue apparizioni sulla tv nazionale, circoscrivendo l'attivit\u00e0 alla sua terra d'origine. Nel 1977 crea il concorso di bellezza \"La donna del Mediterraneo\", spettacolo itinerante presso diverse localit\u00e0 turistiche siciliane."}
{"id": "748057", "revid": "767487", "url": "https://it.wikipedia.org/wiki?curid=748057", "title": "Holger Czukay", "text": "Biografia.\nDivenuto noto per essere stato membro del gruppo tedesco Can, Czukay viene considerato uno dei primi musicisti che tentarono di avvicinare la musica pop (\"popular\") a quella d'avanguardia. Le sue composizioni, generalmente suonate con il nastro magnetico, sono fortemente sperimentali ed anticipano la world music.\nDopo essere stato allievo di Karlheinz Stockhausen durante i suoi anni di studio, fond\u00f2 i Can nel 1968. Esord\u00ec in proprio nell'anno seguente con \"Canaxis 5\" e abbandon\u00f2 il gruppo nel 1977. Il secondo album \"Movies\" del 1979 fu il primo di una carriera solista stabile e contribu\u00ec ad aumentare la sua notoriet\u00e0.\nDurante la sua carriera ha collaborato con musicisti quali gli Eurythmics, Jah Wobble, Conny Plank, e David Sylvian."}
{"id": "748059", "revid": "399", "url": "https://it.wikipedia.org/wiki?curid=748059", "title": "VAOC", "text": ""}
{"id": "748060", "revid": "729019", "url": "https://it.wikipedia.org/wiki?curid=748060", "title": "Frontiera Nord", "text": "La Frontiera Nord o, per esteso, il sistema difensivo italiano alla Frontiera Nord verso la Svizzera, impropriamente nota come Linea Cadorna, \u00e8 un complesso di opere di difesa permanenti posto a protezione della Pianura Padana e dei suoi principali poli economici e produttivi: Torino, Milano e Brescia.\nIl sistema fu progettato e realizzato tra il 1899 e il 1918 con lo scopo dichiarato di proteggere il territorio italiano da un possibile attacco proveniente d'oltralpe condotto dalla Francia, dalla Germania o dall'Austria-Ungheria violando la neutralit\u00e0 del territorio svizzero o, ipotesi meno probabile, da una possibile invasione della Pianura Padana da parte della stessa Confederazione Svizzera.\nStoria della Frontiera Nord.\nSin dal 1862, subito dopo la nascita del Regno d'Italia, lo Stato Maggiore dell'Esercito Italiano si pose il problema della necessit\u00e0 di proteggere il territorio italiano fortificandone i confini, e in particolare quelli italo-elvetici, con una serie di forti muniti di batterie per bloccare eventuali tentativi di invasione lungo la dorsale delle val d'Ossola-Lago Maggiore-Ceresio-Lago di Como, con particolare attenzione alle grandi direttrici alpine del Gran San Bernardo, del Sempione, del Gottardo, dello Spluga, del Maloja, del Bernina, dello Stelvio e del Tonale. Il progetto rimase a lungo sulla carta a causa delle difficolt\u00e0 finanziarie che per anni tormentarono il nuovo Stato.\nNel 1871 il confine verso la Svizzera fu reinserito nel nuovo progetto di difesa dello Stato per poi essere nuovamente rigettato nel 1882, quando il Comitato di Stato Maggiore Generale si dichiar\u00f2 contrario all'idea, essendo improbabile una violazione austriaca del territorio svizzero, e poco realistico un eventuale attacco tedesco, anche in base agli accordi diplomatici con Germania e Austria-Ungheria sfociati con la Triplice Alleanza. Ciononostante, i progetti furono ripresi, accantonati e portati avanti stancamente fino al 1911, quando l'Ufficio Difesa dello Stato formul\u00f2 un nuovo schema di difesa alla frontiera elvetica, lungo le Alpi Orobiche e il saliente ticinese della val d'Ossola.\nCos\u00ec dopo alcuni studi eseguiti dalle autorit\u00e0 militari, il 18 aprile 1911 lo Stato Maggiore affid\u00f2 i lavori alla Direzione Lavori Genio Militare Milano, che si preoccup\u00f2 inizialmente di allestire lo sbarramento Mera-Adda con la costruzione del Forte Montecchio Nord. I lavori continuarono a singhiozzo, fino allo scoppio della Grande Guerra per essere poi completati con urgenza a ostilit\u00e0 incominciate.\nLe intenzioni diplomatiche italiane furono tenute segrete fino al 24 maggio 1915, quando il Regno d'Italia usc\u00ec dalla neutralit\u00e0 per dichiarare guerra all'ex alleato austro-ungarico. Nel settembre dello stesso anno il generale Carlo Porro rese nota al capo di stato maggiore Luigi Cadorna la concreta possibilit\u00e0 di un'invasione tedesca della Svizzera, che sarebbe potuta sfociare in un dilagare di truppe nemiche nella Pianura Padana e nel cuore industriale di Milano.\nCadorna decise di riprendere il vecchio progetto del 1882, e con le opportune modifiche ordin\u00f2 di allestire una imponente linea fortificata estesa dalle valli ossolane fino ai passi orobici. Ne fanno parte molte strade, mulattiere, sentieri, trincee, postazioni d'artiglieria, osservatori, ospedali da campo, centri di comando e strutture logistiche, il tutto realizzato ad alte quote dai 600 fino a oltre 2.000 metri.\nUna stima dell'opera cita: 72\u00a0km di trincee, 88 postazioni di artiglierie (11 in caverna), 25.000 metri quadrati di baraccamenti, 296 chilometri di strade e 398 chilometri di mulattiere, per un costo di oltre 105 milioni di lire (circa 150 milioni di euro odierni) e il contributo di 40.000 uomini. Questo complesso di opere non venne mai utilizzato. Le fortificazioni, all'inizio della guerra, vennero presidiate ma ben presto, e in particolare dopo la disfatta di Caporetto, la linea venne abbandonata.\nLa costruzione della linea.\nNel settembre 1915, Porro esponeva a Cadorna la possibilit\u00e0 di azioni al confine svizzero dove si trovavano solo otto battaglioni di Milizia Territoriale, oltre alle guardie confinarie. Una ipotetica invasione della Lombardia da parte degli Imperi Centrali, dalla neutrale Svizzera, un attacco alla zona industriale di Milano e quindi al maggiore apparato produttivo italiano, spinse il Governo italiano a ricominciare la costruzione a pieno ritmo della linea difensiva.\nI lavori vennero appaltati a parecchie ditte tra le quali molte varesine, le quali lavorarono cos\u00ec bene che ottennero commesse anche per le fortificazione nel Veneto. Dopo la dichiarazione di guerra alla Germania il 27 agosto 1916, l'Italia aveva ormai terminato i lavori, e creato un apposito Comando a cui affidare l'esecuzione dei lavori e l'organizzazione dell'afflusso di reparti in caso di emergenza.\nLa frontiera italo-svizzera venne divisa in 6 settori: \"Val D'Aosta\", \"Sempione-Toce\", \"Verbano-Ceresio\", \"Ceresio-Lario\", \"S.Lucio-S.Iorio\" e \"Mera-Adda\".\nConcezione teorica.\nA causa della scarsa disponibilit\u00e0 di soldati, gli sbarramenti furono costruiti lungo una linea pi\u00f9 arretrata che sfruttasse l'orografia del territorio, incuneandosi lungo le dorsali e gli avvallamenti nel confine. Nella concezione militare dell'epoca, si faceva ancora affidamento soprattutto sulla forza d'urto delle masse di soldati piuttosto che sulle nuove tecnologie, infatti la linea fu costruita soprattutto con trincee di prima linea in calcestruzzo, corredata da piattaforme su cui salire per sparare e da nicchie e ricoveri per la truppa e le munizioni.\nI trinceramenti erano un susseguirsi di linee spezzate, spesso con angoli acuti per garantire la maggior protezione possibile allo scoppio delle granate, e a intervalli regolari presentavano nicchie \"a campana\" per il ricovero delle sentinelle in caso di maltempo. Numerosi tratti di trincea erano dotati di piccole ridotte, e di scalette per permettere al fante di uscire in caso di contrattacco, numerose poi erano le postazioni di mitragliatrice sottoterra.\nLe batterie di cannoni presenti in trincea erano di tre tipi: in \"barbetta\", ovvero all'aperto e in posizione rialzata semi-protetti da un muretto, oppure protette in un bunker di calcestruzzo, e in \"caverna\" protette dalle stesse montagne, dove venivano inseriti i pezzi di maggior calibro, e dove si potevano trovare camere per le munizioni e per le truppe.\nTipologie e strutture delle fortificazioni.\nLe fortificazioni della Linea Cadorna furono molto innovative e si differenziarono non poco dai metodi costruttivi in vigore fino ad allora: furono abbandonati i presidi isolati, vulnerabili ai grossi calibri, a favore di cupole corazzate in acciaio, opere campali semi-permanenti, postazioni in barbetta per mortai, obici e cannoni, e postazioni in caverna per mitragliatrice e artiglierie di medio calibro.\nFurono progettati nidi per mitragliatrice, dato il largo utilizzo di questa nuova arma usata durante il primo conflitto mondiale, nidi sistemati in modo tale da assicurare un tiro coordinato in grado di battere aeree estese e proteggersi a vicenda.\nElemento a cui i progettisti fecero pi\u00f9 affidamento furono le trincee, provviste di parapetto, feritoie riparate, ricoveri, da considersi vere e proprie opere semi-permanenti progettate in ogni particolare, secondo criteri ben precisi, di fattura ben diversa dalle trincee del fronte.\nPer questo, a oltre 90 anni di distanza, molte di quelle trincee e di quei presidi sono arrivati fino a noi in ottime condizioni. Particolarmente in buono stato sono le trincee di Ornavasso (VB), Cassano Valcuvia e del monte Marzio in provincia di Varese.\nIn provincia di Como sono stati recuperate e messe a disposizione per la visita le seguenti strutture:\nAltri presidi molto ben conservati sono i locali per le artiglierie in caverna (spesso pezzi da 149/35 S. e Mod. 149A, e obici da 149/ta12); questi capisaldi per artiglieria, consistevano in una serie di vani scavati (4 o 5) nella roccia, collegati tra loro da cunicoli e gallerie, in modo tale da rendere tutta la struttura \"immune\" dagli attacchi di artiglieria nemica grazie allo spessore di roccia che proteggeva la struttura, che per questo motivo aveva al suo interno anche le polveriere.\nBatterie in caverna particolarmente interessanti sono situate presso Plan Puitz a Saint-Rh\u00e9my-en-Bosses in Valle d'Aosta, del Monte Orsa vicino Viggi\u00f9, del Piambello, Varese, e di Locco Tocco in provincia di Lecco.\nLa linea entra in servizio.\nIl sistema fortificato fu affidato al varesino, comandante della 5\u00aa Armata, Ten. Gen. Ettore Mambretti che aveva il compito di proteggere il fianco sinistro dello schieramento difensivo italiano. A causa della mancanza di truppe, che nella quasi totalit\u00e0 erano impiegate al fronte, le postazioni e gli sbarramenti furono costruiti in posizioni pi\u00f9 arretrate, in modo da poter sfruttare la conformazione del terreno. La 5\u00aa Armata, poteva disporre di 4 Corpi d'Armata, (ciascuno su due divisioni), due Divisioni di cavalleria, una divisione schierata in Valle d'Aosta e 56 batterie di medio calibro.\nIl 16 gennaio 1917 fu costituito il \"Comando Occupazione Avanzata Frontiera Nord\" (OAFN), stabilito a Varese a Villa Pfitzmajer, comandato dal tenente generale Clemente Lequio era alle dipendenze dirette della 5\u00aa Armata con sede a Varese, atta a \"vigilare lo stato confinante e studiare la concreta attuazione delle ipotesi formulate\"; ipotesi che prevedevano il piano di difesa dei confini, con il supporto dei paesi alleati, supporto che fu deciso durante la Conferenza di Chantilly nel dicembre 1916.\nFurono elaborati dal comando della 5\u00aa Armata tre piani ipotetici, il \"Piano A\" che rappresentava il piano di difesa a oltranza con il supporto francese schierato in zona Arona-Gallarate; mentre gli altri due piani prevedevano un \"balzo\" offensivo fino ai passi di Monte Ceneri e del Bernina con la conseguente occupazione delle creste di confine nord del fiume Adda (\"Piano B\") o in alternativa la rescissione completa del saliente Ticinese (\"Piano C).\nIn seguito a voci che vedevano la Svizzera legata alla Germania da un patto segreto inteso a danneggiare l'Italia, tutti i piani prendevano in considerazione una confederazione connivente col nemico, che avrebbe consentito il transito sul suo territorio o che addirittura avrebbe agito in modo offensivo nei confronti dell'Italia.\nNei primi mesi del 1917 le opere furono quasi totalmente ultimate, ma gi\u00e0 a met\u00e0 dello stesso anno le artiglierie vennero inviate in Veneto, assieme ai reparti della Milizia Territoriale. Il sistema fortificato pass\u00f2 quindi sotto il controllo di 6 battaglioni della Regia Guardia di Finanza. Dopo la rotta di Caporetto, anche questi 6 battaglioni furono inviati a integrare le difese del Piave, e la Linea Cadorna rimase cos\u00ec sguarnita fino alla fine del conflitto.\nIl generale Mambretti, silurato da Cadorna, fu messo a capo dell'OAFN il 20 luglio 1917, in sostituzione del generale Lequio, il comando della 5\u00aa Armata fu sciolto in quanto quello dell'OAFN era ritenuto pi\u00f9 che sufficiente, nel maggio 1918 lo stesso Mambretti cedeva il comando al generale Novelli. Il 10 gennaio 1919, l'OAFN fu sciolto per sempre, e il sistema di fortificazioni lombarde abbandonato, restando per\u00f2 di pertinenza del demanio militare.\nLa situazione nel dopoguerra.\nNegli anni trenta il Regime fascista incominci\u00f2 la costruzione del Vallo Alpino e contestualmente deliber\u00f2 dei lavori di manutenzione alle opere della Linea Cadorna. Un momento di attenzione la Linea Cadorna lo ottenne nel 1938, quando Mussolini pens\u00f2 di invadere la Svizzera, forse per mostrare i muscoli ai tedeschi che da poco avevano annesso l'Austria. Venne quindi mandato al confine, sulla linea, il battaglione \"Camicie Nere Como\" di 700 uomini, ma poi l'ordine rientr\u00f2 e il progetto fu abbandonato.\nNonostante il notevole impegno finanziario per la sua costruzione, e l'impegno degli oltre 20.000 operai, la linea non ebbe mai un impiego bellico, anche se alcune opere furono teatro di scontri tra i partigiani e reparti nazi-fascisti. L'unica azione di guerra a cui assistette la linea, fu il 13 novembre 1943 quando si svolse tra i bunker di S.Martino in Valcuvia la prima battaglia della resistenza, tra le preponderanti forze nazi-fasciste che ebbero la meglio sui partigiani del colonnello Croce.\nDopo la fine della Seconda guerra mondiale le opere furono completamente abbandonate, e versano da oltre 60 anni in uno stato di abbandono, che ne ha sacrificato alcuni tratti giunti a noi molto mal conservati, che confermano ancora una volta l'inutilit\u00e0 difensiva di molte linee costruite nel novecento.\nGli itinerari.\nNegli ultimi anni, dopo un lungo periodo di abbandono pressoch\u00e9 totale, questi manufatti sono stati oggetto di un rinnovato interesse, soprattutto da parte di organizzazioni locali che hanno promosso una serie di iniziative volte a valorizzare questo patrimonio da un punto di vista divulgativo, paesaggistico ed escursionistico.\nIn molte localit\u00e0 sono sorti itinerari guidati che ripercorrono i luoghi ove sorgevano le fortificazioni pi\u00f9 interessanti della linea difensiva e che consentono anche di fruire della natura e del paesaggio circostante.\nAlcuni itinerari significativi sono:"}
{"id": "748061", "revid": "339392", "url": "https://it.wikipedia.org/wiki?curid=748061", "title": "Classe Komar (lanciamissili)", "text": ""}
{"id": "748062", "revid": "486946", "url": "https://it.wikipedia.org/wiki?curid=748062", "title": "Classe Osa (lanciamissili)", "text": ""}
{"id": "748064", "revid": "247222", "url": "https://it.wikipedia.org/wiki?curid=748064", "title": "Enza Samp\u00f2", "text": "Biografia.\nDebutta nel 1957 con lo spettacolo televisivo per giovani ragazze \"Anni verdi\", mentre l'anno seguente affianca Febo Conti ne \"Il circolo dei castori\". Assieme a Enzo Tortora conduce i collegamenti esterni della trasmissione itinerante \"Campanile sera\" nel 1959. Di queste esperienze ricorda la difficolt\u00e0 nel trovare l'approvazione del compagno di lavoro nel primo caso, degli abitanti dei paesi dove era inviata nel secondo. Lei \u00e8 la prima donna che in televisione non si limita a fare la valletta o l'annunciatrice ma ha \"diritto di parola\".\nPresenta il Festival di Sanremo 1960 assieme a Paolo Ferrari. Nel 1964 assieme a Mike Bongiorno conduce \"Cordialmente\". Appare anche nelle prime sequenze del film di Alberto Sordi \"Scusi, lei \u00e8 favorevole o contrario?\" (1966) come intervistatrice. Nei primi anni settanta conduce con Giorgio Vecchietti la trasmissione \"Paese mio\", sorta di viaggio fra le bellezze artistiche italiane, mentre nel 1976 presenta, con Giancarlo Dettori, il variet\u00e0 \"Insieme, facendo finta di niente\".\nLa sua notoriet\u00e0 cresce anche grazie alle imitazioni di Alighiero Noschese che insiste molto sul suo modo di parlare non sempre comprensibile. Viene inoltre ingaggiata da un importante marchio di detersivi per una campagna pubblicitaria che si protrae per diversi anni. Nel 1982 \u00e8 stata la prima conduttrice su Rai 2 del programma pomeridiano per ragazzi \"Tandem\", a cui prende parte Fabrizio Frizzi. Nel 1983 ha condotto il quiz \"Tivutrenta\".\nNello stesso anno su Rai 2 nella fascia di mezzogiorno riprende il programma \"Cordialmente\", gi\u00e0 condotto negli anni sessanta. Nella stagione 1984-1985 ha condotto sullo stesso canale e nella stessa fascia orario il programma \"Che fai, mangi?\", sostituito nella stagione successiva da una nuova edizione di \"Cordialmente\". Nel 1987 conduce insieme a Mario Pastore la rubrica \"Prima edizione\", rassegna stampa del mattino di Raidue. Nel 1988 conduce su Raitre \"Io confesso\", esempio di TV verit\u00e0 che, nonostante i buoni ascolti, non viene riproposto perch\u00e9 ritenuto troppo invasivo, se non addirittura morboso.\nNel 1989 riceve il Premio simpatia, cio\u00e8 l'Oscar capitolino per la solidariet\u00e0. Dal 1990 al 1992 conduce tre edizioni di \"Scrupoli\" e successivamente \"I suoi primi quarant'anni\", trasmissione dedicata alla storia della televisione italiana. Sempre nel 1992 ha inoltre lavorato con Vittorio De Sisti per la realizzazione del film \"Un inviato molto speciale\", dove ha interpretato la parte di se stessa.\nNella stagione 2004-2005 ha condotto \"Uno mattina\" insieme a Franco Di Mare, Sonia Grey, Caterina Balivo ed Eleonora Daniele. Quest'ultima la sostituir\u00e0 l'anno successivo per volere dell'allora direttore di Raiuno, Fabrizio Del Noce. Nonostante non sia mai stata assunta direttamente ma sempre come collaboratrice \u00e8 rimasta nell'immaginario collettivo come un volto della Rai, soprattutto di quella televisione garbata e ironica, capace di informare ma anche di rassicurare il pubblico.\nVita privata.\n\u00c8 vedova dello scrittore Ottavio Jemma e ha tre figli.\nProgrammi televisivi.\nEnza Samp\u00f2 partecip\u00f2 ad alcune serie della rubrica pubblicitaria televisiva \"Carosello\":"}
{"id": "748067", "revid": "39692", "url": "https://it.wikipedia.org/wiki?curid=748067", "title": "Area protetta regionale Giardini Botanici Hanbury", "text": ""}
{"id": "748069", "revid": "486946", "url": "https://it.wikipedia.org/wiki?curid=748069", "title": "Classe Saar 4 Reshef (lanciamissile)", "text": ""}
{"id": "748071", "revid": "7967", "url": "https://it.wikipedia.org/wiki?curid=748071", "title": "Mim\u00ec Metallurgico ferito nell'onore", "text": ""}
{"id": "748072", "revid": "86599", "url": "https://it.wikipedia.org/wiki?curid=748072", "title": "Transito di Mercurio dalla Terra", "text": "Un transito di Mercurio viene osservato dalla Terra ogni qualvolta Mercurio si interpone fra il nostro pianeta e il Sole, oscurandone una piccola parte del disco; durante un simile evento, un osservatore potrebbe osservare Mercurio come un disco nero che attraversa il disco solare.\nIl transito di Mercurio avviene molto pi\u00f9 frequentemente rispetto al transito di Venere, con circa 13 o 14 eventi per secolo, anche perch\u00e9 Mercurio \u00e8 pi\u00f9 vicino al Sole e orbita con maggiore velocit\u00e0.\nI transiti possono avvenire in maggio o novembre e mentre questi ultimi hanno periodi di 7, 13 o 33 anni, quelli di maggio avvengono solo ad intervalli di 13 o 33 anni. Gli ultimi cinque transiti sono avvenuti nel 1999, 2003, 2006, 2016 e 2019; per il prossimo si dovr\u00e0 attendere il novembre 2032 (vedi tabella).\nDurante un transito di maggio, Mercurio \u00e8 vicino all'afelio e ha un diametro angolare di circa 12\u2033, mentre durante un transito di novembre il pianeta \u00e8 vicino al perielio e ha un diametro angolare di circa 10\u2033.\nIn alcuni transiti il pianeta sfiora soltanto il disco solare, e in queste occasioni \u00e8 possibile osservarlo in alcune zone della Terra, mentre in altre si manifesta solo come transito parziale. Un tale transito \u00e8 avvenuto il 15 novembre 1999, il precedente avvenne il 28 ottobre 743 e il prossimo accadr\u00e0 l'11 maggio 2391.\nIn altre occasioni invece in alcune parti della Terra \u00e8 visibile come transito parziale, mentre in altre parti non avviene il transito. L'ultimo di tali fenomeni \u00e8 accaduto l'11 maggio 1937, il precedente fu il 21 ottobre 1342 e il prossimo accadr\u00e0 il 13 maggio 2608.\nLa prima osservazione di un transito avvenne il 7 novembre 1631 da Pierre Gassendi, che non riusc\u00ec ad osservare il transito di Venere appena un mese prima a causa di tavole astronomiche poco accurate che non gli permisero di capire che l'evento non sarebbe stato visibile da gran parte dell'Europa, inclusa Parigi.\nTransiti simultanei.\nIl transito simultaneo di Mercurio e di Venere \u00e8 un evento estremamente raro: avverr\u00e0 negli anni 69163 e 224508.\nAnche un'eclissi solare contemporanea ad un transito di Mercurio \u00e8 altrettanto rara. Un tale evento accadr\u00e0 il 5 luglio 6757 e sar\u00e0 visibile nel Pacifico meridionale, tra la Nuova Zelanda e mare al largo della Terra del Fuoco."}
{"id": "748073", "revid": "1442080", "url": "https://it.wikipedia.org/wiki?curid=748073", "title": "Gianni Agus", "text": "Noto al grande pubblico come \"spalla eccellente\" di comici come Tot\u00f2, Peppino De Filippo, Paolo Villaggio, Raimondo Vianello, Franco &amp; Ciccio, Gianni Agus era particolarmente stimato per la voce chiara e stentorea, e per la pronta reattivit\u00e0 della sua vis comica. Spesso interpretava il ruolo del \"capo\" antipatico e prepotente, in riviste teatrali e sketch televisivi, ma, essendo un attore versatile e capace, riusc\u00ec a prodursi anche in un genere impegnato.\nBiografia.\nDopo avere conseguito il diploma di ragioniere, Agus si dedic\u00f2 a un'intensa attivit\u00e0 filodrammatica prima di trasferirsi a Roma, dove nel 1938 si diplom\u00f2 al Centro sperimentale di cinematografia. Esord\u00ec sul grande schermo con una piccola parte in \"Giuseppe Verdi\" (1938) di Carmine Gallone. Nome storico del teatro di rivista italiano, prese parte a commedie di grandi autori come Garinei e Giovannini (\"Domani \u00e8 sempre domenica\", 1947-1948; \"Sogno di una notte di questa estate\" con Rascel, 1949-1950; \"Caccia al tesoro\", 1953, tratta dall'omonimo programma radiofonico; \"Giove in doppiopetto\", 1954-1955) e lavor\u00f2 a lungo accanto a Wanda Osiris (\"Si stava meglio domani\", 1946-1947; \"Il diavolo custode\", 1950-1951).\nLunga fu la sua collaborazione negli anni quaranta con la presenza in \"pi\u00e8ce\" come \"La diva\" di Raffaele Calzini. Si dedic\u00f2 poi soprattutto al \"cabaret\" e al variet\u00e0, periodo che celebr\u00f2 anni dopo con la conduzione di una puntata del programma televisivo \"Giochiamo al variet\u00e9\", partecipando a spettacoli radiofonici di successo, tra cui \"Il gonfalone\" (1959), nella cui ultima puntata era il sostenitore d'eccellenza del costume sardo di Tempio Pausania, \"Caccia grossa\" (1966), \"Domenica delle meraviglie\" di Diego Cugia, (1992) e spettacoli televisivi come \"Bambole, non c'\u00e8 una lira\" (1977) e \"Stasera niente di nuovo\" (1981). Agus speriment\u00f2 negli anni anche il ruolo di conduttore, presentando in radio lo spettacolo musicale \"Bis\" (1955), l'ottavo Festival di Sanremo e \"Buona domenica a tutti. Ovvero dodici anni di Gran variet\u00e0\" (1979), spettacolo antologico che riproponeva i pezzi migliori dello storico programma \"Gran variet\u00e0\", del quale fu ospite fisso per molte edizioni, spalla tra gli altri di Carlo Dapporto (1968), Sylva Koscina (1970) e Paolo Panelli (1975). Nel 1976 condusse insieme a Tina De Mola la trasmissione radiofonica in quindici puntate \"Piccola storia dell'avanspettacolo\".\nDedicatosi per molti anni alla TV, divenne popolarissimo interpretando la parte del capoufficio di Fracchia, ruolo che propose in varie trasmissioni come: \"\u00c8 domenica ma senza impegno\" (1969), \"Il cattivone\" (1970) e soprattutto, nella serie \"Giandomenico Fracchia - Sogni proibiti di uno di noi\" (1975). Anche negli anni ottanta torner\u00e0 ad impersonare questo ruolo, sempre in varie trasmissioni, finanche al cinema nel film di successo \"Fracchia la belva umana\". Prese parte a \"Canzonissima\" (1958), come spalla di Ugo Tognazzi e Walter Chiari, e a \"Scala reale\" (1966) come spalla di Peppino De Filippo. Fu anche fra gli interpreti della miniserie televisiva \"La donna di fiori\" (1965) e della commedia musicale televisiva \"Dal primo momento che ti ho visto\" (1976). Tra le sue pi\u00f9 convincenti interpretazioni: il conte di Almaviva in \"Figaro qua, Figaro l\u00e0\" (1950) di Carlo Ludovico Bragaglia, un gerarca fascista in \"Il federale\" (1961) di Luciano Salce, l'enfatico podest\u00e0 Pennica di \"I due marescialli\" (1961) di Sergio Corbucci e il personaggio di Ottaviano Augusto in \"Tot\u00f2 e Cleopatra\" (1963) di Fernando Cerchio. Negli anni Cinquanta, Sessanta e Settanta recit\u00f2 anche in alcuni filmati pubblicitari nel programma TV \"Carosello\" per:\nFamoso per i suoi ruoli di attore brillante, Gianni Agus recit\u00f2 anche in molte opere del teatro classico, inclusi alcuni drammi pirandelliani - tra cui \"I giganti della montagna\", in una messinscena di Mario Missiroli, e, poco prima della sua scomparsa, \"Cos\u00ec \u00e8 (se vi pare)\", dove era tra i protagonisti) - e la brechtiana \"Opera da tre soldi\", per la regia di Giorgio Strehler.\nNel 1981 prese parte a Stasera niente di nuovo, programma televisivo condotto da Sandra Mondaini e Raimondo Vianello, con Heather Parisi.\nNel 1985, nella trasmissione televisiva \"Al Paradise\", prese parte alla parodia de \"I promessi sposi\", realizzata dal Quartetto Cetra, nel ruolo di Don Rodrigo.\nGianni Agus spos\u00f2 Lilo Weibel, una ballerina austriaca conosciuta nella compagnia di Wanda Osiris, anche lei attrice (partecip\u00f2 ad alcuni film con Tot\u00f2, tra i quali \"Tot\u00f2 cerca casa\" in cui interpretava un'odalisca). Da lei ebbe un figlio, David, che non ha intrapreso alcuna carriera artistica. Era inoltre zio dell'attore e conduttore tv Gianfranco Agus. Agus mor\u00ec nel 1994 nella sua casa romana, a causa di un arresto cardiaco, all'et\u00e0 di 76 anni."}
{"id": "748078", "revid": "1373059", "url": "https://it.wikipedia.org/wiki?curid=748078", "title": "Ibrahim Maaroufi", "text": "Carriera.\nClub.\nNell'estate 2006 \u00e8 passato all'Inter dal PSV Eindhoven, club olandese nel quale il giocatore si \u00e8 formato dopo i primi calci nell'Anderlecht. Ha esordito in Serie A in Inter-Livorno del 25 ottobre 2006 e ha giocato da titolare la gara d'andata di Coppa Italia a Messina.\nA gennaio del 2008 passa in prestito al Twente per 8 mesi. Una volta tornato all'Inter per fine prestito, a febbraio 2009 viene ceduto in compropriet\u00e0 al e nell'estate stessa viene acquistato a titolo definitivo dal Bellinzona, squadra militante nella massima serie svizzera.\nNel marzo 2016 \u00e8 stata riportata la notizia secondo la quale uno degli attentatori di Bruxelles, Khalid El Bakraoui, avrebbe usato il nome del calciatore per nascondere la propria identit\u00e0.\nNazionale.\nIl doppio passaporto (marocchino e belga) gli ha permesso di essere chiamato dalle nazionali giovanili di entrambi i Paesi. Con la Nazionale belga Under-21 ha disputato una parita di qualificazione agli Europei Under-21 2009 nel settembre 2007.\nStatistiche.\nCronologia presenze e reti nei club.\n\"Statistiche aggiornate al 21 marzo 2020.\""}
{"id": "748079", "revid": "125213272", "url": "https://it.wikipedia.org/wiki?curid=748079", "title": "Paolo Ferrari (attore)", "text": "Biografia.\nNato a Bruxelles, figlio del console italiano in Congo belga (poco dopo la sua nascita i genitori rientrano in Italia), Paolo Ferrari esord\u00ec all'et\u00e0 di 9 anni alla radio EIAR, con un programma in cui interpretava il balilla Paolo. Nel 1938 avvenne anche il suo esordio cinematografico nel film \"Ettore Fieramosca\" di Alessandro Blasetti, col nome di \"Tao\" Ferrari. Fu l'inizio di una carriera di attore bambino, che lo port\u00f2 nei primi anni quaranta a interpretare altri quattro film.\nNel dopoguerra Ferrari riprese l'attivit\u00e0 da giovane attore nel cinema, alla radio (\"Rosso e nero n\u00b0 2\", 1955, con Nino Manfredi e Gianni Bonagura) e quindi alla televisione, iniziando come doppiatore presso la ODI di Roma di David Niven in \"Scala al paradiso\", Franco Citti in \"Accattone\" di Pier Paolo Pasolini e Jean-Louis Trintignant nel \"Il sorpasso\" di Dino Risi: nei primi anni settanta ridoppi\u00f2 alcuni film con Humphrey Bogart doppiati in precedenza da Bruno Persa: \"Il mistero del falco\", \"Il grande sonno\" e \"Agguato ai tropici\".\nNel 1959, dopo aver preso parte con Vittorio Gassman e Marina Bonfigli (che aveva sposato tre anni prima) al programma televisivo Rai \"Il Mattatore\", ha condotto \"Giallo club. Invito al poliziesco\". L'anno seguente present\u00f2 con Enza Samp\u00f2 il Festival della canzone italiana di Sanremo. Attore di formazione teatrale, negli anni settanta partecip\u00f2 a numerosi sceneggiati televisivi, fra cui \"Nero Wolfe\" e \"Accadde a Lisbona\", rispettivamente al fianco di Tino Buazzelli e Paolo Stoppa.\nFu poi protagonista nella parte del \"pensionato\" del telefilm di Rai 2 \"Disokkupati\" (1997): quaranta puntate con la regia di Franza Di Rosa interpretate al fianco di Pier Francesco Loche, Sabrina Impacciatore, Adolfo Margiotta e Stefano Masciarelli. Nella fiction \"Orgoglio\" (2004-2006) rivest\u00ec il ruolo del marchese Giuseppe Obrofari, uno dei personaggi principali. Tra il 2007 e il 2008 fu nel \"cas\"t della soap opera \"Incantesimo\" con Delia Boccardo nel ruolo di Luciano Mauri, mentre nel 2011 di quello della miniserie in due puntate \"Notte prima degli esami '82\".\nPopolarissimo negli anni sessanta nel Carosello del detersivo Dash, nel 2008 fu nuovamente \"testimonial\" con Fabio De Luigi come \"suo angelo custode\". Vincitore nel 2006 del Premio Gassman alla carriera, mor\u00ec il 6 maggio 2018 a 89 anni, dopo una lunga malattia, all'ospedale di Monterotondo.\nVita privata.\nDal primo matrimonio con l'attrice Marina Bonfigli sono nati due figli: Fabio, anch'egli attore, e Daniele. Sposatosi in seconde nozze con l'attrice Laura Tavanti, ha avuto con lei il terzo figlio, Stefano. Era un grande tifoso della Lazio.\nFilmografia.\nTelevisione.\nCarosello.\nPaolo Ferrari partecip\u00f2 anche a numerose serie della rubrica pubblicitaria televisiva \"Carosello\":"}
{"id": "748081", "revid": "106456", "url": "https://it.wikipedia.org/wiki?curid=748081", "title": "Renato Tagliani", "text": "La carriera nella Rai.\nHa partecipato alla \"Radiosquadra\", un'iniziativa Rai che prevedeva una \"squadra volante\" su un pullman per le riprese in giro per l'Italia.\nGli esordi.\nNel 1957, ha condotto \"Telematch\" con Enzo Tortora e Silvio Noto. Tagliani in particolare seguiva il gioco \"dell'Oggetto misterioso\", in cui portava la precedente esperienza radiofonica: la \"troupe\" televisiva girava le diverse piazze d'Italia invitando il pubblico a indovinare che cosa fosse un oggetto misterioso. Era un bagno di folla per un presentatore che si distingueva per la sua eleganza e la perfetta conoscenza della lingua italiana, cos\u00ec trascurata nelle altre trasmissioni di intrattenimento della Rai.\nPresent\u00f2 poi \"sue\" trasmissioni come \"Flash Istantanee sonore\" e \"Giramondo\". Rispetto a un modello di presentatore pi\u00f9 indirizzato a conquistare il consenso del grosso pubblico, Tagliani volle conservare un tono di \"professionista giornalistico\" che si \u00e8 estrinsecato soprattutto nelle interviste a personaggi famosi. Riusc\u00ec anche a portare alla sua trasmissione personaggi restii a lasciarsi intervistare quali Sophia Loren, Pier Paolo Pasolini, Pablo Picasso. \nNel 1958 gli venne assegnato l'incarico molto ambito di presentare \"Canzonissima\", come unico \"show man\" proveniente dal mondo della televisione, affiancato da un folto gruppo di attori del cinema e del teatro: (Walter Chiari, Ugo Tognazzi, Gianni Agus ed Enza Soldi). Fu la prima edizione di un abbinamento tra lo spettacolo musicale e la lotteria di Capodanno con una formula, poi, replicata molte volte.\nNel 1959 consolid\u00f2 il successo presentando \"Campanile sera\", dove poi fu sostituito da Enza Samp\u00f2. Ha poi presentato il \"Burlamacco d'oro\" del 1960 con Nives Zegna, il \"Festival di Sanremo 1962\" insieme a Laura Efrikian e Vicky Ludovisi. Nello stesso anno ha presentato anche il Festival di Napoli e poi di nuovo nel 1967, questa volta con Corrado e Daniele Piombi.\nNel 1964 per \"Biblioteca di Studio Uno\" ebbe un ruolo minore nella puntata riguardante il romanzo di Alexandre Dumas \"Il conte di Montecristo\".\nLa rottura con la Rai e Canale Tre.\nDopo una lunga parentesi in spettacoli radiofonici, si sono successi periodi avversi. In particolare, nel 1972, si ebbe una definitiva rottura con i vertici Rai, quando venne escluso dal programmato impegno all'Eurovision Song Contest 1973, in programma per l'anno successivo e al quale aveva gi\u00e0 partecipato in qualit\u00e0 di conduttore in numerosissime occasioni, a causa di un atto di censura subito in diretta per ragioni d'opportunit\u00e0 politica e relazioni internazionali. \nUna sua prima iniziativa \u00e8 stata quella di fondare una nuova societ\u00e0 di produzione televisiva, Canale Tre (ancora operativa, anche se oggi esclusivamente nel mercato di monitoraggio ed analisi di radio e tv). La societ\u00e0 svilupp\u00f2 subito un progetto legato alla nascita delle regioni: diffondere la cultura locale all'interno del territorio regionale. \nLa formula, all'epoca innovativa, pensava a un finanziamento regionale per realizzare videoclip \"format\" da trasmettere in ambito locale, ma nonostante il successo dell'esperimento, esso non \u00e8 stato ripetuto; nel convegno di Aosta del 15-16 giugno 1974 la Rai riusc\u00ec a \"bloccare\" la tendenza regionale a costituire proprie reti via cavo, delineando una propria rete articolata a livello regionale, la futura Rai 3.\nL'esperienza maturata rendeva per\u00f2 Renato Tagliani uno dei \"tecnici\" pi\u00f9 apprezzati delle nascenti televisioni \"libere\": quando, per iniziativa della rivista \"Millecanali\", si svolse presso il Museo Nazionale della Scienza e della tecnica di Milano, la relazione introduttiva alla tematica sul software delle TV via cavo, fu appunto Tagliani a svolgerla, in quanto indicato come direttore della societ\u00e0 Canale Tre.\nCinema.\nConseguita una grande notoriet\u00e0 presso il pubblico, si dedic\u00f2 anche alla cinematografia, ma la presenza di Renato Tagliani sul grande schermo non and\u00f2 oltre la partecipazione a ruoli di caratterista in una quindicina di pellicole.\nPer evidenziare la grande differenza tra la notoriet\u00e0 di Renato Tagliani e il ruolo, sostanzialmente modesto, svolto nel mondo cinematografico, vi \u00e8 la circostanza che in un film ora giustamente rivalutato come \"Una vita difficile\", Tagliani rappresenta se stesso, come uomo estremamente conosciuto.\nPubblicit\u00e0 televisiva.\nRenato Tagliani partecip\u00f2 ad alcune serie di \"sketch\" della rubrica pubblicitaria televisiva \"Carosello\" su Rai1, pubblicizzando:"}
{"id": "748082", "revid": "287204", "url": "https://it.wikipedia.org/wiki?curid=748082", "title": "Antefissa", "text": "Lantefissa \u00e8 un elemento della copertura dei tetti posto sulla testata delle travi del tetto o a occlusione dei canali terminali delle tegole negli edifici greci, etruschi e romani. \nIn legno o terracotta, l'antefissa pu\u00f2 avere forma di palmetta, di testa umana, di Gorgone, ecc."}
{"id": "748083", "revid": "767487", "url": "https://it.wikipedia.org/wiki?curid=748083", "title": "Cernita", "text": "La cernita \u00e8 uno schema enigmistico fondato su meccanismi di doppio scarto e anagramma. In un certo senso pu\u00f2 essere considerata l'ultima evoluzione della famiglia dei biscarti, ma la sua logica complessa stravolge completamente la linearit\u00e0 di questi. La cernita, infatti, consiste s\u00ec nello scartare coppie di elementi tra parole o frasi per ottenere un'altra parola o frase, ma si tratta di lettere prese casualmente a due a due, e non di sequenze ordinate; inoltre la parola o la frase che costituisce il \"totale\" non \u00e8, a sua volta, letta in un ordine rigoroso bens\u00ec ricavata dall'anagramma delle lettere restanti.\nLo schema fu inventato da Guido Iazzetta, fondatore e direttore della rivista classica \"La Sibilla\", nel 1975. Per sua natura la cernita pu\u00f2 essere sfruttata anche nei giochi in versi, ma trova il suo principale utilizzo nelle crittografie, in forma di cernita totale: in questo caso la frase da trovare \u00e8 unica, poich\u00e9 scartando le lettere a coppie non resta niente."}
{"id": "748085", "revid": "125391538", "url": "https://it.wikipedia.org/wiki?curid=748085", "title": "Sabina Ciuffini", "text": "Biografia.\nFiglia di Yvonne Giannini, e quindi nipote del drammaturgo e politico Guglielmo Giannini (fondatore del Fronte dell'Uomo Qualunque), e del pubblicitario Augusto Ciuffini, nonch\u00e9 nipote dei calciatori Renato Ciuffini e Fulvio Bernardini, Sabina Ciuffini nasce in Argentina ma nel 1954 i genitori tornarono a vivere a Roma. Inizi\u00f2 la propria carriera televisiva apparendo in alcuni spot di Carosello sul finire degli anni 1960. In seguito venne notata da Mike Bongiorno, che l'aveva vista all'uscita del liceo classico Giulio Cesare di Roma e la fece partecipare alle selezioni per il ruolo di \"valletta parlante\" del programma \"Rischiatutto\". La Ciuffini ebbe la meglio, superando Claudia Rivelli e Dirce Bezzi.\nIl suo ruolo accanto a Mike Bongiorno fu innovativo: fino ad allora infatti, le collaboratrici del presentatore, come Edy Campagnoli, non avevano mai preso la parola durante le trasmissioni, ma con Rischiatutto furono coinvolte nei dialoghi. La svolta non si limit\u00f2 al solo confronto dialettico, ma fu anche di costume: la Ciuffini indossava la minigonna, di moda tra i giovani all'epoca, ma assolutamente inedita fino ad allora nella puritana Rai. La Ciuffini affiancher\u00e0 il conduttore italoamericano per tutte e cinque le edizioni del quiz, dal 1970 al 1974 e poi anche alla conduzione del Festival di Sanremo 1975.\nNel 1974 posa seminuda per l'edizione italiana di \"Playboy\". La cosa suscita molto scalpore tra il pubblico soprattutto perch\u00e9 successivamente, disperatasi per le foto, sporge querela contro la rivista. Tuttavia, nel 1976 debutta ufficialmente al cinema nel film erotico \"Oh, mia bella matrigna\" dove appare in nudo integrale. \u00c8 inoltre riconoscibile, in un piccolo ruolo non accreditato, ne \"I giovani tigri\", di Antonio Leonviola, del 1967. Nel 1975 \u00e8 stata la valletta di Enzo Tortora a Telealtomilanese.\nSempre del 1976 la sua unica esperienza musicale: il 45 giri \"No, no, no\" pubblicato da Atlantic Records. Si tratta di una canzone erotica dal testo minimale sul genere di \"Je t'aime... moi non plus\", in cui Sabina Ciuffini pronuncia una serie di \"no\" per tutta la durata del brano, lasciando intendere stia avvenendo un amplesso. La canzone viene scritta da Paolo Limiti su musica di Umberto Napolitano. Sul retro del 45 giri la canzone \"La strega\" degli stessi autori.\nInizia la sua esperienza giornalistica, nel 1977, con la testata \"TV Sorrisi e Canzoni\" per cui intervista celebrit\u00e0 dello spettacolo, ma anche dello sport, della politica e della finanza come Federico Fellini, Enzo Ferrari, Giulio Andreotti e Gianni Agnelli. Le sue interviste hanno un successo inaspettato e la tiratura del settimanale supera il milione di copie.\nNel 1980 presenta \"Questa pazza pazza neve\" con Claudio Lippi. Nel 1983 conduce \"M'ama non m'ama\" assieme a Marco Predolin su Rete 4 e nel 1985 \u00e8 insieme ad Alessandro Cecchi Paone su Rai 1 alla TV del Mattino con \"Intorno a noi\" in onda da Milano al termine di \"Unomattina\", condotto allora da Piero Badaloni ed Elisabetta Gardini. Successivamente si dedica all'attivit\u00e0 di imprenditrice.\nNel 1997 prende parte in qualit\u00e0 di \"esperto\" ad \"Anima mia\", trasmissione \"revival\" di Rai 2 sugli anni 1970 condotta da Fabio Fazio e Claudio Baglioni, che ottiene consensi sia di pubblico che di critica e vince un Telegatto. Nel 1999 partecipa alla fiction televisiva \"Questa casa non \u00e8 un albergo\", in onda su Rete 4."}
{"id": "748088", "revid": "1833487", "url": "https://it.wikipedia.org/wiki?curid=748088", "title": "Santa Margherita (Messina)", "text": "Santa Margherita \u00e8 una frazione collinare della \"Circoscrizione I\" della citt\u00e0 di Messina che conta circa 1150 abitanti. Si trova nella zona Sud del territorio cittadino, a 49 m s.l.m., all'interno di una vallata coltivata prevalentemente ad agrumeti, oliveti e vigneti e rigogliosa di vegetazione mediterranea.\nFino al 2005 \u00e8 stata sede del \"Secondo Quartiere - \"Santo Stefano\"\"\nIl toponimo.\n\u00c8 un agiotoponimo, originato dalla presenza della chiesa intitolata a Santa Margherita.\nStoria.\nLe origini del casale (o villaggio) si fanno risalire all'epoca bizantina (intorno al VII - VIII secolo), quando i monaci fondarono nell'adiacente vallata del Mili l'Abbazia basiliana di Santa Maria e, nelle vicinanze, sorse l'originario nucleo abitato ad opera di contadini che lavoravano le terre dell'esteso territorio di pertinenza dell'abbazia.\nIn et\u00e0 normanna, il conte Ruggero ricostru\u00ec la chiesa con l'annesso convento, decaduti sotto la dominazione araba, dotandolo nel 1092 di ampi possedimenti e facendovi seppellire Giordano, suo figlio illegittimo.\nL'abate fu barone di Santa Margherita e proprio alla sua presenza \u00e8 legata l'esistenza in paese di un castello nell'omonimo rione del paese (oggi scomparso) e dell'antico privilegio del baiulato.\nSanta Margherita fu feudo indipendente, per molti secoli posseduto dalla famiglia Palermo di Santa Margherita, che ne ebbe la baronia nel 1340 con il barone di Vallelonga, Luigi Giacomo. Nel 1708 il re Filippo V di Spagna elev\u00f2 l'antica baronia di Santo Stefano e Santa Margherita al rango di principato e Giovanni V Palermo e Arezzo, decimo barone, ne divenne il primo principe. Il feudo comprendeva altre terre e casali di Messina (Santo Stefano Mezzano, Galati Superiore, Mili San Pietro e Martini).\nArte.\nIl territorio del paese conserva alcuni monumenti di particolare importanza:\nSport.\nIl Messina Sud \u00e8 la squadra del paese, ha militato tra la 3'Categoria e la 1'Categoria per poi andare in Promozione Sicilia dal 2015 al 2017. Attualmente prende ai campionati solo delle giovanili.\nManifestazioni religiose.\nLe principali manifestazioni religiose che si tengono a Santa Margherita nel corso dell'anno:"}
{"id": "748090", "revid": "17045", "url": "https://it.wikipedia.org/wiki?curid=748090", "title": "Bastione", "text": ""}
{"id": "748094", "revid": "106456", "url": "https://it.wikipedia.org/wiki?curid=748094", "title": "Bertesca", "text": "Una bertesca era una piccola prominenza rettangolare attaccata tramite un arco a mensola al muro di un'apertura difensiva.\nPoteva essere merlata o coperta da un tetto. \u00c8 spesso disposta sopra l'accesso di un castello, e munita di feritoia o di balestriera oltre che di caditoia, il che permetteva di difendere la base del muro o la porta situata al di sotto.\nLa bertesca \u00e8 anche la gabbia fortificata di un'imbarcazione da guerra.\n\"Hourd\".\nIl termine italiano bertesca si riferisce anche ad un altro tipo di struttura meglio identificabile con il termine francese \"Hourd.\"\nQuest'ultima \u00e8 un'impalcatura lignea a sbalzo posta alla sommit\u00e0 di mura e torri che permetteva ai difensori di disporre di un camminamento pi\u00f9 esterno rispetto alle mura, protetto da un parapetto e da una tettoia e dotato di caditoia.\nLa struttura veniva montata fissando travi di legno in appositi fori lasciati nelle mura appena al di sotto delle merlature. Per rendere ignifuga la struttura venivano utilizzate delle pelli bagnate fissate alla struttura.\nSi suppone che questa struttura venisse montata solo in previsione di un assedio.\nDal XIII secolo le bertesche vennero sostituite con strutture pi\u00f9 resistenti in pietra, come le piombatoie."}
{"id": "748101", "revid": "3082", "url": "https://it.wikipedia.org/wiki?curid=748101", "title": "Magister militum praesentalis", "text": ""}
{"id": "748108", "revid": "125608646", "url": "https://it.wikipedia.org/wiki?curid=748108", "title": "Angelo Fortunato Formiggini", "text": "Biografia.\nAnni giovanili.\nAngelo Fortunato Formiggini nacque nella villa Montecatino, residenza di campagna della famiglia, posta a pochi km da Modena, quinto e ultimo figlio di una famiglia ebraica. Famiglia di antica origine, gli antenati erano originari di Formigine, da cui avevano preso il cognome, un tempo gioiellieri degli Estensi e poi finanzieri. Il capostipite fu Elia Formiggini; altri membri importanti furono Laudadio Formiggini e Mos\u00e8 Formiggini.\nAngelo frequent\u00f2 il Liceo Galvani di Bologna e si diplom\u00f2 nella natia Modena al Liceo Muratori. Dopo la maturit\u00e0 si iscrisse alla Facolt\u00e0 di Giurisprudenza dell'Universit\u00e0 di Modena, laureandosi con lode nel novembre 1901. Scrisse una tesi dal titolo \"La donna nella Torah in raffronto con il Manava-Dharma-Sastra. Contributo storico-giuridico a un riavvicinamento tra la razza ariana e la semita\". Durante gli anni modenesi divenne amico di Giulio Bertoni, suo coetaneo, poi filologo e critico letterario di chiara fama. \nSuccessivamente Formiggini decise di prendere una seconda laurea. Trasferitosi a Roma nel 1902, s'iscrisse alla Facolt\u00e0 di Lettere e filosofia dell'Universit\u00e0 La Sapienza. Frequentando le lezioni di Antonio Labriola, ader\u00ec all'associazione studentesca \u00abCorda Fratres\u00bb; nel 1903 fu iniziato in massoneria nella loggia \"Lira e Spada\" e nel 1904 divenne Maestro. Conobbe la futura pedagogista Emilia Santamaria, che spos\u00f2 nel 1906. La coppia poi si trasfer\u00ec a Bologna, dove Formiggini consegu\u00ec la laurea in Filosofia morale con la tesi \"Filosofia del ridere\". Ridere, afferma, rende fraternamente solidali gli uomini e l'umorismo \u00e8 \u00abla massima manifestazione del pensiero filosofico\u00bb.\nL'attivit\u00e0 editoriale.\nL'esordio di Formiggini come editore \u00e8 dovuto a un'intuizione dalla quale non pensava avrebbe potuto avere un ritorno commerciale. Nel 1908 Formiggini insegnava in un liceo di Bologna. In quell'anno concep\u00ec l'organizzazione di un evento per attirare l'attenzione sia dei modenesi che dei bolognesi: la celebrazione della storica battaglia di Zappolino (1325). Invece di ricordarla come momento di scontro, pens\u00f2 di celebrare la pace tra le due citt\u00e0 rivali. In occasione dell'evento, che si tenne il 31 maggio 1908, il neo editore pubblic\u00f2 due volumi ispirati ad Alessandro Tassoni (1565-1635), autore nel 1614 de \"La secchia rapita\", un poema eroicomico che celebrava in chiave ironica lo storico avvenimento. Il primo libro fu: \"La secchia\", dichiaratamente ispirato all'opera tassoniana, una raccolta di poesie di vari autori (prefazione di Olindo Guerrini) accompagnate da alcuni sonetti inediti del Tassoni stesso. Il secondo fu \"Miscellanea tassoniana di studi storici e letterari\", un volume di saggi sul poeta seicentesco modenese (prefazione di Giovanni Pascoli). Unito all'amore per l'opera comica vi era l'interesse per la filosofia e la religione. Il favore riscosso dalle pubblicazioni lo convinse ad avviare l'attivit\u00e0 di editore e ad intraprendere nuove iniziative. Ne scatur\u00ec un'attivit\u00e0 editoriale variegata, in cui accanto a pubblicazioni accademiche fecero da contrappeso volumi di facile consultazione.\nFormiggini cre\u00f2 le collane \u00abBiblioteca di filosofia e pedagogia\u00bb (27 opere) ed \u00abOpuscoli di filosofia e pedagogia\u00bb (31 titoli). Nel 1909 inizi\u00f2 la pubblicazione della \u00abRivista di Filosofia\u00bb, organo ufficiale della Societ\u00e0 Filosofica Italiana fino al 1918. Nello stesso anno 1909 lanci\u00f2 il primo numero della collana \u00abProfili\u00bb (sulle maggiori personalit\u00e0 italiane della storia della cultura), con una monografia su Sandro Botticelli: ne seguiranno altri 128, fino al Chiabrera del 1938: \u00ab[...] graziosi volumetti elzeviriani [...] non aridi riassunti eruditi, ma vivaci, sintetiche e suggestive rievocazioni di figure attraenti e significative [...] soddisfano il pi\u00f9 nobilmente possibile all'esigenza, caratteristica del nostro tempo, di voler molto apprendere col minimo sforzo [...]\u00bb. L\u2019anno seguente avvi\u00f2 la serie sui \u00abPoeti italiani del XX secolo\u00bb e prese in carico la pubblicazione della \u00abRivista pedagogica\u00bb (cui seguir\u00e0 qualche anno dopo la rivista di biologia generale \u00abBios\u00bb, diretta da Paolo Enriques). Nel 1911 var\u00f2 altre due collane: \u00abBiblioteca di varia cultura\u00bb e \u00abFilosofi italiani\u00bb. \n \nTrasferitosi a Genova, nel 1912 cre\u00f2 \u00abI Classici del ridere\u00bb, che fu, secondo la sua definizione, \u00ab\"er mejo fico der mio bigonzo\"\u00bb, la collezione di maggior successo, che si apr\u00ec con la \"Prima giornata del Decameron\" e prosegu\u00ec con il \"Satyricon\" di Petronio e via via, col \"Gargantua\" di Rabelais, con il \"Gulliver\", l\"Asino d'oro\" e l\"Heptameron\" di Margherita d'Angoul\u00eame.\nInterventista, part\u00ec ufficiale volontario per il fronte di guerra nel 1915 ma fu presto congedato. Nel 1916 trasfer\u00ec la Casa editrice a Roma, citt\u00e0 di origine della moglie, trovando sede nei pressi di piazza Venezia. Nel 1918 ebbe un'iniziativa particolarmente moderna e originale per il tempo: quella di segnalare le novit\u00e0 librarie accompagnandole con i profili degli autori. Fond\u00f2 \u00abL'Italia che scrive\u00bb, un periodico mensile d'informazione libraria che, nei suoi intenti, doveva occuparsi di \u00abtutte le principali questioni inerenti alla vita del libro italiano in quanto esse sono essenziali alla vita spirituale della nazione\u00bb. Contemporaneamente fond\u00f2 una biblioteca dell'umorismo, battezzata la \u00abCasa del Ridere\u00bb, raccogliendo qualunque materiale fosse attinente, dai libri alle riviste, alle stampe, ai quadri. \nNel 1920 Formiggini e la moglie, non avendo avuto figli, decisero di adottarne uno: entr\u00f2 a far parte della famiglia Fernando Cecilia. Nel 1921 Formiggini cre\u00f2 l'\u00abIstituto per la Propaganda della Cultura Italiana\u00bb (IPCI), societ\u00e0 della quale egli fu eletto amministratore dal consiglio direttivo formato da eminenti uomini di cultura. Il governo eresse l'IPCI a ente morale (regio decreto 21 novembre 1921) che, successivamente, fu rinominato \u00abFondazione Leonardo per la Cultura Italiana\u00bb su proposta di Giovanni Gentile, ministro della Pubblica Istruzione. Il presidente del Consiglio direttivo della Fondazione, Ferdinando Martini, appoggi\u00f2 il progetto di Formiggini di dar vita a una \"Grande Enciclopedia Italica\" in 18 volumi, che avrebbe rappresentato, per l'Italia d'allora, una realizzazione culturale di primo livello.\nIl ministro Giovanni Gentile non intese per\u00f2 consentire tale progetto, che aveva le sue radici in quella cultura positivistica che egli intendeva superare per affermare il suo programma di egemonia culturale neo-idealistica. Essendo l'\u00abItalia che scrive\u00bb la pubblicazione ufficiale della Fondazione, Gentile pretese che il Consiglio direttivo controllasse direttamente il periodico. Accusato l'editore di irregolarit\u00e0 amministrative, nel febbraio del 1923 lo costrinse, con tutto il Consiglio, a dare le dimissioni. Infine, nel 1925, la Fondazione fu assorbita, con tutto il suo patrimonio, dall'Istituto Nazionale Fascista di Cultura, presieduto dallo stesso Gentile. Formiggini dovette cos\u00ec rinunciare al suo progetto che invece, com'\u00e8 noto, sar\u00e0 realizzato, auspice il Gentile, da Giovanni Treccani, con la pubblicazione dell'\u00abEnciclopedia italiana di scienze, lettere e arti\u00bb.\nFormiggini si fece giustizia gi\u00e0 nell'ottobre 1923 pubblicando \"La ficozza filosofica del fascismo e la marcia sulla Leonardo\". La \"ficozza\", in dialetto romanesco, \u00e8 il bernoccolo che spunta sulla testa in conseguenza di un colpo ricevuto: per lui, Gentile era il colpo e l'escrescenza cresciuta sulla testa del fascismo. Il libro fu insieme un bilancio della sua attivit\u00e0, una satira anti-gentiliana e uno sfogo, ironico e amaro, per la prepotenza subita. Il Formiggini restava un ammiratore di Mussolini e, se pure intravedeva quanto di autoritario si celava nel fascismo, si limit\u00f2 a osservare che \u00abil fascismo \u00e8 una gran bella cosa visto dall'alto; ma visto standoci sotto fa un effetto tutto diverso\u00bb.\nContinu\u00f2 a produrre nuove collane: sempre nel 1923 fu la volta delle \u00abApologie\u00bb, profili di dottrine filosofiche e religiose, nelle quali uscirono il \"Cattolicismo\" di Ernesto Buonaiuti, il \"Taoismo\" di Giuseppe Tucci, l\"Ebraismo\" di Dante Lattes, l\"Islamismo\" di Laura Veccia Vaglieri, l\"Ateismo\" di Giuseppe Rensi e altri otto titoli. L'anno dopo fu la volta delle \u00abMedaglie\u00bb, monografie di personaggi contemporanei: le pubblicazioni furono travagliate in quanto ebbero come oggetto personalit\u00e0 sgradite al regime, come Luigi Albertini, Giovanni Amendola, Filippo Turati e Luigi Sturzo: dovettero essere ritirate dalle librerie. Fra le \u00abMedaglie\u00bb, il \"Mussolini\" di Giuseppe Prezzolini non ebbe invece problemi. Nel 1926 apparvero le \u00abCartoline parlanti\u00bb, vere e proprie cartoline con fotografie di personaggi della cultura accompagnate da una massima. Formiggini fu un vulcano d'idee: nuove collane furono le \u00abLettere d'amore\u00bb, le \u00abPolemiche\u00bb, le \u00abGuide radio-liriche\u00bb (12 numeri), l'\u00abAneddotica\u00bb (21 volumi) e il \u00abChi \u00e8? Dizionario degli italiani d'oggi\u00bb (1928, 1931 e 1936), schede biografiche di noti personaggi viventi, che ebbero molto successo. Scritto da lui stesso fu invece il \"Dizionarietto rompitascabile degli editori italiani compilato da uno dei suddetti\", un repertorio degli editori italiani, pubblicato da Mondadori e ristampato dallo stesso Formiggini in una seconda edizione ampliata nel 1928.\nIl suicidio.\nFormiggini condusse la propria azienda con una mentalit\u00e0 da artigiano: produceva i libri che gli piacevano puntando al piacere estetico che provocavano; non fece ricerche di mercato, non si specializz\u00f2 in un settore. Risultato: gli affari andarono male. Alla fine degli anni venti l'editore vendette il terreno su cui sorgeva la villa di Collegara, quella che gli aveva dato i natali. Ma non bast\u00f2. Decise allora di trasformare la sua ditta in una societ\u00e0 anonima con azioni da collocare sul mercato (dicembre 1931). Il bilancio tracciato nei suoi \"Venticinque anni dopo\" (1933), sembr\u00f2 quasi premonitore della prossima fine. Perdurando il passivo di gestione, nel 1934 fu costretto a vendere anche la villa di famiglia in centro a Modena.\nQuando il regime, nel 1938, cominci\u00f2 a preparare l'opinione pubblica in vista delle leggi razziali, dando il via alla propaganda antisemita, anche Formiggini fu costretto a ricordare quel che sembrava aver dimenticato: di essere ebreo, lui, distante dal sionismo ed estraneo a ogni particolarismo religioso e culturale. Gli scritti di quei mesi, pubblicati nel dopoguerra col titolo di \"Parole in libert\u00e0\", uniscono l'invettiva antifascista e antimussoliniana a ingenue esortazioni agli Ebrei di sciogliere la propria identit\u00e0 culturale e religiosa, in un'assimilazione alla quale \u00absi era avviati a grandissimi passi: i nuovi eventi l'hanno troncata. Ma questa non \u00e8 che una pausa, che sar\u00e0 pi\u00f9 o meno lunga, dopo la quale il cammino sar\u00e0 ripreso di corsa\u00bb.\nMut\u00f2 propriet\u00e0 e nome della Casa editrice per evitare l'espropriazione (\"Societ\u00e0 Anonima Edizioni dell'ICS\") e tent\u00f2 di ottenere i benefici - che si chiamavano \u00abdiscriminazioni\u00bb - previsti per gli ebrei che avessero costituito una famiglia \u00abariana\u00bb e fossero estranei all'ortodossia ebraica. Essendo stato tutto inutile, si prepar\u00f2 al suicidio, a cui pensava da mesi. \nTorn\u00f2 a Modena, come a chiudere formalmente e simbolicamente il ciclo della propria vita e, la mattina del 29 novembre 1938 si gett\u00f2 dalla Ghirlandina, la torre del Duomo, precipitando su un breve spazio di selciato che lui stesso, in una delle ultime lettere, aveva ironicamente chiesto di chiamare, in suo ricordo, \"al tvajol ed Furmajin\", il tovagliolo del Formaggino, in dialetto modenese: una lapide cos\u00ec intitolata oggi lo ricorda.\nIn una lettera all'editore Giulio Calabi, ricevuta solo a decesso avvenuto, Formiggini precisava che si sarebbe gettato con in tasca una missiva per il Re ed una per Mussolini, e con le tasche piene di soldi perch\u00e9 i fascisti non potessero dire che si fosse ucciso per motivi economici. Ma ai giornali fu imposto il silenzio, per cui non usc\u00ec una riga sull'episodio. \nAccogliendo le sue intenzioni, il corpo fu cremato. L'urna \u00e8 conservata nel Cinerario del cimitero municipale di San Cataldo.\nDopo la sua morte la casa editrice continu\u00f2 ad esistere fino al 1941, quando fu posta in liquidazione. La moglie risarc\u00ec di tasca propria gli azionisti e cedette tutto il catalogo all'editore milanese Bietti. L'intera produzione di Formiggini si attesta sui 600 titoli.\nNella Biblioteca Estense di Modena sono conservati: l'archivio familiare, l'epistolario della casa editrice e la Casa del Ridere.\nPrincipali collane pubblicate dalla casa editrice.\nTra i collaboratori pi\u00f9 assidui va ricordato il nome di Ernesto Buonaiuti. L'intellettuale e uomo di chiesa (colpito da scomunica a vita) firm\u00f2 il volume \"Cattolicismo\" delle \u00abApologie\u00bb e ben tre \u00abProfili\u00bb: \"San Girolamo\" (1919), \"Francesco d'Assisi\" e \"San Paolo\" (entrambi del 1925)."}
{"id": "748110", "revid": "15756", "url": "https://it.wikipedia.org/wiki?curid=748110", "title": "Battaglia degli speroni d'oro", "text": "La battaglia degli speroni d'oro (\"Guldensporenslag\") o battaglia di Courtrai, svoltasi l'11 luglio 1302 sulla piana di Groniga nei pressi di Courtrai, oppose il re di Francia alle milizie delle citt\u00e0 fiamminghe insorte contro il dominio della Francia di Filippo IV il Bello.\nPremesse.\nI comuni delle Fiandre all'inizio del XIV secolo erano soggetti da due anni al dominio di Filippo IV il Bello re di Francia, il quale aveva inviato una grande forza di occupazione al fine di mantenere con la forza la sovranit\u00e0 sulla ricca regione.\nLa battaglia fu preceduta dalla ribellione dei cittadini di Bruges che massacrarono la guarnigione francese presente nella citt\u00e0; rapidamente la rivolta si estese e altri comuni fiamminghi seguirono unendo le proprie forze a quelle di Bruges.\nLa battaglia.\nI comuni raccolsero approssimativamente 11.000 uomini, alcuni armati di picche, altri con dei \"goedendag\" (armi simili a bastoni dotati di una punta ferrata all'estremit\u00e0). I francesi, guidati da Roberto d'Artois, schierarono circa 3000 cavalieri e 4000-5000 fanti in appoggio.\nL'esercito fiammingo attese i francesi a Courtrai, nella Fiandra, in una postazione difensiva compresa fra due fiumi e due canali d'acqua scavati appositamente per ostacolare i movimenti dell'esercito francese.\nI due eserciti si trovarono contrapposti uno di fronte all'altro sulle sponde opposte dei canali. I cavalieri francesi avanzarono, superarono senza difficolt\u00e0 i canali, e caricarono la fanteria nemica come normalmente avveniva sui campi di battaglia dell'epoca; ma le milizie fiamminghe, decise a resistere, ressero l'urto della carica e nella mischia che segu\u00ec spinsero i francesi fino al limitare del canale. A questo punto i cavalli non poterono indietreggiare ulteriormente e si trovarono alla merc\u00e9 dei fanti fiamminghi che raccolsero l'occasione e trasformarono la sconfitta in un massacro. Sotto i colpi delle picche fiamminghe caddero almeno 500-700 cavalieri, compreso lo stesso Roberto d'Artois; per questo fu detta anche battaglia degli speroni d'oro, a causa dei trofei di guerra tolti a centinaia dai fiamminghi agli sconfitti cavalieri francesi.\nQuesto avvenimento segn\u00f2 l'inizio della fine di un modo di combattere che era stato il fulcro della tattica e della strategia delle battaglie precedenti, basato sull'uso della forza d'urto della cavalleria pesante; la Guerra dei Cent'Anni accentuer\u00e0 questo radicale cambiamento dopo secoli e secoli di impiego.\nConseguenze.\nPer i comuni fiamminghi la vittoria ottenuta ebbe risvolti politici solo parziali. Filippo IV il Bello riusc\u00ec infatti ugualmente a mantenere il dominio della zona francofona delle Fiandre.\nTuttavia la battaglia fu storicamente importante perch\u00e9 evidenzi\u00f2 il declino verso cui la cavalleria pesante feudale si avvier\u00e0 nei secoli successivi. Per tutto il Medioevo, fino al XIV secolo, essa aveva spadroneggiato sul campo di battaglia. La battaglia di Courtrai ne segn\u00f2 una delle prime grandi sconfitte per mano di un esercito \"di massa\" armato principalmente di picche ed armi lunghe, dopo la battaglia di Legnano avvenuta oltre un secolo prima. Con l'avvento di novit\u00e0 nella tattica, nell'organizzazioni degli eserciti e nelle tecnologie belliche, nel giro di pochi decenni la cavalleria pesante corazzata perder\u00e0 il ruolo di forza determinante nei conflitti.\nAlla battaglia \u00e8 tuttora dedicato un museo nella localit\u00e0 di Courtrai (attualmente situata nell'ovest del Belgio), dove essa ebbe luogo."}
{"id": "748112", "revid": "984922", "url": "https://it.wikipedia.org/wiki?curid=748112", "title": "Cantone di Autun-Nord", "text": "Il Cantone di Autun-Nord era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Autun e i comuni di:"}
{"id": "748113", "revid": "984922", "url": "https://it.wikipedia.org/wiki?curid=748113", "title": "Cantone di Autun-Sud", "text": "Il Cantone di Autun-Sud era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Autun e i comuni di:"}
{"id": "748115", "revid": "110157", "url": "https://it.wikipedia.org/wiki?curid=748115", "title": "Cantone di Couches", "text": "Il Cantone di Couches era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748117", "revid": "984922", "url": "https://it.wikipedia.org/wiki?curid=748117", "title": "Cantone di Issy-l'\u00c9v\u00eaque", "text": "Il Cantone di Issy-l'\u00c9v\u00eaque era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748118", "revid": "729019", "url": "https://it.wikipedia.org/wiki?curid=748118", "title": "Omoritmia", "text": " Omoritmia \u00e8 un termine della teoria musicale che denota, in un brano polifonico, il fatto che tutte le voci procedono simultaneamente con gli stessi valori ritmici, pur con melodie diverse.\nSi tratta della forma pi\u00f9 elementare di contrappunto (l'espressione \"punctum contra punctum\" denotava nel Medioevo proprio la composizione omoritmica): la si ritrova in alcuni degli esempi pi\u00f9 antichi di polifonia (organum, conductus), e nei secoli successivi \u00e8 la tecnica prevalente nelle composizioni polifoniche di carattere popolaresco (villanelle) o destinate a cantanti non professionisti (come le laude e le armonizzazioni dei corali luterani o calvinisti).\nTuttavia, anche composizioni con una struttura contrappuntistica pi\u00f9 complessa (come mottetti, \"chansons\" o madrigali) possono presentare sezioni omoritmiche, volte a creare un effetto di contrasto e mettere in particolare evidenza le parole del testo."}
{"id": "748119", "revid": "984922", "url": "https://it.wikipedia.org/wiki?curid=748119", "title": "Cantone di Le Creusot-Est", "text": "Il Cantone di Le Creusot-Est era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Creusot e i comuni di:"}
{"id": "748120", "revid": "984922", "url": "https://it.wikipedia.org/wiki?curid=748120", "title": "Cantone di Le Creusot-Ovest", "text": "Il Cantone di Le Creusot-Ovest era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Le Creusot."}
{"id": "748121", "revid": "984922", "url": "https://it.wikipedia.org/wiki?curid=748121", "title": "Cantone di Lucenay-l'\u00c9v\u00eaque", "text": "Il Cantone di Lucenay-l'\u00c9v\u00eaque era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748122", "revid": "984922", "url": "https://it.wikipedia.org/wiki?curid=748122", "title": "Cantone di Buxy", "text": "Il Cantone di Buxy era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748123", "revid": "767487", "url": "https://it.wikipedia.org/wiki?curid=748123", "title": "Cantone di Chagny", "text": "Il Cantone di Chagny \u00e8 una divisione amministrativa dell'Arrondissement di Chalon-sur-Sa\u00f4ne e dell'Arrondissement di Autun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 27 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "748124", "revid": "287204", "url": "https://it.wikipedia.org/wiki?curid=748124", "title": "Biccherna", "text": "La Biccherna, attiva dal secolo XII fino al 1786, fu una delle principali magistrature finanziarie della Repubblica di Siena.\nStoria e descrizione.\nCostituita da un camarlengo, quattro provveditori e altri ufficiali subalterni, dopo l'annessione di Siena al Ducato mediceo la sua autonomia fu limitata da istituzioni finanziarie di controllo. Il nome deriva da una contrazione del palazzo di Blacherne di Costantinopoli che conteneva il tesoro imperiale.\nDal nome della magistratura senese, si chiamarono a Siena le tavolette dipinte con scene religiose, civili, ritratti, con le quali si rilegavano i libri dei conti delle amministrazioni finanziarie della Biccherna e della Gabella. Tali magistrature si rinnovavano ogni sei mesi ed era uso far dipingere, al termine dell'incarico, la copertina lignea del libro del loro periodo con stemmi e con una scena, talvolta a tema sacro, o simbolico, o legato a un avvenimento di particolare rilievo accaduto durante il loro mandato. Ogni tavoletta \u00e8 datata e spazia dal 1258 al 1682. Si tratta di una serie di eccezionale valore documentario sulla storia e l'urbanistica cittadina, oltre al pregio artistico delle coperte dipinte, opera di pittori senesi, talvolta tra i maggiori.\nLa prima delle 124 tavolette \u00e8 quella raffigurante frate Ugo, il monaco di San Galgano, ed \u00e8 stata realizzata da Gilio di Pietro intorno al 1258. I dipinti pi\u00f9 antichi rappresentano l'unica documentazione certa per i pittori senesi precedenti a Duccio, come Dietisalvi di Speme e Guido di Graziano.\nIl soggetto raffigurava inizialmente il camerlengo nelle sue attivit\u00e0, spesso con un arco alle spalle che raffigurava la stanza delle riunioni, accompagnato dagli stemmi dei quattro provveditori e da un'iscrizione con i loro nomi e le date della carica. Nel XIV secolo si alternarono anche soggetti religiosi (\"Circoncisione di Ges\u00f9\" di Luca di Tomm\u00e8, del 1357; \"Trinit\u00e0 fra santi\", attribuita a Niccol\u00f2 di Bonaccorso, del 1367) o civici (\"Buon governo\", del 1344; \"Offerta di tributi\") e nel XV la raffigurazione di vicende contemporanee (\"Incoronazione di papa Pio II\" del Vecchietta, del 1460; la \"Vergine protegge Siena dai terremoti\" di Francesco di Giorgio Martini). In seguito i dipinti continuarono ad essere eseguiti senza pi\u00f9 avere la funzione di copertine dei registri contabili, ma come quadri da appendere alle pareti e assunsero forma e proporzioni pi\u00f9 varie. Soggetti furono ancora spesso gli avvenimenti importanti dell'epoca (\"Distruzione da parte dei senesi della fortezza spagnola\" di Giorgio di Giovanni, del 1552) e ancora scene religiose (\"Sposalizio mistico delle sante Caterina da Siena e Caterina d'Alessandria\" di Domenico Beccafumi).\nLa quasi interezza delle tavolette di Biccherna \u00e8 conservata nell'Archivio di Stato di Siena, ma qualche dozzina, ereditate spesso dalle famiglie di quei funzionari che le avevano fatte dipingere, finirono nel mercato antiquario e si trovano oggi sparse in collezioni museali all'estero, soprattutto a Londra, a Berlino, a Chatsworth, a Budapest, a New York.\nDocumentari.\nNel 1950 il regista Michele Gandin ha girato il documentario \"Le Biccherne di Siena\" con la fotografia di Giulio Gianini e le musiche di Roman Vlad, presentato alla 12\u00aa Mostra internazionale del Cinema di Venezia (1951)."}
{"id": "748128", "revid": "116668", "url": "https://it.wikipedia.org/wiki?curid=748128", "title": "Sorgenti del Peschiera", "text": ""}
{"id": "748130", "revid": "1543377", "url": "https://it.wikipedia.org/wiki?curid=748130", "title": "Antologia personale", "text": "Antologia personale (\"Nightfall and Other Stories\") \u00e8 un'antologia di racconti fantascientifici di Isaac Asimov del 1969. In questa antologia sono stati inoltre raggruppati tutti i racconti presenti in \"Through a Glass, Clearly\", antologia inedita in Italia. I racconti sono \"Breeds There a Man...?\", \"C-Chute\", \"It's Such a Beautiful Day\" e \"Belief\".\nIn Italia \u00e8 stata pubblicata in tre volumi nel 1971 nella collana fantascientifica \"Urania\", in tre numeri consecutivi: n.568 (13 giugno), 569 (27 giugno) e 570 (11 luglio).\nMalgrado non ci siano chiare note esplicative, l'edizione italiana dell'antologia di Asimov vede l'assenza di tre racconti rispetto all'edizione originale. Qui di seguito si riportano i titoli dei suddetti racconti mancanti e dove sono stati editi in italiano:"}
{"id": "748133", "revid": "16758", "url": "https://it.wikipedia.org/wiki?curid=748133", "title": "Campionato italiano di hockey su slittino", "text": "Il campionato italiano di hockey su slittino (o sledge hockey) \u00e8 nato nel 2005; viene organizzato dalla FISG dal 2010, mentre in precedenza era organizzato dal Comitato Italiano Paralimpico.\nIl nome ufficiale \u00e8 dal 2017 \"Campionato italiano Para Ice Hockey\"; in precedenza, a partire dalla stagione 2006-07 si era chiamato \"Campionato italiano Ice Sledge Hockey\", mentre dalla fondazione al 2006 era denominato \"Campionato italiano di hockey su slitta su ghiaccio\".\nStoria.\nLa prima edizione si \u00e8 tenuta nel 2005, sotto l'egida del Comitato Italiano Paralimpico. Lo \"sledge hockey\" \u00e8 approdato in Italia molto tardi: la prima partita \u00e8 stata giocata solo nel febbraio 2003 a Varese, ed un mese dopo \u00e8 nata la prima squadra, i (rappresentativa regionale del Piemonte), seguita a settembre dalle di Bolzano (rappresentativa regionale dell'Alto Adige) e a dicembre dall' di Varese (rappresentativa regionale della Lombardia). Per due stagioni (2013-14 e 2014-15) le squadre sono state quattro, grazie alla partecipazione delle , squadra nata in collaborazione tra la societ\u00e0 pontebbana e la squadra austriaca dei Carinthian Steelers, e composta perlopi\u00f9 da giocatori austriaci.\nIl primo torneo ufficiale \u00e8 stato il Trofeo Nazionale FISD organizzato ancora a Varese nell'aprile 2004; il primo campionato invece fu disputato tra il mese di gennaio e il mese di marzo 2005: 12 incontri da disputasi, in un torneo di andata e ritorno, tra le tre compagini.\nSubito dopo il termine della stagione, nasce la nazionale, in vista dei Giochi Paralimpici di Torino 2006. Il primo impegno ufficiale per gli azzurri \u00e8 stato l'europeo in Repubblica Ceca (10-17 aprile 2005).\nDal 2010 la manifestazione \u00e8 passata sotto l'organizzazione della Federazione Italiana Sport del Ghiaccio.\nDal 2018 al campionato si \u00e8 affiancata la Coppa Italia.\nNel 2021 il numero di partecipanti \u00e8 sceso a 2: a causa del ridotto numero di tesserati, dalla stagione 2021-2022 si son provvisoriamente unite la selezione lombarda dell' e quella piemontese dei , per dare vita al ."}
{"id": "748134", "revid": "767487", "url": "https://it.wikipedia.org/wiki?curid=748134", "title": "Il dottor Jekyll e Mr. Hyde (film 1941)", "text": "Il dottor Jekyll e Mr. Hyde (\"Dr. Jekyll and Mr. Hyde\") \u00e8 un film del 1941 diretto da Victor Fleming e tratto dal \"longseller\" \"Lo strano caso del dottor Jekyll e del signor Hyde\" scritto nel 1886 da Robert Louis Stevenson. La pellicola, prodotta dalla MGM, \u00e8 un \"remake\" di \"Il dottor Jekyll\" (\"Dr. Jekyll and Mr. Hyde\", 1931) di Rouben Mamoulian, con Fredric March.\nTrama.\nLondra, 1887. L'insigne dr. Henry Jekyll attira su di s\u00e9 le ire dei suoi colleghi pi\u00f9 anziani a causa dei suoi esperimenti e delle sue opinioni sulla possibilit\u00e0 di separare il male dal bene negli individui. Il medico ama profondamente Beatrice Emery, la sua dolce fidanzata figlia di \"Sir\" Charles Emery al quale Jekyll piace ma \u00e8 preoccupato per le sue idee radicali. Jekyll ottiene un discreto successo con i suoi esperimenti sugli animali, il che lo rende fiducioso sul fatto che il siero che ha creato possa funzionare anche sugli esseri umani. Sperando di poterlo provare su Higgins, un uomo impazzito, si reca in ospedale ma l'uomo \u00e8 appena morto. Cos\u00ec decide di assumere lui stesso il siero e per qualche minuto si trasforma, mentalmente e fisicamente, nel suo alter ego malvagio. Dopo aver ingerito un antidoto per tornare normale, dice al suo maggiordomo, Poole, che la strana voce che ha sentito era quella di un certo \"Mr. Edward Hyde\".\nSuccessivamente \"Sir\" Charles gli annuncia che porter\u00e0 Beatrice in Europa per dargli il tempo di riconsiderare la propria posizione. Nonostante la sua solitudine Jekyll si trattiene da ulteriori sperimentazioni finch\u00e9 non riceve una lettera in cui Beatrice gli spiega che il loro viaggio si prolungher\u00e0 a causa della salute del padre. Il medico decide di assumere nuovamente il siero e, trasformatosi in Hyde, si reca in un bar dove incontra la cameriera Eva Peterson, bella e sensuale, che aveva salvato da un aggressore alcune settimane prima. Quando la ragazza viene chiamata al suo tavolo naturalmente non lo riconosce ma ne \u00e8 spaventata tanto da causare una rissa all'interno del locale, durante la quale Hyde dice al proprietario di licenziarla e, malgrado la riluttanza di lei, insiste nell'accompagnarla a casa in carrozza.\nBeatrice \u00e8 preoccupata poich\u00e9 il fidanzato non le ha pi\u00f9 scritto ma lo nasconde a suo padre che ha comunque deciso che i due potranno sposarsi.\nNel frattempo Hyde ha dato a Eva un appartamento dove per\u00f2 lei vive nel costante terrore di lui. La ragazza ha un'amica, Mara, che resta sconvolta quando per caso vede segni di frustate sulla sua schiena. Jekyll apprende che Beatrice \u00e8 appena tornata e si ripropone di non assumere pi\u00f9 il siero. Invia anonimamente cinquanta sterline a Eva e fonde la chiave della porta posteriore del suo laboratorio usata da \"Hyde\"; poi incontra Beatrice al museo ed \u00e8 felicissimo che \"Sir\" Charles acconsenta ora alle nozze. Quando rientra a casa, per\u00f2, Eva lo sta aspettando nell'ambulatorio perch\u00e9 Mara e il suo fidanzato Alfredo le hanno consigliato di andare da lui. La ragazza lo riconosce come l'uomo che l'aveva salvata tempo prima ma prova anche una strana sensazione. Quando gli mostra le cicatrici e lui comprende cosa le ha fatto Hyde si vergogna di s\u00e9 stesso e le assicura che non vedr\u00e0 mai pi\u00f9 quel bruto.\nQuella stessa sera, mentre passeggia felicemente attraverso Hyde Park verso casa di Beatrice, si tramuta per\u00f2 improvvisamente in Hyde senza neanche aver preso il siero. Si reca cos\u00ec da Eva e la strangola, poi si precipita alla porta posteriore del laboratorio ma scopre che la chiave \u00e8 stata distrutta. Poole si rifiuta di farlo entrare dall'ingresso principale e cos\u00ec Hyde va da Hastie Lanyon, suo grande amico e collega, e gli chiede di procurargli l'antidoto; Hyde torna cos\u00ec a essere Jekyll, con lo \"shock\" che ci\u00f2 provoca in Lanyon. Henry gli rivela tutto e poi si reca da Beatrice per rompere il fidanzamento, lasciandola in lacrime, ma poco dopo ritorna come Hyde. Lei sviene ma il suo grido ha allarmato il padre che Hyde uccide con il suo bastone da passeggio. Disperato, Hyde rientra in casa sua da una finestra, getta Lanyon per terra e va al laboratorio per bere altro antidoto. Il cadavere di \"Sir\" Charles viene esaminato dall'ispettore Newcomen di Scotland Yard e Lanyon, riconoscendo il bastone dell'amico, comprende ci\u00f2 che \u00e8 successo. Porta perci\u00f2 a casa sua la polizia che riesce ad abbattere la porta del laboratorio subito dopo che Hyde ha riassunto l'antidoto trovando dunque il dr. Jekyll che dice che Mr. Hyde \u00e8 appena fuggito ma purtroppo ben presto si trasforma nuovamente in Hyde. Mentre cerca di fuggire viene ferito a morte da Lanyon con tre colpi di pistola. Una volta defunto, riassume finalmente le sembianze del dr. Jekyll.\nProduzione.\nCast.\nPer ruolo del dottor Jekyll era stato inizialmente indicato l'attore Robert Donat.\nVi fu uno scambio concordato dei due principali ruoli femminili tra le attrici Lana Turner e Ingrid Bergman, \"l'una desiderosa di non scalfire il proprio glamour impersonando la prostituta, l'altra convinta - giustamente - che proprio il personaggio di Ivy fosse il pi\u00f9 interessante\", scrive Fantafilm.\nDistribuzione.\nEdizione italiana.\nIl film fu doppiato in italiano nel 1948 in una versione ridotta. Negli anni ottanta si decise di restituire al pubblico italiano il film nella sua interezza, ridoppiandolo interamente e quindi rinunciando alle voci d'epoca. L'edizione in DVD del 2010 distribuita dalla Stormovie ha riportato alla luce l'audio italiano originale (gi\u00e0 comunque usato in VHS) ma lo incoll\u00f2 in modo approssimativo sulle immagini del film, tagliando completamente le scene a suo tempo non doppiate (5 minuti circa del film restaurato).\nNel 2013 la Golem Video ha riedito il film in un doppio DVD che comprende anche \"Il dottor Jekyll\" di Rouben Mamoulian (1931) in versione sottotitolata: in quest'occasione per \"Il dottor Jekyll e Mr. Hyde\" si continua a usare il doppiaggio originale tagliandone alcune battute ma con il film in versione integrale (subentra l'inglese nelle scene non doppiate o con doppiaggio rimosso).\nAl 2021 esiste anche un'altra edizione italiana dvd del film, distribuita da DNA Srl (in doppio formato video: originale 1,33:1 e anamorfico 1,78:1). Questo box (composto da 2 dvd) contiene anche altre 3 versioni, tra le pi\u00f9 note, del romanzo di Robert Louis Stevenson: \"Dr. Jekyll and Mr. Hyde\" (1912), cortometraggio muto, \"Dr. Jekyll &amp; Mr. Hyde\" (1920), film muto con sottotitoli in italiano e \"Il Dottor Jekyll\" (1931), in versione originale con sottotitoli in italiano.\nAccoglienza.\n\"Il Farinotti\" scrive che \"con questo film Tracy non ottenne i consensi sperati: la sua interpretazione, infatti, fu considerata un po' troppo esagerata e teatrale, mentre oggi \u00e8 considerata magistrale. Bergman, invece, vide aumentare la sua popolarit\u00e0 e, con la sua freschezza, oscur\u00f2 una Turner insolitamente fredda.\"\nCritica.\nFantafilm scrive che \"la MGM produce il remake del Dr. Jekyll and Mr. Hyde del 1931 [...], ma pur affidandosi al talento del regista Victor Fleming [...] e scegliendo un cast di prim'ordine, non raggiunge un risultato all'altezza della precedente pellicola. [...] Il film \u00e8 tuttavia interessante per la ricostruzione degli ambienti vittoriani, per il trucco essenziale di Jack Dawn, per la memorabile sequenza dell'incubo freudiano di Jekyll, e per il famoso scambio di ruoli concordato tra Turner e Bergman.\"\nOpere derivate.\nNello stesso anno venne prodotto un radiodramma tratto dal film, sempre interpretato dall'attore Spencer Tracy."}
{"id": "748138", "revid": "339392", "url": "https://it.wikipedia.org/wiki?curid=748138", "title": "Campionato italiano di hockey su slitta su ghiaccio", "text": ""}
{"id": "748142", "revid": "76079", "url": "https://it.wikipedia.org/wiki?curid=748142", "title": "Angoscia (disambigua)", "text": ""}
{"id": "748143", "revid": "77358", "url": "https://it.wikipedia.org/wiki?curid=748143", "title": "Testimone di Geova", "text": ""}
{"id": "748146", "revid": "33689", "url": "https://it.wikipedia.org/wiki?curid=748146", "title": "Gib (videogiochi)", "text": "Nel gergo dei videogiochi, i gib (abbreviazione di \"giblet\") sono immagini di pezzi di carne, organi interni, sangue e ossa, che vengono sparsi quando una persona o una creatura viene uccisa in maniera particolarmente violenta (ad esempio schiacciata o fatta esplodere). I gib sono spesso presenti nei videogiochi di tipo sparatutto in prima persona che in genere si concentrano sulla uccisione di un numero consistente di nemici.\nL'uso di questo neologismo viene spesso visto quando un nemico non solo \u00e8 morto, ma \u00e8 anche esploso lasciando resti di carne e organi interni. Il termine ha dato origine al verbo \"to gib\", per indicare l'azione di una uccisione violenta. \"Gibbare\" (traducibile in \"sbrandellare\") un nemico \u00e8 in genere considerato pi\u00f9 prestigioso rispetto al semplice atto di ucciderlo, anche se il punteggio guadagnato rimane uguale. I termini \"frag\" e \"gib\" sono spesso usati nel multigiocatore, in modalit\u00e0 di gioco come \"deathmatch\" e cattura la bandiera.\nIn certi giochi i \"gib\" scompaiono in breve tempo (spesso mentre il giocatore non li sta osservando) in quanto il carico di lavoro per il processore \u00e8 elevato in presenza di molti nemici e oggetti distrutti in questa maniera.\nIn alcuni giochi esiste la modalit\u00e0 \"Instagib\", che consiste nel usare un'arma a colpo singolo (vedi Quake 3) con la quale si uccide con un solo colpo, ed effettuando un \"gibbing\".\nCritiche.\nIl \"gibbing\" nei videogiochi ha causato un innalzamento dell'et\u00e0 minima necessaria a comprare certi prodotti a causa di possibili problemi legali riguardo alla protezione dei bambini. In molti giochi che presentano \"gib\" il valore assegnato dallo ESRB all'uscita del prodotto \u00e8 indicato come \"M\" per indicare \"Mature\" (il prodotto \u00e8 adatto a persone di et\u00e0 uguale o superiore a 17 anni).\nCi sono casi in cui i \"gib\" possono essere usati in diverse maniere alternative: per esempio, in \"Blood\" e \"Fable\", il giocatore pu\u00f2 comicamente calciare teste staccate come fossero palloni da calcio; in \"Rune\" il giocatore pu\u00f2 raccogliere teste e arti dei nemici morti per usarle come armi."}
{"id": "748149", "revid": "2206642", "url": "https://it.wikipedia.org/wiki?curid=748149", "title": "Ivalo", "text": "Ivalo (in Lingua sami di Inari: \"Avveel\", in Lingua sami settentrionale: \"Avvil\", in Lingua sami skolt: \"\u00c2\u02cavvel\") \u00e8 un piccolo insediamento nel comune finlandese di Inari, nella Provincia della Lapponia, situato sulle rive del fiume Ivalo e a circa 20 km dal lago Inari.\nIvalo \u00e8 una famosa localit\u00e0 turistica finlandese sia per gli sport invernali (sci alpino, snowboard, sci nordico) sia per quelli estivi (escursioni, mountain bike, pesca).\nIvalo fu gravemente danneggiata durante la seconda guerra mondiale nel corso della Guerra di Lapponia quando le truppe tedesche in ritirata guidate da Lothar Rendulic danneggiarono gravemente il paese.\nIvalo \u00e8 attraversato dalla strada europea E75 ed \u00e8 punto di partenza per la strada principale 91, che si estende fino al confine russo."}
{"id": "748153", "revid": "2126756", "url": "https://it.wikipedia.org/wiki?curid=748153", "title": "Domenico Zipoli", "text": "Biografia.\nEsordi e carriera.\nDurante i primi anni Zipoli studi\u00f2 probabilmente presso la scuola musicale della Cattedrale di Prato e poi con l'organista fiorentino Giovan Francesco Becattelli, attivo in questa citt\u00e0 negli anni 1704-1707. Nel 1707, grazie al patrocinio del principe Ferdinando de' Medici, pot\u00e9 studiare a Firenze con Giuseppe Maria Orlandini. Nel giugno di quell'anno si trasfer\u00ec a Roma. A quell'epoca potrebbe aver conosciuto Bernardo Pasquini (morto nel 1710), celebre virtuoso di clavicembalo, che potrebbe essere stato suo maestro, secondo quanto riferisce padre Giovan Battista Martini. Studi\u00f2, sia pur brevemente con Alessandro Scarlatti, forse a Napoli, dove si rec\u00f2 nel novembre-dicembre 1708. Dopo un breve soggiorno a Bologna (1709), ospite, e forse allievo, del padre Felice Lavinio Vannucci, Zipoli ritorn\u00f2 a vivere a Roma, dove gi\u00e0 nel 1710 era ben inserito nell'ambiente musicale, essendo anche membro della Compagnia dei musici di Santa Cecilia. Nel novembre 1710 fu nominato organista di Santa Maria in Trastevere. Nel 1715 era organista della chiesa del Ges\u00f9.&lt;br&gt;\nNegli anni romani compose due oratorii: \"Sant'Antonio di Padova\", eseguito nell'oratorio della Chiesa Nuova (1712) e \"Santa Caterina, vergine e martire\" a S. Girolamo della Carit\u00e0 (1714). Il primo gennaio 1716 firm\u00f2 la dedica alla principessa di Forano Maria Teresa Strozzi della sua celebre raccolta, le \"Sonate d'intavolatura per organo e cimbalo\", pubblicata in un'elegante edizione incisa su lastre di rame.\nGesuita, musicista e missionario.\nNel marzo o aprile 1716 Zipoli lasci\u00f2 Roma per trasferirsi a Siviglia, dove si trovava nel giugno di quell'anno, come novizio gesuita con il desiderio di essere inviato nelle Riduzioni gesuite delle colonie spagnole in America del Sud. L'anno dopo (1717) - ancora novizio - lasci\u00f2 la Spagna con un gruppo di 53 missionari che raggiunsero Buenos Aires, nel R\u00edo de la Plata (13 luglio 1717). Nel 1718 si stabil\u00ec a C\u00f3rdoba, dove segu\u00ec gli studi filosofici e teologici (1718-1724); tuttavia, a causa della mancanza di un vescovo, non pot\u00e9 essere ordinato sacerdote. Durante questi pochi anni si dedic\u00f2 contemporaneamente all'attivit\u00e0 di compositore, di maestro di coro e di organista nella chiesa dei Gesuiti. Presto la sua produzione si diffuse dal Paraguay alla Bolivia, al Per\u00f9, il cui vicer\u00e9 scrisse a C\u00f3rdoba, sollecitando l'invio delle composizioni di Zipoli. Stroncato dalla tubercolosi Zipoli mor\u00ec a C\u00f3rdoba nella casa dei gesuiti, il 2 gennaio 1726.\nFortuna e riscoperta della produzione.\nZipoli gode ancora oggi di una discreta notoriet\u00e0 grazie alla sua musica per organo e clavicembalo, che pubblic\u00f2 nel 1716 a Roma nella raccolta \"Sonate d\u2019intavolatura\". L'opera \u00e8 divisa in due parti: la prima parte contiene brani per organo destinati al servizio liturgico: Versetti in stile toccatistico e fugato, una Toccata in due parti, cinque canzoni, un Offertorio, due toccate per l'Elevazione, un Postcommunio e una Pastorale. La seconda parte contiene quattro suites e due partite per clavicembalo. L'opera \u00e8 stata ripubblicata per la prima volta in edizione moderna a cura di Alceo Toni nella collana \"I classici della musica italiana\" (fascicoli 145-150; Milano, La Santa, 1919-20), e in altre edizioni critiche, tra cui quella a cura di Luigi Ferdinando Tagliavini (Heidelberg, W. M\u00fcller, 1959).&lt;br&gt;\nNella seconda met\u00e0 del Novecento, grazie al lavoro di ricercatori e musicisti, tra cui Bernardo Illari, Piotr Nawrot, Luis Szaran, Francisco Curt Lange, alcune delle sue composizioni da chiesa, tra le quali messe, salmi, inni, ed altri pezzi, sono state scoperte a Chiquitos (Bolivia) e in altre citt\u00e0 sudamericane. Nel 1959 una sua messa a tre voci con due violini e organo, copiata a Potos\u00ed (Bolivia) nel 1784, fu scoperta nella cattedrale di Sucre; si tratta forse una rielaborazione di altre messe, fatta in questa citt\u00e0. Ancora in Bolivia, nel 1994, nell'archivio dell'arcivescovato di Chiquitos sono tornate alla luce una \"Messa degli Apostoli\", salmi per i vespri ed altre composizioni vocali e strumentali. Pi\u00f9 recentemente dagli archivi sudamericani sono riemerse delle partite sopra la Follia (\"Folias\") attribuite a Zipoli. Nei decenni successivi alla scomparsa del compositore, la sua musica continu\u00f2 ad essere molto apprezzata dai confratelli gesuiti, influenzando sensibilmente i musicisti ibero-americani delle successive generazioni. A Zipoli sono state attribuite anche tre sezioni dell'oratorio \"San Ignacio de Loyola\", copiate molti anni dopo la sua morte e conservate quasi complete nelle fonti latino-americane. Le musiche sacre riscoperte negli archivi religiosi dell'America latina sono state fatte conoscere al grande pubblico soprattutto dall'Ensemble Elyma diretto da Gabriel Garrido e dal Domenico Zipoli Ensemble. &lt;br&gt;\nDi Zipoli si conoscono anche tre cantate profane per voce e basso continuo, pubblicate dai musicologi Roberto Becheri e Gabriele Giacomelli, probabilmente risalenti al periodo romano, e una sonata per violino e basso continuo. \nLa sua produzione include anche due oratori eseguiti a Roma nel 1712 e nel 1714, di cui sopravvivono i libretti, ma non la musica."}
{"id": "748160", "revid": "90227", "url": "https://it.wikipedia.org/wiki?curid=748160", "title": "Aziende vivaistiche", "text": ""}
{"id": "748161", "revid": "228587", "url": "https://it.wikipedia.org/wiki?curid=748161", "title": "Gib", "text": ""}
{"id": "748163", "revid": "287204", "url": "https://it.wikipedia.org/wiki?curid=748163", "title": "Tayassu pecari", "text": "Il pecari labiato (\"Tayassu pecari\") \u00e8 un taiassuide diffuso nell'America centrale e meridionale, dove colonizza gli habitat pi\u00f9 disparati. \u00c8 l'unica specie del genere \"Tayassu\".\nI pecari labiati vivono in grandi gruppi che vanno dai 50 ai 300 o pi\u00f9 individui, anche se sembrano essere stati avvistati gruppi di 2000 esemplari.\nSono animali onnivori, nutrendosi prevalentemente di frutti, radici e vegetali: non disdegnano per\u00f2 di cibarsi di invertebrati, carogne e piccoli vertebrati.\nRaramente i gruppi vengono attaccati, in quanto tutti i pecari partecipano alla difesa di un esemplare in pericolo: singoli esemplari possono cadere vittima dei puma, dei giaguari o di cacciatori."}
{"id": "748164", "revid": "198277", "url": "https://it.wikipedia.org/wiki?curid=748164", "title": "Chrysalis Records", "text": "Chrysalis Records \u00e8 un'etichetta discografica indipendente britannica, fondata nel 1969. Il nome \u00e8 l'unione tra i nomi dei fondatori, Chris Wright e Terry Ellis.\nAgli esordi pubblic\u00f2 grandi successi rock di band come Jethro Tull e Procol Harum, ma il successo della suddetta label deriva soprattutto dai primi. Dal 1975 pubblic\u00f2 5 album della band progressive-rock Gentle Giant; alla fine degli anni settanta ingaggi\u00f2 artisti ska e reggae, mentre negli anni ottanta fu tra i promotori del movimento New romantic, con artisti come The Waterboys, Ultravox, Spandau Ballet, Billy Idol, Blondie, Ian Hunter, Go West, Icehouse, Belinda Carlisle, Bonnie Tyler, e Steeleye Span.\nNel 1985 Terry Ellis lasci\u00f2 la label, per fondare la Imago Records. L'unico uomo al timone della Chrysalis fu Chris Wright.\nNel 1991 il marchio fu acquistato dalla EMI. Sotto il marchio Chrysalis, tra i vari artisti, ha pubblicato dischi anche Ian Anderson nella sua carriera solista.\nDal 1980 al 1988 i dischi furono distribuiti dalle etichette RCA, BMG Ariola ed EMI. L'intero catalogo della \"Chrysalis Records\" (con esclusione della discografia dei Ten Years After) venne acquisito nel 2013 dalla Universal Music Group dopo l'assorbimento della EMI. La Warner Music Group acquist\u00f2 in seguito parte del catalogo (tra i quali Spandau Ballet, Ultravox e Jethro Tull) e altre etichette EMI detenute dalla Parlophone per 765 milioni di dollari. Dal 2010 al 2016 la distribuzione dei dischi \u00e8 stata curata dalla Capitol Records.\nNel 2016, in seguito a una decisione dell'Antitrust dell'Unione Europea, la Warner Music Group fu costretta a cedere il gruppo Chrysalis, acquisito dalla Blue Raincoat Music, capitanata tra gli altri da Chris Wright, il cofondatore originale. Attualmente, accanto all'opera di catalogo, produce nuove uscite di nuovi artisti."}
{"id": "748165", "revid": "118154612", "url": "https://it.wikipedia.org/wiki?curid=748165", "title": "Chrysalis", "text": ""}
{"id": "748168", "revid": "42179", "url": "https://it.wikipedia.org/wiki?curid=748168", "title": "Sperling &amp; Kupfer Editori", "text": ""}
{"id": "748169", "revid": "916580", "url": "https://it.wikipedia.org/wiki?curid=748169", "title": "Barbus tetrazona", "text": ""}
{"id": "748172", "revid": "916580", "url": "https://it.wikipedia.org/wiki?curid=748172", "title": "Barbo tetrazona", "text": ""}
{"id": "748173", "revid": "1522738", "url": "https://it.wikipedia.org/wiki?curid=748173", "title": "Mawtini", "text": "\"Mawtini\" (Patria mia) () \u00e8 un componimento poetico scritto dal poeta palestinese Ibr\u0101h\u012bm T\u016bq\u0101n () verso il 1934 in Palestina.\nDal 1936 al 1996 \u00e8 stato \"de facto\" l'ufficioso inno nazionale palestinese.\nLa musica originale \u00e8 stata composta da Muhammad Fulayfil (). Negli anni \u00e8 diventato popolarissimo nel mondo arabo.\nRecentemente \u00e8 stato adottato come inno nazionale dall'Iraq, in sostituzione del vecchio Ard al-Fur\u0101tayn (Terra dei due Eufrati).\nTesto arabo.\n\u0645\u064e\u0640\u0640\u0648\u0637\u0650\u0640\u0640\u0646\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\n\u0627\u0644\u062c\u0640\u0644\u0627\u0644\u064f \u0648\u0627\u0644\u062c\u0640\u0645\u0627\u0644\u064f \u0648\u0627\u0644\u0633\u064e\u0651\u0640\u0640\u0646\u064e\u0627\u0621\u064f \u0648\u0627\u0644\u0628\u064e\u0647\u064e\u0627\u0621\u064f\n\u0641\u0640\u0640\u0640\u064a \u0631\u064f\u0628\u064e\u0640\u0640\u0627\u0643\u0652 \u0641\u0640\u0640\u064a \u0631\u064f\u0628\u064e\u0640\u0640\u0640\u0627\u0643\u0652\n\u0648\u0627\u0644\u062d\u0640\u064a\u0627\u0629\u064f \u0648\u0627\u0644\u0646\u0640\u062c\u0627\u0629\u064f \u0648\u0627\u0644\u0647\u0640\u0646\u0627\u0621\u064f \u0648\u0627\u0644\u0631\u062c\u0640\u0627\u0621\u064f\n\u0641\u0640\u0640\u064a \u0647\u0640\u0640\u0640\u0648\u0627\u0643\u0652 \u0641\u0640\u0640\u064a \u0647\u0640\u0640\u0640\u0648\u0627\u0643\u0652\n\u0647\u0640\u0640\u0640\u0640\u0640\u0644\u0652 \u0623\u0631\u0627\u0643\u0652 \u0647\u0640\u0640\u0640\u0640\u0640\u0644\u0652 \u0623\u0631\u0627\u0643\u0652\n\u0633\u0640\u0627\u0644\u0650\u0645\u0627\u064b \u0645\u064f\u0640\u0646\u064e\u0640\u0639\u064e\u0651\u0640\u0645\u0627\u064b \u0648\u064e \u063a\u0627\u0646\u0650\u0640\u0645\u064e\u0627\u064b \u0645\u064f\u0640\u0643\u064e\u0631\u064e\u0651\u0645\u064e\u0627\u064b\n\u0647\u0640\u0640\u0640\u0640\u0640\u0644\u0652 \u0623\u0631\u0627\u0643\u0652 \u0641\u0640\u064a \u0639\u064f\u0640\u0640\u0640\u0644\u0627\u0643\u0652\n\u062a\u0628\u0640\u0644\u064f\u0640\u063a\u064f \u0627\u0644\u0633\u0650\u0651\u0640\u0645\u064e\u0640\u0627\u0643\u0652 \u062a\u0628\u0640\u0644\u0640\u063a\u064f \u0627\u0644\u0633\u0650\u0651\u0640\u0645\u064e\u0627\u0643\n\u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\n\u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\n\u0627\u0644\u0634\u0628\u0627\u0628\u064f \u0644\u0646\u0652 \u064a\u0643\u0650\u0644\u064e\u0651 \u0647\u064e\u0645\u064f\u0651\u0647\u064f \u0623\u0646\u0652 \u062a\u0633\u062a\u064e\u0642\u0650\u0640\u0644\u064e\u0651 \u0623\u0648 \u064a\u064e\u0628\u064a\u062f\u0652\n\u0646\u064e\u0633\u062a\u0642\u064a \u0645\u0646\u064e \u0627\u0644\u0640\u0631\u064e\u0651\u062f\u064e\u0649 \u0648\u0644\u0646\u0652 \u0646\u0643\u0648\u0646\u064e \u0644\u0644\u0639\u0650\u0640\u0640\u062f\u064e\u0649\n\u0643\u0627\u0644\u0639\u064e\u0640\u0628\u0640\u064a\u0640\u0640\u0640\u0640\u0640\u062f\u0652 \u0643\u0627\u0644\u0639\u064e\u0640\u0628\u0640\u064a\u0640\u0640\u0640\u0640\u0640\u062f\u0652\n\u0644\u0627 \u0646\u064f\u0631\u064a\u0640\u0640\u0640\u0640\u0640\u0640\u062f\u0652 \u0644\u0627 \u0646\u064f\u0631\u064a\u0640\u0640\u0640\u0640\u0640\u0640\u062f\u0652\n\u0630\u064f\u0644\u064e\u0651\u0640\u0646\u064e\u0640\u0627 \u0627\u0644\u0645\u064f\u0640\u0624\u064e\u0628\u064e\u0651\u0640\u062f\u0627 \u0648\u0639\u064e\u064a\u0634\u064e\u0640\u0646\u064e\u0627 \u0627\u0644\u0645\u064f\u0646\u064e\u0643\u064e\u0651\u0640\u062f\u0627\n\u0644\u0627 \u0646\u064f\u0631\u064a\u0640\u0640\u0640\u0640\u0640\u0640\u062f\u0652 \u0628\u0640\u0644\u0652 \u0646\u064f\u0639\u064a\u0640\u0640\u0640\u0640\u062f\u0652\n\u0645\u064e\u0640\u062c\u0640\u062f\u064e\u0646\u0627 \u0627\u0644\u062a\u0651\u0640\u0644\u064a\u0640\u062f\u0652 \u0645\u064e\u0640\u062c\u0640\u062f\u064e\u0646\u0627 \u0627\u0644\u062a\u0651\u0644\u064a\u0640\u062f\u0652\n\u0645\u064e\u0640\u0640\u0648\u0637\u0650\u0640\u0640\u0646\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\n\u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\n\u0627\u0644\u062d\u064f\u0633\u064e\u0627\u0645\u064f \u0648 \u0627\u0644\u064a\u064e\u0640\u0631\u064e\u0627\u0639\u064f \u0644\u0627 \u0627\u0644\u0643\u0640\u0644\u0627\u0645\u064f \u0648\u0627\u0644\u0646\u0632\u0627\u0639\u064f\n\u0631\u064e\u0645\u0652\u0640\u0640\u0640\u0640\u0640\u0640\u0632\u064f\u0646\u0627 \u0631\u064e\u0645\u0652\u0640\u0640\u0640\u0640\u0640\u0640\u0632\u064f\u0646\u0627\n\u0645\u064e\u0640\u062c\u062f\u064f\u0646\u0627 \u0648 \u0639\u0640\u0647\u062f\u064f\u0646\u0627 \u0648\u0648\u0627\u062c\u0640\u0628\u064c \u0645\u0646\u064e \u0627\u0644\u0648\u064e\u0641\u0627\n\u064a\u0647\u064f\u0640\u0640\u0640\u0640\u0640\u0640\u0632\u064f\u0651\u0646\u0627 \u064a\u0647\u064f\u0640\u0640\u0640\u0640\u0640\u0640\u0632\u064f\u0651\u0646\u0627\n\u0639\u0650\u0640\u0640\u0640\u0640\u0640\u0640\u0640\u0632\u064f\u0651\u0646\u0627 \u0639\u0650\u0640\u0640\u0640\u0640\u0640\u0640\u0640\u0632\u064f\u0651\u0646\u0627\n\u063a\u0627\u064a\u0629\u064c \u062a\u064f\u0640\u0634\u064e\u0640\u0640\u0631\u0650\u0651\u0641\u064f \u0648 \u0631\u0627\u064a\u0640\u0629\u064c \u062a\u0631\u064e\u0641\u0640\u0631\u0650\u0641\u064f\n\u064a\u0627 \u0647\u064e\u0640\u0640\u0640\u0646\u064e\u0640\u0640\u0627\u0643\u0652 \u0641\u0640\u064a \u0639\u064f\u0640\u0640\u0640\u0644\u0627\u0643\u0652\n\u0642\u0627\u0647\u0650\u0631\u0627\u064b \u0639\u0650\u0640\u0640\u0640\u062f\u0627\u0643\u0652 \u0642\u0627\u0647\u0650\u0640\u0631\u0627\u064b \u0639\u0650\u0640\u0640\u062f\u0627\u0643\u0652\n\u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a \u0645\u064e\u0640\u0640\u0648\u0637\u0650\u0640\u0640\u0646\u0650\u0640\u0640\u064a\nTraslitterazione.\nLa lettera c \u00e8 usata per la traslietterazione della ayn poich\u00e9 non permette ambiguit\u00e0 rispetto all'apostrofo, usato anche per il colpo di glottide, e perch\u00e9 il suono di ayn viene traslitterato con \"c\" anche in lingua somala"}
{"id": "748191", "revid": "73537", "url": "https://it.wikipedia.org/wiki?curid=748191", "title": "Peiping", "text": ""}
{"id": "748197", "revid": "1699816", "url": "https://it.wikipedia.org/wiki?curid=748197", "title": "Soulcalibur III", "text": " \u00e8 un videogioco picchiaduro della Namco, capitolo successivo a \"Soulcalibur II\" e quarto dell'omonima serie. \u00c8 uscito in esclusiva per PlayStation 2. Il gioco mantiene la particolarit\u00e0 di usare armi bianche (per lo pi\u00f9 spade ma anche pugnali, fruste acuminate e quant'altro) nei duelli; altra particolarit\u00e0 \u00e8 quella che due giocatori possono giocare in modalit\u00e0 \"versus\" contemporaneamente nell'arena.\nTrama.\nDopo innumerevoli ed orribili omicidi a cui \u00e8 stato costretto dalla Soul Edge, Siegfried riesce a liberarsi dalla schiavit\u00f9 che lo imprigionava, grazie all'aiuto della spada gemella Soul Calibur. Tuttavia la sua parte malvagia, Nightmare, \u00e8 ancora viva, racchiusa in un'armatura vuota, ed \u00e8 in cerca di vendetta. I due guerrieri, quindi, vogliono entrambi chiudere una volta per tutte la faccenda ma, nell'ombra, un altro personaggio sta tramando il suo piano. Zasalamel, l'uomo maledetto che non pu\u00f2 morire, nel momento in cui uno dei due cavalieri trionfer\u00e0 sull'altro, prender\u00e0 il potere di entrambe le spade, per porre fine alla \"maledizione\" che lo costringe a vivere per sempre (cosa a cui vuole rinunciare).\nModalit\u00e0 di gioco.\n\"Soulcalibur III\" si distingue dagl'altri giochi del suo genere, oltre per l'uso delle armi, anche per le originali modalit\u00e0 inserite dagli sviluppatori, tra cui si distinguono:\nStorie di anime e spade.\nRappresenta la modalit\u00e0 principale, un'ottima variante alla pi\u00f9 classica modalit\u00e0 storia degli altri picchiaduro. Scelto il proprio personaggio tra una vasta rosa, il giocatore ne seguir\u00e0 le vicende prendendone attivamente parte, tramite alcune scelte durante la narrazione, le quali cambieranno l'ordine di incontri che seguiranno ai dialoghi. Altra importante caratteristica sono i filmati interattivi, tra cui i finali multipli, in cui i personaggi devono schiacciare dei pulsanti entro un tempo limite, affinch\u00e9 si possano cambiare alcune situazioni.\nCronistorie della spada.\nA met\u00e0 tra gioco di ruolo e strategico con inframmezzati gli scontri picchiaduro, questa innovativa modalit\u00e0 offre la possibilit\u00e0 di utilizzare il proprio personaggio creato a parte: la trama incentrata sulla ricerca della verit\u00e0 da parte di un protagonista in realt\u00e0 molto inquieto ed indeciso, (il cui scopo alla fine \u00e8 concretamente solo combattere contro chiunque) si articola in 20 cronistorie in cui occorrer\u00e0 dirigere un proprio gruppetto di guerrieri sia strategicamente sul campo, sia personalmente in singolar tenzoni da lasciare in gestione al motore o da affrontare in prima persona con soddisfazioni e rischi correlati. Notevole vantaggio \u00e8 il poter mantenere progressi e personaggi creati in caso si decida di ricominciare una volta portata a termine l'ultima cronistoria.\nCreazione personaggi.\nPermette di creare e modificare personaggi da utilizzare poi nelle altre modalit\u00e0. Il loro numero \u00e8 limitato a quello degli slot presenti nel gioco (che comunque possono essere aumentati in varie maniere) ed offrono la scelta tra 14 classi differenti di guerrieri di entrambi i sessi con differenti possibilit\u00e0 di tratti somatici e di vestiario (per un totale di 17 elementi del corpo modificabili); questi personaggi inoltre acquisiranno durante il gioco nuove armi e stili di combattimento. \u00c8 inoltre possibile modificare i colori dei costumi dei personaggi principali.\nClassi e discipline.\nSono presenti anche altre discipline:\nSoul Of.\nSono discipline che prevedono l'uso delle armi/stile di combattimento dei personaggi principali(quali Mitsurugi, Xianghua, Nightmare, eccetera):\nArena delle Anime.\nIn questa modalit\u00e0 vengono proposte al giocatore dei combattimenti con numerose variante come, ad esempio, vincere solamente scaraventando l'avversario sul muro. Ogni sfida va prima sbloccata in vari modi, ed ognuna di esse presenta tre diversi gradi di difficolt\u00e0.\nVersus.\nUna modalit\u00e0 classica del genere; permette a due giocatori di scontrarsi nelle varie arene sbloccate, con tutti i personaggi delle altre modalit\u00e0. Viene inoltre lasciata la possibilit\u00e0 di cambiare l'handicap (la percentuale di salute) ed il numero di round da vincere per aggiudicarsi il match, che pu\u00f2 essere anche diverso tra i due contendenti.\nPersonaggi.\nPersonaggi principali.\nYoshimitsu \u00e8 lo stesso personaggio di \"Tekken\", riprodotto per\u00f2 con un aspetto che pi\u00f9 ricalcala le tradizioni giapponesi (ha quindi l'abbigliamento da Samurai originale con colori pi\u00f9 vistosi, mentre in \"Tekken\" ha un vestito da samurai ma in chiave futuristica).\nColonna sonora.\nLa colonna sonora di \"Soulcalibur III\", intitolata \"Soulcalibur III Original Soundtrack - Legend of Sounds\", \u00e8 stata composta da Junichi Nakatsuru, Ryuichi Takada e Keiki Kobayashi:\nLe tracce variano nello stile, dipendendo dall'arena a cui sono associate, e ogni personaggio principale \u00e8 rappresentato da un distinto tipo di suono. Per esempio, \"Ephemeral Dream\" (il tema di Setsuka) ha dei violini calmi e dei tamburi distanti che presentano un'immagine di alberi di fiori di ciliegio, i quali circondano l'arena al chiaro di luna della Jyurakudai Villa."}
{"id": "748206", "revid": "371529", "url": "https://it.wikipedia.org/wiki?curid=748206", "title": "Strictly Personal", "text": "Strictly Personal \u00e8 il secondo album di Captain Beefheart &amp; His Magic Band. Venne pubblicato nell'ottobre del 1968, quasi un anno dopo l'ingresso in studio della band per registrare il successore di \"Safe as Milk\". Il prodotto finale fu oggetto di controversie, soprattutto a causa del produttore Bob Krasnow, che aggiunse, senza l'assenso di alcun membro del gruppo, degli effetti a molte canzoni e una produzione che richiamava il rock psichedelico (molto in voga al tempo).\nIl disco.\nL'intenzione originale, a quanto pare, era quella di registrare per la Buddah Records un disco intitolato \"It Comes to You in a Plain Brown Wrapper\", che doveva essere composto in parte in studio ed in parte col cosiddetto metodo del live in studio. Una buona parte del materiale venne registrato tra l'ottobre ed il novembre del 1967. Ma, come scritto sul libretto di \"The Mirror Man Sessions\" (1999), quelle canzoni vennero bloccate dalla Buddah. \"Strictly Personal\" venne allora pubblicato dall'etichetta di Bob Krasnow, la Blue Thumb, che l'anno dopo compr\u00f2 i diritti per ri-registrare molte delle canzoni. In questa versione l'album conteneva versioni ampiamente rimaneggiate delle canzoni registrate nel 1967, con l'aggiunta di numerosi effetti psichedelici ad opera di Krasnow, che li aggiunse senza chiedere il consenso alla band mentre il gruppo era in tour. Beefheart dichiar\u00f2 sempre di detestare tali effetti, affermando che all'epoca non fu in grado di opporsi alle manomissioni di Krasnow, per paura di non trovare poi pi\u00f9 nessuno disposto a pubblicare le sue opere, visti i cattivi trascorsi con la A&amp;M e la Buddah Records. Alla fine di maggio ci fu una riunione tra Krasnow e la Magic Band. Il produttore aveva portato con s\u00e9 un acetato della copia master del disco in uscita. Quello che sentirono i membri del gruppo, li sciocc\u00f2. Nessuno si aspettava che Krasnow avesse cambiato cos\u00ec radicalmente il sound generale dell'album. C'erano effetti di distorsione del suono, nastri al contrario, l'aggiunta di eco, e dissolvenze varie. I membri del gruppo si divisero in due partiti: quelli che accettavano le modifiche (come John French) e coloro che invece erano molto contrariati (come Beefheart). Alcune fonti ritengono che Beefheart abbia inizialmente approvato gli interventi di Krasnow e che cambi\u00f2 il suo parere solo alcuni mesi pi\u00f9 tardi. Tuttavia, ci\u00f2 si trova in evidente contraddizione con le dichiarazioni dei membri del gruppo e con quelle di Beefheart stesso.\nParte dell'idea originaria per l'album, compresa la parte registrata dal vivo, venne pubblicata su album, insieme con una prima versione di \"Kandy Korn\", con il nome \"Mirror Man\" nel 1971. Altro materiale proveniente dalle sessioni del 1967 \u00e8 stato in seguito pubblicato sulla compilation \"I May Be Hungry But I Sure Ain't Weird\" (1992) che contiene undici delle tracce originali del master. Questa raccolta \u00e8 andata rapidamente fuori catalogo, ma tutti e undici i brani in essa contenuti sono disponibili attualmente nei dischi \"The Mirror Man Sessions\" e come bonus track della versione in CD di \"Safe as Milk\". Alcune delle tracce sono state anche usate per un album in vinile dal titolo \"It Comes to You in a Plain Brown Wrapper\" pubblicato dall'etichetta Sundazed nel 2008, ma che, nonostante il titolo, non restituisce il concept originario o la sequenza delle canzoni dell'abortito album del 1967.\nLa canzone \"Beatle Bones 'n' Smokin' Stones\" \u00e8 una parodia del rock psichedelico di band come i Beatles e i Rolling Stones. In particolare viene presa di mira e fatta oggetto di scherno la celebre canzone dei Beatles \"Strawberry Fields Forever\" (scritta in particolare da Lennon); il brano di Beefheart contiene infatti il sardonico ritornello: \"\u00abstrawberry fields, strawberry fields forever\u00bb\" su un tappeto di chitarre pseudo-psichedeliche. \u00c8 stato anche fatto notare che \"strawberry fields\" possa essere un contorto e ambiguo riferimento ad una qualit\u00e0 di LSD che circolava ai tempi. Van Vliet continu\u00f2 inoltre a parlare male di Lennon (anche se in realt\u00e0, almeno nei primi tempi, il Beatle fosse un suo grande ammiratore) dopo che non ricevette nessuna risposta ad un telegramma di sostegno che aveva inviato a lui e alla moglie Y\u014dko Ono durante il loro \"Bed-In per la pace\" del 1969. \"Beatle Bones 'n' Smokin' Stones\" \u00e8 stata fatta oggetto di cover dal gruppo The Fall nel 1996.\nTracce.\nTutte le canzoni scritte da Don Van Vliet"}
{"id": "748210", "revid": "125272264", "url": "https://it.wikipedia.org/wiki?curid=748210", "title": "Gliese 581", "text": "Gliese 581 (, abbreviato GJ 581; HO Librae) \u00e8 una stella situata nella costellazione della Bilancia. \u00c8 una debole nana rossa, variabile del tipo BY Draconis, che costituisce l'ottantasettesimo sistema stellare pi\u00f9 vicino alla Terra, distante circa 20,3 anni luce.\nAttorno alla debole stella orbita un sistema planetario costituito da tre pianeti, individuati secondo tecniche astrometriche, anche se per un certo periodo si \u00e8 pensato che i pianeti del sistema Gliese 581 fossero sei.\nIl primo pianeta individuato attorno alla stella \u00e8 stato Gliese 581 b, la cui scoperta fu annunciata nel 2005. Il sistema \u00e8 per\u00f2 salito alla ribalta delle cronache nel 2007, quando si \u00e8 ipotizzato che il pianeta \"c\", una super Terra allora appena scoperta, potesse essere potenzialmente abitabile in virt\u00f9 della sua collocazione allora ritenuta nella zona abitabile del sistema; analisi successive hanno per\u00f2 escluso questa possibilit\u00e0, dal momento che il pianeta \u00e8 ben pi\u00f9 interno della zona abitabile e che, stando ai modelli climatici sviluppati per i pianeti rocciosi conosciuti, Gliese 581 c potrebbe essere affetto da un effetto serra simile a quello di Venere. Assieme al pianeta \"c\" fu annunciata la scoperta di un terzo pianeta, Gliese 581 d, che si pensava fosse ai margini esterni della zona abitabile, mentre un altro pianeta, Gliese 581 e, il pi\u00f9 vicino alla stella madre, fu annunciato nell'aprile 2009: orbita ad una distanza dalla stella pari a circa un decimo della distanza che divide Mercurio dal Sole.\nNel settembre del 2010 fu annunciata la scoperta di un quinto e di un sesto pianeta, Gliese 581 f e Gliese 581 g; GJ 581 g sembrava all'interno della zona abitabile ed era pertanto il primo candidato ad essere abitabile. Una successiva analisi dei dati astrometrici ha messo in dubbio l'esistenza degli ultimi due pianeti, che rimasero \"non confermati\".\nNel luglio 2014 un ulteriore studio dimostr\u00f2 che anche il pianeta \"d\" non esisteva e il suo segnale era un artefatto causato dall'intensa attivit\u00e0 stellare. Tuttavia una successiva rianalisi dei dati suggerisce che il pianeta \"d\" potrebbe realmente esistere, nonostante la variabilit\u00e0 della stella.\nOsservazione.\nGliese 581 si trova nella porzione orientale della costellazione della Bilancia, quasi al confine con Scorpione ed Ofiuco, e pi\u00f9 precisamente a nord-est di , a nord di e Graffias (), e a sud-ovest di \u03b5 (Yed Posterior) e (Yed Prior). Si tratta tuttavia di una stella di magnitudine +10,6, dunque ben pi\u00f9 debole della magnitudine 6, che costituisce il limite di visibilit\u00e0 ad occhio nudo in un cielo terso e privo della Luna; per poter osservare l'astro \u00e8 dunque necessario munirsi di un adeguato strumento, come un telescopio.\nLa stella si trova nell'emisfero celeste australe, tuttavia la sua posizione prossima all'eclittica la rende potenzialmente osservabile da tutte le regioni abitate della Terra. Il periodo pi\u00f9 adatto per la sua osservazione \u00e8 compreso fra i mesi di aprile e luglio, dall'emisfero boreale, e per qualche mese in pi\u00f9 da quello australe.\nLa stella.\nLa stella centrale del sistema di Gliese 581 \u00e8 una debole nana rossa di classe spettrale M3V. Le nane rosse sono tutte stelle pi\u00f9 piccole del Sole (la loro massa infatti non supera il 40% della massa solare), motivo per il quale esse bruciano l'idrogeno nei loro nuclei ad una velocit\u00e0 significativamente pi\u00f9 bassa. La sua massa \u00e8 pari al 31% della massa della nostra stella e il raggio 0,29 volte quello del Sole. L'et\u00e0 della stella \u00e8 incerta: fu stimata tra i 7 e 11 miliardi di anni nel 2007, tuttavia studi pi\u00f9 recenti riducono la sua et\u00e0 a poco pi\u00f9 di 4 miliardi di anni. Gliese 581 \u00e8 una stella povera in metalli, avendo un rapporto Fe/He pari a \u22120,25.\nData la sua magnitudine apparente, pari a circa +10,6 (che la rende invisibile ad occhio nudo), e la distanza di 20,3 anni luce, \u00e8 possibile stimare che la stella abbia una temperatura effettiva di 3200 kelvin ed una luminosit\u00e0 pari a circa lo 0,2% della luminosit\u00e0 solare. Tuttavia, poich\u00e9 tutte le nane rosse irradiano principalmente nell'infrarosso vicino, con picchi di emissione localizzati a circa 830 nm (per raffronto, il picco di emissione del Sole \u00e8 collocato a 530\u00a0nm, nel mezzo dello spettro visibile), una simile stima sarebbe riduttiva nei confronti della luminosit\u00e0 totale della stella. Se si tiene in considerazione l'intera emissione elettromagnetica (correzione bolometrica), la luminosit\u00e0 totale della stella raggiunge l'1,3% della luminosit\u00e0 solare complessiva. Pertanto, un pianeta orbitante attorno alla nana rossa, perch\u00e9 possa ricevere dalla sua stella una quantit\u00e0 di radiazioni (insolazione) simile a quella che la Terra riceve dal Sole, dovrebbe trovarsi ad una distanza minore di quella a cui orbita la Terra; questa regione di spazio, tale che la quantit\u00e0 di radiazioni che la permeano permetta il mantenimento di acqua allo stato liquido, \u00e8 detta \"zona abitabile\". L'estensione di questa regione non \u00e8 fissa ed \u00e8 altamente variabile di sistema in sistema. Secondo le stime di alcuni astronomi, la zona abitabile del sistema di Gliese 581 si estende tra 0,11 e 0,28 unit\u00e0 astronomiche dalla stella, anche se la potenziale abitabilit\u00e0 dei pianeti dipende dalla presenza di altri fattori, quali una densa atmosfera ricca di acqua e anidride carbonica e dotata di una discreta copertura nuvolosa.\nGJ 581 \u00e8 classificata come una variabile BY Draconis, la cui variabilit\u00e0 dipende dalla presenza sulla fotosfera di macchie analoghe a quelle solari. Il \"General Catalogue of Variable Stars\" d\u00e0 per l'astro una magnitudine al massimo di 10,56 e al minimo di 10,58; ne risulta quindi un range di variabilit\u00e0 piuttosto basso, 20 mmag (0,020 magnitudini), molto vicino al margine di errore, ma sembra comunque trattarsi pi\u00f9 probabilmente di un fenomeno di variabilit\u00e0 a lungo termine. Misurazioni condotte dal MOST hanno invece mostrato fenomeni di variabilit\u00e0 a breve termine, con un range di variazione di circa 5 mmag (0,5%) lungo un periodo di un paio di settimane. Per via della massa si esclude che la stella possa essere una variabile a flare, anche se \u00e8 stata proposta, grazie alla misura di un limite superiore alla sua emissione X con ROSAT, una sua probabile emissione di raggi X.\nIl sistema planetario.\nTre sono i pianeti noti in orbita attorno a Gliese 581, assieme ad un disco di detriti. Tutti e tre i pianeti si trovano molto in prossimit\u00e0 della propria stella e le loro orbite sono quasi circolari. In ordine di distanza dalla stella, i pianeti sono rispettivamente, Gliese 581 e, Gliese 581 b e Gliese 581 c. Le lettere rappresentano l'ordine di scoperta, con b che \u00e8 stato il primo pianeta ad essere scoperto attorno alla stella (la lettera d era stata utilizzata per un pianeta non pi\u00f9 considerato in seguito esistente). I pianeti sono stati scoperti con il metodo della velocit\u00e0 radiale che permette di stabilire solo i limiti inferiori delle loro masse, senza poter avere informazioni riguardo alle loro dimensioni. La massa minima di b \u00e8 paragonabile a quella di Urano e Nettuno, mentre c ed e hanno masse minimo un paio di volte quella della Terra. Tutti e tre i pianeti orbitano pi\u00f9 internamente rispetto al limite interno della zona abitabile.\nCronologia delle scoperte.\nGigante gassoso delle dimensioni di Nettuno, Gliese 581 b fu il primo pianeta individuato in orbita attorno a Gliese 581, nell'agosto del 2005, grazie ad osservazioni condotte attraverso lo spettrografo HARPS, montato sul telescopio di 3,6 metri di diametro dell'osservatorio di La Silla dell'ESO. Era, allora, il quinto pianeta scoperto in orbita intorno ad una nana rossa. Situato in una posizione molto vicina alla stella (appena 0,04 unit\u00e0 astronomiche - UA -), il pianeta \u00e8 almeno 16 volte pi\u00f9 massiccio della Terra e completa la propria orbita in soli 5,4 giorni.\nOsservazioni condotte con lo stesso strumento, portarono all'annuncio nel 2007 della scoperta di altri due pianeti, Gliese 581 c e Gliese 581 d, posti ai margini, rispettivamente interno ed esterno, della zona abitabile del sistema. Dei due, cattur\u00f2 in particolare l'attenzione degli astronomi Gliese 581 d, le cui caratteristiche - un periodo orbitale di 66,8 giorni terrestri e una massa stimata in 5,6 M\u2295 - lo rendevano un potenziale candidato per ospitare forme di vita.\nLa scoperta di un quarto pianeta, Gliese 581 e, fu annunciata il 21 aprile 2009. Con una massa minima stimata in circa 1,7 M\u2295, era il pianeta extrasolare ad avere la massa pi\u00f9 prossima a quella terrestre scoperto intorno a una stella di sequenza principale. Con un periodo orbitale di 3,15 giorni, risultava essere il pianeta pi\u00f9 interno del sistema.\nL'esame dei dati raccolti durante gli undici anni precedenti, tramite gli strumenti HIRES, montato sui telescopi Keck, ed HARPS, condusse alcuni scienziati ad annunciare nel 2010 la scoperta di altri due pianeti, denominati Gliese 581 g e Gliese 581 f. Per il primo dei due, soprannominato \"Zarmina\" da uno dei suoi scopritori, era stata stimata una massa compresa tra le 3,1 e le 4,3 masse terrestri e un periodo orbitale di 36,56 giorni; la sua posizione all'interno della zona abitabile del sistema lo rendeva particolarmente interessante per valutarne una potenziale abitabilit\u00e0; fu inoltre ipotizzato che il pianeta fosse soggetto a un blocco mareale e rivolgesse pertanto alla stella sempre la medesima porzione della superficie (\"rotazione sincrona\"). Per Gliese 581 f fu invece stimata una massa di circa 7 masse terrestri ed un periodo di rivoluzione di 433 giorni.\nLa scoperta di questi ultimi pianeti fu tuttavia messa in dubbio da una successiva analisi dei dati, condotta da F. Pepe e presentata al 276\u00b0 simposio dell'Unione Astronomica Internazionale (2010), dalla quale non si ebbe alcun riscontro preciso della loro esistenza, motivo per il quale rimasero indicati come \"non confermati\" sulla \"Extrasolar Planets Encyclopaedia\". Studi successivi, pubblicati nel settembre del 2011, esclusero in modo definitivo l'esistenza dei due pianeti.\nUlteriori analisi, pubblicate sulla rivista \"Science\" nel luglio del 2014, hanno determinato che i segnali che indicavano la presenza di due o forse tre pianeti orbitanti nella zona definita \"abitabile\" intorno alla stella Gliese 581 (in particolare dei pianeti \"d\" e \"g\") erano falsi, essendo stati confusi con il rumore di fondo prodotto dall'intensa attivit\u00e0 magnetica della stessa stella, come dichiarato da Paul Robertson, coordinatore del nuovo studio su Gliese 581. La scoperta ha quindi sconfessato le analisi precedenti ed escluso l'esistenza dei pianeti d, g ed f e, in generale, di pianeti abitabili intorno a Gliese 581. Suvrath Mahadevan, uno degli autori dello studio, ha affermato: \u00abLa nostra ricerca mette in evidenza come il rumore delle armoniche della rotazione della stella appartengono alla stessa gamma di quelle della sua zona abitabile. Questo aumenta il rischio di rilevazioni di pianeti inesistenti\u00bb.\nGliese 581 e.\nGliese 581 e \u00e8 il pianeta pi\u00f9 vicino alla stella madre noto nel sistema di Gliese 581. Completa un'orbita in 3,15 giorni ed \u00e8 stato stimato che la sua massa non possa essere inferiore a circa 1,7 M\u2295, dato che lo rende il pianeta extrasolare ad avere la massa pi\u00f9 prossima a quella terrestre scoperto intorno a una stella di sequenza principale. La sua scoperta \u00e8 stata annunciata il 21 aprile 2009; si riteneva all'epoca che appartenesse al sistema un quarto pianeta, Gliese 581 d, da cui la denominazione come Gliese 581 e.\nGliese 581 b.\nGliese 581 b, \u00e8 un gigante gassoso delle dimensioni di Nettuno; il pianeta \u00e8 il pi\u00f9 massiccio e il primo ad essere scoperto attorno a Gliese 581, nell'agosto 2005. Al momento della scoperta era anche il quinto pianeta scoperto in orbita intorno ad una nana rossa. Situato in una posizione molto vicina alla stella (appena 0,04 unit\u00e0 astronomiche - UA -), il pianeta \u00e8 almeno 16 volte pi\u00f9 massiccio della Terra e completa la propria orbita in soli 5,4 giorni.\nGliese 581 c.\nGliese 581 c \u00e8 il pianeta pi\u00f9 esterno noto nel sistema di Gliese 581 e fu scoperto nell'aprile 2007 dall'European Southern Observatory. Si ritiene che il pianeta sia di tipo roccioso, con una massa minima stimata sulle 5 masse terrestri \u2013 M\u2295 \u2013 (un terzo della massa di Nettuno) ed un raggio 1,5 volte quello della Terra; si tratta per\u00f2 solamente di supposizioni, in quanto non \u00e8 possibile effettuare una misura diretta del raggio poich\u00e9 il pianeta non \u00e8 un oggetto transitante. Inizialmente si riteneva che il pianeta si trovasse nella zona abitabile del sistema, motivo per il quale si stimava che la temperatura superficiale media del pianeta fosse compresa tra \u22123\u00a0\u00b0C (assumendo un'albedo simile a Venere) e 40\u00a0\u00b0C (con un'albedo simile a quella terrestre). In realt\u00e0, misurazioni successive hanno mostrato che GJ 581 c orbita pi\u00f9 internamente rispetto al limite interno della zona abitabile del sistema; per di pi\u00f9, riceve dalla stella un irraggiamento superiore del 30% rispetto a quello che Venere riceve dal Sole. Pertanto, ipotizzando anche un eventuale effetto serra, \u00e8 possibile che le temperature del pianeta siano di gran lunga pi\u00f9 elevate (~500\u00a0\u00b0C), il che lo renderebbe quindi affine per condizioni climatiche proprio a Venere. Alcuni astronomi ritengono che il sistema, nelle prime fasi della sua storia, abbia subito un processo di migrazione planetaria, che avrebbe potuto trasferire Gliese 581 c dalla \"frost line\", regione in cui si sarebbe formato, sino all'attuale posizione; stando a questo modello, il pianeta avrebbe avuto una composizione simile a quella di altri corpi ghiacciati del sistema solare, come il satellite di Giove Ganimede. Gliese 581 c compie un'orbita completa attorno alla stella in poco meno di 13 giorni.\nGliese 581 d.\nOsservazioni astrometriche condotte nel 2007 rivelarono la presenza di un terzo pianeta, denominato Gliese 581 d, orbitante attorno alla stella madre in 66,8 giorni terrestri; la sua massa \u00e8 stata inizialmente stimata in 7,1 M\u2295, ma successive misurazioni della velocit\u00e0 radiale della stella ne hanno comportato una riduzione a 5,6 M\u2295 (tra un terzo e la met\u00e0 di quella di Urano), mentre pi\u00f9 tardi, nel 2011, la sua massa fu stimata attorno alle 6 M\u2295. Il pianeta orbita nel margine esterno della zona abitabile, il che lo rende un potenziale candidato per assecondare lo sviluppo di eventuali forme di vita.\nLa sua esistenza fu messa in discussione quando uno studio del 2014 da parte di Paul Robertson e colleghi sment\u00ec l'esistenza di \"d\", affermando che il segnale era un artefatto causato dall'attivit\u00e0 stellare e non proveniva da un corpo orbitante attorno a Gliese 581. Tuttavia, una successiva rianalisi dei dati suggerisce che il pianeta potrebbe realmente esistere.\nDisco di detriti.\nIl 27 novembre 2012, l'Agenzia spaziale europea ha annunciato che tramite osservazioni ottenute dal Herschel Space Observatory aveva scoperto una cintura di comete ad una distanza compresa tra le 25 e 60 UA dalla stella. Dovrebbe avere almeno 10 volte il numero di comete del sistema solare. La scoperta di questa cintura cometaria esclude la presenza di pianeti giganti gassosi oltre le 0,75 UA dalla stella. Tuttavia per mantenere la cintura di comete rifornita nel tempo potrebbe essere richiesta la presenza di un pianeta di massa nettuniana a circa 5 UA dalla stella madre.\nSegue un prospetto dei parametri dei vari pianeti noti."}
{"id": "748236", "revid": "110157", "url": "https://it.wikipedia.org/wiki?curid=748236", "title": "Sperling &amp; Kupfer", "text": "Sperling &amp; Kupfer \u00e8 una casa editrice italiana fondata nel 1899. Dal 1995 fa parte del Gruppo Mondadori.\nStoria.\nNel 1899 l'editore tedesco Heinrich Otto Sperling, che aveva avviato quattro anni prima a Stoccarda una casa editoriale specializzata soprattutto in materie tecnico-scientifiche, espandendosi in breve tempo in Francia, Belgio e Lussemburgo, apr\u00ec nel giugno di quell'anno una filiale a Milano, in Corso Venezia. Nel 1906 pubblica la nuova medicina naturale di Bilz e il Grande atlante geografico di Stieler e nel 1909 il Vocabolario tecnico illustrato di Schlomann. Il responsabile della sede italiana fu Richard Kupfer, formatosi alla Scuola libraria di Lipsia, il cui nome fu aggiunto nel 1911 alla dicitura della casa editrice stessa. Con lo scoppio della Prima guerra mondiale il processo di sviluppo della casa editrice si ferma in quanto i proprietari, di nazionalit\u00e0 tedesca, sono costretti a lasciare l'Italia.\nL'attivit\u00e0 riprende nel 1925 con la cessione della quota di Sperling a Kupfer, che diventa unico proprietario del marchio. Nel 1927 l'editore si \u00e8 trasformato in societ\u00e0 in accomandita semplice e Richard Kupfer si era ritirato a Lugano. Il 1929 \u00e8 l'anno in cui la societ\u00e0 passa sotto la presidenza di Harry Betz, a cui segue nel 1935 Federico Giannoni. Gli anni trenta segnarono il lancio di due collane prestigiose: Narratori Nordici (1929) e Pandora (1931), con le quali si diffusero in Italia le opere di narratori nord-europei e mitteleuropei. Nel 1934 nascono le prime enciclopedie, tra cui l\"'Enciclopedia dei Maestri\", seguita nel 1937 dall'\"Enciclopedia Bancaria\". Sempre tra gli anni trenta e quaranta, vengono pubblicati volumi di igiene, medicina, urbanistica, atlanti e riviste (come \"Geopolitica\" e \"L'annunciatore politecnico librario\").\nNel 1943 la sede dell'editore fu trasferita temporaneamente a Merano, per salvare quanto era rimasto dai bombardamenti, per poi tornare nel capoluogo lombardo dopo la fine del conflitto. Negli anni cinquanta l'editore don\u00f2 rilievo a temi legati all'indagine sociale, alla politica economica e alla manualistica scientifica. Negli anni settanta fu rilevata da Tiziano Barbieri Torriani, il quale port\u00f2 in Italia i best-seller americani. Torriani aveva messo insieme un gruppo di dieci soci per acquisire da Carlo Alessandro De Michelis la Sperling &amp; Kupfer. Negli anni settanta Barbieri Torriani, con l'aiuto di Alberto Orefice, mette insieme 30.000 voci corredate di fonetica internazionale, nel dizionario simultaneo in cinque lingue. Nello stesso periodo la Sperling &amp; Kupfer importa alcuni importanti best-seller di autori americani, tra cui Irving Wallace, Sidney Sheldon, Judith Krantz, Danielle Steel, Barbara Taylor Bradford e Stephen King.\nNegli anni ottanta nell'azionariato del marchio Sperling &amp; Kupfer entra il Gruppo Mondadori, per poi essere acquisita interamente nel 1995, dopo la morte di Torriani, sotto l'amministrazione di Giuseppe Baroffio e la direzione editoriale di Carla Tanzi. Nel 1980 la Sperling &amp; Kupfer inserisce nel proprio catalogo volumi dedicati alla nutrizione, tra cui \"La dieta Scarsdale\", del cardiologo americano Herman Tarnower, al benessere e allo sport, si ricorda la collana sportiva conosciuta come \"la gialla\". Nel 1983 rileva l'editore storico Frassinelli grazie alla mediazione di Erich Linder. Nel 1984 pubblica la collana \"Management\", diretta da Giuseppe Turani: tra i titoli di maggior successo si ricorda \"L\u2019avvocato\" , la biografia di Gianni Agnelli, la guida L\"One Minute Manager\" di Kenneth Blanchard e Spencer Johnson. Nel 1988 la casa editrice ha inaugurato la Sperling Paperback, dedicata alla pubblicazione dei propri successi in edizione tascabile, con il marchio Superbestseller. Nel 1995 nasce la collana I Miti, dedicata ai volumi superconomici.\nNel 2013 nasce Pickwick, la linea tascabile che riunisce, in unico catalogo, gli autori stranieri e italiani di Sperling &amp; Kupfer e Piemme. Nello stesso anno nasce la collana Wellness, inglobando titoli per la cura della mente, del corpo e dello spirito. Nel 2016 nasce la collana Pickwick Big, dedicata ai grandi successi, in un formato \u201ctrade paperback\u201d. I primi ad essere pubblicati in questa collana sono stati 22.11.63 di Stephen King, e per l\u2019Italia La Vigna di Angelica di Sveva Casati Modignani, a seguire con uno dei long-seller pi\u00f9 importanti della linea paperback, Donne che corrono coi lupi di Clarissa Pinkola Estes.\nSperling &amp; Kupfer pubblica Igor Sibaldi, Sergio Bambar\u00e9n, Stephen King, Anna Todd, Danielle Steel, Tom Rob Smith, John Grogan e, tra gli italiani, Sveva Casati Modignani, Maria Daniela Raineri, Salvo Sottile, Diego Galdino, Andrea Carlo Cappi e Diletta Leotta. Importante anche la produzione di saggistica e varia tra cui Luca Telese, Eduardo Galeano, Antonio Caprarica, Costantino D'Orazio, Pietro Grasso e Melania Rizzoli, Diego Dalla Palma, Fiammetta Fadda, Spenser Johnson, Philip Kotler e Luc Montagnier.\nDivisioni.\nSperling &amp; Kupfer ha sviluppato quali principali linee di prodotto la narrativa, la saggistica, l'economia, la manualistica e la divulgazione."}
{"id": "748250", "revid": "712828", "url": "https://it.wikipedia.org/wiki?curid=748250", "title": "Conflitti della Terra di Mezzo", "text": ""}
{"id": "748251", "revid": "1564499", "url": "https://it.wikipedia.org/wiki?curid=748251", "title": "Kantharos", "text": "Il cantaro o k\u00e1ntharos (pl. \"k\u00e1ntharoi\") dal greco \u03ba\u03ac\u03bd\u03b8\u03b1\u03c1\u03bf\u03c2 (latino \"cantharus\"), era una coppa per bere diffusa in ambito greco ed etrusco.\nDescrizione.\nIl termine deriva da fonti antiche le quali tuttavia non permettono di individuare con certezza a quale forma venisse attribuito; Ateneo di Naucrati (11.473d) ne ricorda il piede ampio e lo stelo sottile. Per convenzione in et\u00e0 moderna si applica ad una coppa che, nella sua forma pi\u00f9 tipica e diffusa, \u00e8 caratterizzata da due alte anse verticali, che si estendono in altezza oltre l'orlo incurvandosi verso di esso, un invaso profondo, leggermente distinto in una parte superiore e una inferiore, quest'ultima distinta dallo stelo da una modanatura ad anello, con un diametro che mediamente misura tra i 10 e i 15 cm. \u00c8 ricorrente nelle rappresentazioni vascolari, e spesso come attributo di Dioniso.\nNegli esemplari di et\u00e0 protogeometrica le anse sono basse e si alzano a partire dal periodo geometrico; durante il protoattico si diffonde una versione con corpo pi\u00f9 stretto e orlo pi\u00f9 alto. Il kantharos era particolarmente diffuso nella ceramica etrusca in bucchero dalla fine del VII secolo a.C., dove vengono enfatizzati l'orlo e il piede; questa versione, che corrisponde alla forma tipica, si diffonde nel VI secolo a.C. in Attica e in Beozia. L'ultima evoluzione del kantharos \u00e8 quella che si trova nella ceramica apula a figure rosse e nella ceramica greca a vernice nera del IV e III secolo a.C.\nParallelamente alla forma principale si sviluppano altre tipologie con anse che si mantengono all'altezza dell'orlo, pareti concave, piede basso, con o senza stelo, profilo continuo, o assenza di orlo, con una sola ansa; non mancano i kantharoi plastici, con protomi umane e gianiformi.\nFu usato, insieme ad altre forme, come lampada pensile nelle chiese in epoca medievale."}
{"id": "748254", "revid": "1516566", "url": "https://it.wikipedia.org/wiki?curid=748254", "title": "Sant'Egidio alla Vibrata", "text": "Sant'Egidio alla Vibrata \u00e8 un comune italiano di abitanti della provincia di Teramo in Abruzzo. Fa parte dell'unione dei comuni Citt\u00e0 Territorio-Val Vibrata.\nGeografia fisica.\nIl territorio di Sant'Egidio alla Vibrata \u00e8 situato nella Val Vibrata. A nord confina con i comuni marchigiani di Maltignano e Ascoli Piceno, ad est con Ancarano, Torano Nuovo e Sant'Omero, a sud con Civitella del Tronto e ad ovest con Ascoli Piceno e Folignano.\nNella classificazione climatica \u00e8 contrassegnato come \"Zona D\".\nStoria.\nIn base alla suddivisione augustea dell'Italia, il territorio in cui oggi sorge Sant'Egidio alla Vibrata faceva parte della Regio V Picenum. La regione, come molti territori romani, fu sconvolta da tumulti e razzie durante le invasioni barbariche, fino alla caduta dell'Impero romano d'Occidente.\nSuccessivamente, durante la dominazione longobarda, il territorio fu oggetto di contesa fra i due ducati di Spoleto e di Benevento; disputa che si risolse a favore del ducato di Spoleto. La dominazione longobarda contribu\u00ec allo sviluppo e alla modernizzazione dei territori; i Longobardi fortificarono le strutture e si insediarono a Faraone (derivato dal toponimo longobardo fara), oltre che nei territori limitrofi; sono state rinvenute alcune tombe nei pressi della collina dell'\"Ascensione\". \u00c8 probabile che dall'insediamento di Faraone che si gener\u00f2 il successivo borgo di Sant'Egidio alla Vibrata, sviluppatosi intorno a un convento dedicato all'omonimo santo.\nIntorno al 1300, durante le dispute fra ascolani e teramani per la rivendicazione del possesso della Valle del Vibrata, furono distrutte parte della chiesa e del convento; negli anni successivi i territori e le relative strutture subirono ulteriori danni a causa di diversi terremoti che colpirono la zona.\nPapa Sisto V, nell'atto di istituzione della diocesi di Montalto, aggreg\u00f2 ad essa l'abbazia di Monte Santo unitamente alle chiese di Faraone e Sant'Egidio. Sant'Egidio ebbe il privilegio di essere considerata, assieme a Civitella del Tronto, citt\u00e0 regia e per tale motivo venne esentata dai tributi feudali fino al 1642, quando fu infeudata da Pompeo Procaccino da Civitella del Tronto; il 23 settembre 1679 fu venduta, per una somma di 780 ducati, ad Orazio Buongiovanni da Roma; il 3 gennaio 1695 pass\u00f2 a Lucrezia De Mendoza y Alarcon, marchesa di Monacilioni; nel XVIII secolo pass\u00f2, in parte, al barone Guidobaldi di Nereto.\nIn coincidenza con l'Unit\u00e0 d'Italia, al comune di Sant'Egidio fu accorpato quello di Faraone assumendo definitivamente il nome di \"Sant'Egidio alla Vibrata\" con un regio decreto del 23 giugno 1863.\nSimboli.\nLo stemma e il gonfalone del comune di Sant'Egidio alla Vibrata sono stati concessi con decreto del presidente della Repubblica del 25 ottobre 1950.\nIl gonfalone municipale \u00e8 un drappo di azzurro.\nMonumenti e luoghi d'interesse.\nBorgo medievale di Faraone.\nIl borgo fortificato, risalente all'alto medioevo, \u00e8 in stato di abbandono fin dagli anni Cinquanta del secolo scorso a causa di un evento sismico e per l'accentuarsi del movimento franoso che resero inagibili le dimore del piccolo centro. Con il Decreto del Presidente della Repubblica, n. 424, del 23 febbraio 1952, si stabil\u00ec lo spostamento della popolazione in nuova sede urbana.. Di pregio storico ed artistico sono le mura perimetrali di difesa, la porta meridionale di accesso e la chiesa dedicata a Santa Maria della Misericordia.\nArchitetture religiose.\nChiesa di Sant'Egidio Abate.\nLa chiesa, nata come priorato monastico dell'abbazia benedettina di Monte Santo, si presenta in stile romanico a tre navate con abside rotonda. La costruzione risale alla prima met\u00e0 del XII secolo, molto probabilmente integrando una primitiva struttura ecclesiastica dell'VIII secolo (pluteo ornato bizantino). Le monofore con archivolto in pietra in un solo blocco e strombatura interna costituiscono precisi riferimenti dell'architettura abruzzese del tempo.\nIn origine era un possedimento dell'ormai scomparso castello di Ripa Quadrellara, all'interno dell'amministrazione ascolana.\nLa chiesa \u00e8 stata decurtata in lunghezza nel suo prospetto principale cos\u00ec come \u00e8 stato effettuato un completo rimodellamento degli ambienti interni a causa degli eventi bellici del 1304; il rifacimento \u00e8 stato eseguito con uno stile simile al gotico, che in quell'epoca andava affermandosi anche in Abruzzo; tale rifacimento comport\u00f2 aperture di alte monofore sulla parete destra.\nUlteriori ristrutturazioni risalgono al XV secolo cos\u00ec come la facciata, che \u00e8 stata rifatta nel 1524 con mostra del portale rinascimentale recante il sole radiante bernardiniano. L'innalzamento del campanile fu promosso nel 1555 dal vescovo di Ascoli.\nAltre chiese.\nL'organo: nuova opera del 1984 del Maestro Organaro Alessandro Girotto. L'organo \u00e8 posizionato nella cantoria alla sinistra dell'altare, dirimpetto in controfacciata il registro del pedale del basso 8\nEconomia.\nNella seconda met\u00e0 del XX secolo, i contributi della Cassa del Mezzogiorno hanno consentito la crescita delle attivit\u00e0 economiche del territorio e il sostegno del distretto industriale tessile della Val Vibrata. A Sant'Egidio hanno sede due aziende di abbigliamento, il maglificio Gran Sasso e la jeanseria Casucci, oltre alla Top87 che produce abbigliamento sportivo.\nSport.\nIl Sant'Egidio 90 Villa Marchesa, societ\u00e0 di calcio a 5 oggi scomparsa, ha disputato alcuni campionati nazionali, compresa una stagione in Serie A (1996-97). Nel comune ha inoltre sede il Kartodromo Val Vibrata.\nL'Associazione Sportiva Dilettantistica Nuova Santegidiese 1948 \u00e8 la societ\u00e0 calcistica della citt\u00e0, nata dopo il fallimento della AS Santegidiese 1948."}
{"id": "748257", "revid": "122903315", "url": "https://it.wikipedia.org/wiki?curid=748257", "title": "Canoa/kayak ai Giochi della XXIII Olimpiade", "text": "Si sono svolte 12 gare di canoa/kayak alle olimpiadi estive 1984, nove maschili e tre femminili. \u00c8 stata introdotta in questa edizione dei giochi la gara del K4 femminile."}
{"id": "748259", "revid": "339392", "url": "https://it.wikipedia.org/wiki?curid=748259", "title": "Namikaze Minato", "text": ""}
{"id": "748260", "revid": "34119", "url": "https://it.wikipedia.org/wiki?curid=748260", "title": "Terahertz", "text": ""}
{"id": "748262", "revid": "767487", "url": "https://it.wikipedia.org/wiki?curid=748262", "title": "William Hume-Rothery", "text": "Terminati gli studi superiori cerc\u00f2 di intraprendere la carriera militare, ma una meningite che gli distrusse i nervi dell'udito e compromise il senso dell'equilibrio glielo imped\u00ec. Decise allora, nel 1918, di intraprendere gli studi in chimica frequentando l'Universit\u00e0 di Oxford. Conseguito il dottorato e l'abilitazione in chimica, Hume-Rothery, seguendo il suggerimento di Frederick Soddy, consegue nel 1926 anche il dottorato in metallurgia presso la \"Royal School of Mines\" di Londra. Torn\u00f2 quindi all'Universit\u00e0 di Oxford ad effettuare attivit\u00e0 di ricerca e nel 1938, dopo l'istituzione di una cattedra di metallurgia, cominci\u00f2 anche ad insegnare. Verso il 1957, usufruendo dei finanziamenti di diverse compagnie metallurgiche, fond\u00f2 il Dipartimento di Metallurgia presso l'Universit\u00e0 di Oxford e ne fu direttore fino al 1966.\nI suoi studi si concentrarono soprattutto sullo studio delle leghe interstiziali e di sostituzione di studiando i diversi rapporti di combinazioni. Trasse la conclusione che la struttura cristallina delle leghe \u00e8 funzione della dimensione degli atomi, della loro relativa valenza e di propriet\u00e0 quali l'elettronegativit\u00e0. La regola di Hume-Rothery, di derivazione statistica, governa le fasi intermetalliche definite \"fasi di Hume-Rothery\".\nIn suo onore, dal 1974, la \"Mineral, Metals &amp; Materials Society\" britannica ha istituito il \"Premio Hume-Rothery\" conferendolo agli scienziati che si sono distinti nel campo della scienza dei materiali."}
{"id": "748263", "revid": "599013", "url": "https://it.wikipedia.org/wiki?curid=748263", "title": "Thz", "text": ""}
{"id": "748264", "revid": "125079860", "url": "https://it.wikipedia.org/wiki?curid=748264", "title": "Comunit\u00e0 montana dell'Ufita", "text": "La comunit\u00e0 montana dell'Ufita \u00e8 situata nel settore Nord della provincia di Avellino, estendendosi lungo l'Appennino campano a cavallo della linea spartiacque, approssimativamente tra le valli dell'Ufita, del Cervaro e del Miscano.\nL'ente ha sempre avuto sede in Ariano Irpino, sebbene fin dal 2009 tale comune non faccia pi\u00f9 parte della comunit\u00e0 montana stessa.\nStoria.\nCostituitasi il 3 settembre 1974, la comunit\u00e0 montana dell'Ufita comprendeva inizialmente 19 comuni totalmente o parzialmente montani; tra di essi figurava anche Apice (in provincia di Benevento), passato poi alla comunit\u00e0 montana del Fortore dal 1998. Nel contempo i contigui comuni non montani di Gesualdo, Melito Irpino e Sturno venivano per\u00f2 aggregati, sia pur temporaneamente, alla comunit\u00e0 montana dell'Ufita, il cui numero totale di comuni saliva cos\u00ec a 21.\nIn seguito, la legge regionale n\u00b0 20 dell'11 dicembre 2008 stabiliva invece requisiti assai stringenti, tanto che la comunit\u00e0 montana dell'Ufita subiva la perdita, oltre che dei tre comuni non montani gi\u00e0 citati, anche di Ariano Irpino. Infatti tale comune, pur avendo una conformazione territoriale totalmente montuosa, non ne fa pi\u00f9 parte dal 1\u00ba gennaio 2009 poich\u00e9 la sua popolazione supera il tetto massimo dei abitanti fissato dalla Regione. A partire dal 2009 il numero di comuni facenti parte dell'ente scendeva perci\u00f2 a 17.\nA seguito di tali decisioni, come si nota dalla mappa, il territorio dell'ente non \u00e8 pi\u00f9 contiguo, bens\u00ec frammentato in tre parti separate proprio dall'area di Ariano Irpino.\nLuoghi d'interesse.\nIl territorio della comunit\u00e0 montana pu\u00f2 suddividersi in quattro macroaree che si caratterizzano per aspetti differenti:"}
{"id": "748265", "revid": "34119", "url": "https://it.wikipedia.org/wiki?curid=748265", "title": "Chilohertz", "text": ""}
{"id": "748269", "revid": "1793900", "url": "https://it.wikipedia.org/wiki?curid=748269", "title": "Schengen", "text": "Schengen \u00e8 un comune del Lussemburgo sud-orientale. Fa parte del cantone di Remich, nel distretto di Grevenmacher. \u00c8 sito sulle rive del fiume Mosella, nell'estremo sud-orientale del paese, in prossimit\u00e0 del punto di confine con Francia e Germania.\nIl 1\u00ba gennaio 2012 i comuni di Wellenstein e Burmerange si sono fusi con il comune di Schengen. Il capoluogo comunale \u00e8 stato cos\u00ec spostato da Schengen a Remerschen.\nGeografia antropica.\nFrazioni.\nIl territorio di Schengen comprende gli abitati di:\nEconomia.\nL'economia della zona \u00e8 legata soprattutto alla produzione di vino.\nAcquis di Schengen.\nLa cittadina deve la sua notoriet\u00e0 allo storico accordo sul superamento delle barriere alle frontiere, l'Accordo di Schengen, che cinque paesi europei vi stipularono il 16 giugno 1985, a bordo del battello \"Princesse Marie-Astrid\" sul fiume Mosella; l'accordo \u00e8 parte dell'acquis di Schengen, che dal 1999 \u00e8 integrato nel quadro istituzionale e giuridico dell'Unione europea."}
{"id": "748271", "revid": "34119", "url": "https://it.wikipedia.org/wiki?curid=748271", "title": "Gigahertz", "text": ""}
{"id": "748273", "revid": "83531", "url": "https://it.wikipedia.org/wiki?curid=748273", "title": "Strage di Dujail", "text": "La strage di Dujail, per la quale Saddam Hussein \u00e8 stato condannato a morte e impiccato, \u00e8 stata per oltre vent'anni il simbolo della repressione del suo regime contro chiunque osasse o pensasse di attentare alla vita del capo dello Stato.\nL'8 luglio 1982 Saddam fu accolto nella cittadina di Dujail dal sindaco di allora, Abdullah Ruwaid, e dai dirigenti locali del partito Baath. Al termine di una cerimonia ufficiale, il presidente e la sua delegazione salirono in auto per lasciare il villaggio e, poco dopo, diverse raffiche di mitra vennero sparate contro le auto del convoglio presidenziale.\nSaddam Hussein rimase illeso, ma alcune delle sue guardie del corpo vennero ferite, mentre gli attentatori, cinque in tutto, vennero individuati e uccisi immediatamente dagli agenti dei servizio di sicurezza.\nIl giorno successivo, la Guardia Repubblicana arriv\u00f2 in forze al villaggio e arrest\u00f2 450 persone, tra cui numerosi anziani e donne, e anche dei ragazzi che erano poco pi\u00f9 che bambini. Per loro, venne successivamente allestito anche un centro di detenzione speciale nella regione meridionale di Samawah, in mezzo al deserto.\nPer 148 persone il tribunale rivoluzionario pronunci\u00f2 la condanna a morte, puntualmente sottoscritta da Saddam Hussein e quindi eseguita. Le fattorie da dove erano partite le raffiche di mitra vennero ben presto rase al suolo con i bulldozer e poi confiscate, mentre il sindaco Ruwaid e suo figlio Mizher divennero i responsabili della locale sezione del Baath.\nIl processo di primo grado, cominciato il 19 ottobre 2005 e conclusosi il 5 novembre 2006, ha riconosciuto l'ex presidente colpevole di crimini contro l'umanit\u00e0 e lo ha condannato a morte per impiccagione (Saddam aveva richiesto la fucilazione), insieme al fratellastro Barzan al Tikriti e all'ex capo del tribunale che pronunci\u00f2 la condanna a morte per i 148 abitanti di Dujail, Awad al Bander.\nL'ex vice presidente Taha Yassin Ramadan \u00e8 stato condannato all'ergastolo. Il sindaco e suo figlio invece sono stati condannati a 15 anni di carcere insieme ad un altro dirigente locale Ali Deem Ali. Mohammed Azawi Ali \u00e8 l'unico degli otto imputati ad essere stato assolto, come aveva chiesto il pubblico ministero."}
{"id": "748274", "revid": "34119", "url": "https://it.wikipedia.org/wiki?curid=748274", "title": "Petahertz", "text": ""}
{"id": "748275", "revid": "34119", "url": "https://it.wikipedia.org/wiki?curid=748275", "title": "Exahertz", "text": ""}
{"id": "748276", "revid": "767487", "url": "https://it.wikipedia.org/wiki?curid=748276", "title": "Federico Nieto", "text": "Carriera.\nEsordisce nell', seconda squadra di Capital Federal militante nella seconda serie Argentina, durante la stagione 2002-2003. La stagione successiva diventa protagonista della promozione dei suoi nella massima divisione, realizzando 22 reti in 31 partite.\n\u00c8 costretto a saltare la successiva stagione di Apertura a causa di un infortunio, ma quando \u00e8 in grado di tornare segna durante il campionato di Clausura 8 reti in 13 partite.\nAcquistato dai Rangers con la formula del prestito, qui diviene la prima riserva del reparto offensivo. Comincia a segnare sia in Coppa di Lega sia in campionato, e arriva a esordire in Champions League. Proprio in Champions, alla sua seconda presenza, subisce un altro infortunio che mette fine alla sua esperienza in Scozia.\nA gennaio il prestito non viene rinnovato e torna all'Almagro, da cui partir\u00e0 subito per accasarsi all'Estrela Amadora, nella massima serie portoghese, in cui giocher\u00e0 da riserva e con cui segner\u00e0 un gol.\nIn estate sbarca in Italia, nel Genoa. collezionando una presenza durata solo due minuti in Coppa Italia. Negli ultimi giorni di calciomercato passa in prestito all'Hellas Verona, dove segna una rete in 21 presenze, tra l'altro proprio contro la sua precedente squadra.\nNell'estate del 2007 torna in Argentina, all'Hurac\u00e1n, in cui mette a segno 7 reti in 32 partite. L'anno dopo passa al Banfield. Dopo 8 presenze e nessun gol nell'Apertura 2008, il 22 gennaio 2009 torna all'Hurac\u00e1n in prestito. Mette a segno 5 gol in 15 partite, quindi l'estate successiva si trasferisce al Col\u00f3n.\nNel febbraio 2011 passa al Clube Atl\u00e9tico Paranaense."}
{"id": "748279", "revid": "287204", "url": "https://it.wikipedia.org/wiki?curid=748279", "title": "Aureliano in Palmira", "text": "Aureliano in Palmira \u00e8 un'opera in 2 atti di Gioachino Rossini.\nIl libretto di Felice Romani trae spunto da \"Zenobia in Palmira\", il libretto di Gaetano Sertor musicato da Pasquale Anfossi (Venezia, 1789) e da Giovanni Paisiello (Napoli, 1790).\nL'opera fu rappresentata la prima volta in occasione dell'apertura della stagione di Carnevale del Teatro alla Scala di Milano il 26 dicembre 1813, senza riscuotere successo, ma senza neanche fare fiasco, come dimostrano le 14 repliche che seguirono. Probabilmente il mancato successo fu in parte dovuto ai cantanti (il famoso castrato Giovanni Battista Velluti, per cui Rossini aveva scritto il ruolo di Arsace, non fu all'altezza della sua fama), poich\u00e9 Rossini credette alla validit\u00e0 della musica, che recuper\u00f2 per l\"Elisabetta, regina d'Inghilterra\" che invece, grazie alla migliore drammaturgia e l'ottima compagnia di canto, riscosse un enorme successo. In particolare la sinfonia dell'opera, dopo essere passata per l\"Elisabetta\" approd\u00f2 al \"Barbiere\", diventando uno dei brani pi\u00f9 celebri del pesarese.&lt;br&gt;\nL'opera ebbe circolazione fino agli anni trenta dell'800 (grazie a Velluti che riprese pi\u00f9 volte il ruolo di Arsace) per poi cadere nell'oblio. \nGrazie all'edizione curata dal maestro Giacomo Zani, si ebbe la rappresentazione in tempi moderni nel 1980 a Genova, con Luciana Serra nei panni di Zenobia, affiancata da Helga M\u00fcller-Molinari nel ruolo di Arsace e Paolo Barbacini quale Aureliano. Successive rappresentazioni si ebbero nel 1991 a Lucca (con Denia Mazzola e Luciana d'Intino), nel 1996 a Bad Wildbad, nel 2011 a Martina Franca e al Rossini Opera Festival del 2014.\nTrama.\nLa scena si svolge nella citt\u00e0 di Palmira e nei suoi dintorni, nell'anno 274.\nAtto I.\nLa regina Zenobia, il suo amante Arsace e i preti offrono sacrifici nel tempio di Iside e pregano per la loro salvezza temendo l'esercito romano che si sta avvicinando. Il generale Oraspe entra accompagnato da musica marziale e annuncia che l'imperatore Aureliano e l'esercito romano sono ormai alle porte di Palmira. Arsace impegna le truppe persiane nella difesa della citt\u00e0. Dopo una drammatica battaglia nei pressi della citt\u00e0, i persiani vengono sconfitti. I soldati romani celebrano la vittoria. Giunge Aureliano e si rivolge ad Arsace, ora prigioniero. Questi replica all'imperatore con dignit\u00e0 e proclama il suo amore per Zenobia, dicendosi pronto a morire per lei.\nIn Palmira, Zenobia ha nascosto il tesoro del regno nelle volte sotto il palazzo. Decide di opporre un'ultima resistenza con le sue truppe per salvare la citt\u00e0. Chiede ad Aureliano una tregua, in modo da potergli parlare e ottenere la libert\u00e0 dei prigionieri, incluso Arsace. Al rifiuto di Aureliano di liberare i prigionieri, chiede di poter almeno vedere Arsace un'ultima volta. Zenobia e Arsace piangono per il loro destino. Aureliano entra e promette di liberare Arsace a condizione che egli abbandoni Zenobia. Arsace rifiuta e viene condannato a morte. Gli eserciti di Roma e di Palmira si preparano per l'ultima battaglia.\nAtto II.\nI romani hanno conquistato Palmira. Aureliano entra nel palazzo di Zenobia e le offre il proprio amore, ma lei rifiuta. Nel frattempo Oraspe libera Arsace, che fugge sulle colline presso l'Eufrate dove alcuni pastori lo proteggono. Alcuni soldati si uniscono ad Arsace, e gli dicono che Zenobia \u00e8 prigioniera. Arsace la vuole liberare e alla guida delle truppe di Palmira lancia un nuovo attacco contro i romani.\nNel palazzo, Aureliano propone a Zenobia di regnare insieme su Palmira. Zenobia rifiuta ancora. Pi\u00f9 tardi, di notte, Arsace e Zenobia si incontrano al chiaro di luna e si abbracciano. Quando vengono scoperti dalle truppe romane, chiedono di essere messi a morte. Sebbene segretamente ammiri il loro coraggio e la reciproca devozione, Aureliano ordina che finiscano i loro giorni in celle separate. Publia, figlia del generale romano e segretamente innamorata di Arsace, supplica Aureliano di avere piet\u00e0 di lui.\nL'ultima scena si svolge in una grande sala del palazzo di Zenobia. I comandanti e i sacerdoti della sconfitta Palmira sono raccolti in supplica davanti ad Aureliano. Oraspe, Arsace e Zenobia vengono condotti nella stanza incatenati. Aureliano muta atteggiamento e libera Zenobia e Arsace concedendo loro di regnare insieme su Palmira a patto che entrambi giurino fedelt\u00e0 all'Impero Romano. Essi accettano, e lodano Aureliano per la sua generosit\u00e0. Il coro canta gioioso \"\u00abTorni sereno a splendere all'Asia afflitta il d\u00ec.\u00bb\"\nOrganico orchestrale.\nLa partitura di Rossini prevede l'utilizzo di\nPer i recitativi secchi"}
{"id": "748280", "revid": "123916876", "url": "https://it.wikipedia.org/wiki?curid=748280", "title": "Shapur Bakhtiar", "text": "Biografia.\nNato nell'Iran sud-occidentale da genitori di etnia bakhtiari, fece i primi studi a Isfahan e Beirut (Libano), prima di spostarsi in Francia dove consegu\u00ec il dottorato in scienze politiche alla Sorbona nel 1939. Convinto oppositore dei totalitarismi, si arruol\u00f2 nella Legione Straniera Francese per combattere con la resistenza contro l'occupazione nazista.\nLa carriera politica.\nShapur Bakhtiar ritorn\u00f2 in Iran nel 1946, dove divenne una figura di primo piano del Fronte Nazionale di Mohammad Mossadeq e sottosegretario al Ministero del Lavoro del breve governo da questi presieduto (1951 - 1953). Dopo il colpo di Stato promosso dagli anglo-americani che rimise sul trono Reza Pahlavi, Bakhtiar divenne un oppositore del regime e fin\u00ec pi\u00f9 volte in carcere negli anni successivi per un totale di sei anni. \nNel 1979, nel tentativo di contenere la rivoluzione islamica, lo sci\u00e0 lo nomin\u00f2 Primo Ministro come concessione all'opposizione. Sebbene ci\u00f2 gli causasse l'espulsione dal Fronte Nazionale, Bakhtiar accett\u00f2 poich\u00e9 sperava di dirottare la rivolta guidata dai comunisti e dai mullah verso l'instaurazione di una repubblica liberale di tipo occidentale. Pose per\u00f2 come condizione che lo sci\u00e0 lasciasse il Paese.\nAvvi\u00f2 quindi una serie di riforme moderate, ma commise alcuni errori decisivi, il pi\u00f9 grande dei quali fu permettere a Ruhollah Khomeyni di rientrare in Iran e di assumere, cos\u00ec, la testa della rivoluzione. Il potere e il governo di Bakhtiar svanirono in breve tempo e in aprile egli si rifugi\u00f2 in Francia dove fond\u00f2 il Movimento Nazionale della Resistenza Iraniana. \nNel 1991 Bakhtiar, che era sfuggito a due precedenti tentativi di assassinio, fu trovato pugnalato a morte nella sua casa nei sobborghi parigini, all'et\u00e0 di 77 anni."}
{"id": "748281", "revid": "78273", "url": "https://it.wikipedia.org/wiki?curid=748281", "title": "Dujayl", "text": ""}
{"id": "748282", "revid": "43612", "url": "https://it.wikipedia.org/wiki?curid=748282", "title": "Legione Straniera Francese", "text": ""}
{"id": "748283", "revid": "254401", "url": "https://it.wikipedia.org/wiki?curid=748283", "title": "MG C", "text": "La MG C \u00e8 un'autovettura sportiva prodotta dalla casa automobilistica MG (del gruppo British Motor Corporation, poi British Leyland) dal 1967 al 1969.\nLa vettura riprendeva gran parte della componentistica della MG B, ma era dotata del motore 6 cilindri in linea di 2912 cm\u00b3 della Austin-Healey 3000.\nProfilo e contesto.\nDisponibile sia in versione spider che \"GT\" ovvero coup\u00e9 la \"MG C\" presentava pochissime differenze rispetto alla \"MG B Mk 2\": cofano anteriore rialzato e con presa d'aria, finiture interne pi\u00f9 curate. Le altre modifiche al vano motore (necessarie per alloggiare il pi\u00f9 ingombrante 6 cilindri) erano invisibili. Anche il resto della meccanica presentava poche variazioni con freni potenziati, barre stabilizzatrici maggiorate, diverso rapporto dello sterzo e ruote da 15 pollici. La potenza massima di 145 CV, garantiva buone prestazioni con una punta massima di 193 km/h.\nPensata come erede della \"Austin-Healey 3000\", la \"MG C\" rimase in produzione fino al 1969.\nIl maggior peso gravante sull'avantreno rese la vettura molto sottosterzante e questa fu una delle cause del relativo insuccesso. La \"MG C Roadster\" venne infatti prodotta in 4544 esemplari, a cui vanno aggiunti 4458 esemplari di \"MG C GT\"."}
{"id": "748285", "revid": "1714743", "url": "https://it.wikipedia.org/wiki?curid=748285", "title": "Carlo di Provenza", "text": "Origine.\nEra il figlio maschio terzogenito del re d'Italia (822-850), poi imperatore d'Occidente e re di Lotaringia (840-855), Lotario I (795-\u2020 855) e di Ermengarda di Tours (?-\u2020 851), figlia di Ugo di Tours, membro della famiglia degli Eticonidi, che vantavano la loro discendenza dai re merovingi. Carlo era nipote quindi di Ludovico il Pio (778-\u2020 840, imperatore d'Occidente dall'814) e di Ermengarda di Hesbaye (780-\u2020 818).\nBiografia.\nSecondo il cronista Reginone, Carlo, nell'851, ancora bambino, rimase orfano di madre.\nNell'855, il padre, Lotario I, si ammal\u00f2 seriamente e, disperando della guarigione, rinunci\u00f2 al trono e si fece monaco nell'abbazia di Pr\u00fcm; prima di morire, secondo Reginone, con la Ripartizione di Pr\u00fcm divise il suo regno, la Lotaringia, tra i tre figli:\nCarlo era ancora un bambino e, secondo gli \"Annales Bertiniani\", era anche epilettico, per cui i suoi fratelli maggiori, a Orbe, cercarono di convincerlo a rinunciare al regno che il padre gli aveva destinato ed a farsi tonsurare, ma i nobili provenzali si ribellarono a tale proposta (secondo gli Annales Bertiniani per la mancanza di accordo tra i fratelli maggiori) e Carlo mantenne il trono.\nTra l'856 e l'860 vi sono due documenti di due donazioni fatte rispettivamente alla chiesa di Villeurbanne, su richiesta del reggente, Gerardo, conte di Vienne, ed alla chiesa di Orange, su richiesta del conte di Arles, Fulcrado.\nNell'858 aveva trovato un accordo con il fratello Lotario II per l'eredit\u00e0 del regno di Provenza, nel caso che Carlo fosse morto senza eredi, con un trattato che garantiva il regno a Lotario in cambio della cessione di alcuni territori al fratello.\nNell'860 sconfisse lo zio Carlo il Calvo, che voleva sottrargli il regno.\nNello stesso anno, il giorno della Pentecoste, Carlo incontr\u00f2 i fratelli Ludovico e Lotario nella chiesa di San Castore, fuori le mura di Coblenza, e stipul\u00f2 con loro un trattato di pace, la pace di Coblenza, destinato per\u00f2 a essere infranto gi\u00e0 nell'869.\nCarlo si disinteress\u00f2 del problema, sorto nell'860, del divorzio di suo fratello Lotario II.\nCarlo, oppresso dalla malattia, mor\u00ec nell'863, senza eredi, a Lione, dove fu tumulato nella chiesa di San Pietro.Il fratello Ludovico II, re d'Italia e imperatore, si precipit\u00f2 in Provenza e, con l'appoggio dei maggiorenti, si appropri\u00f2 del regno. L'altro fratello, Lotario II, al quale, secondo l'accordo dell'858 tra Carlo e Lotario sarebbe dovuto toccare il regno di Provenza, venuto a conoscenza della cosa arriv\u00f2 in Provenza. La guerra fu evitata con un accordo in cui Ludovico assunse il titolo regale, mentre una parte dei territori della Borgogna Transgiurana, appartenuti al defunto Carlo, venne assegnata a Lotario.\nDiscendenza.\nDi Carlo non si conosce alcuna discendenza."}
{"id": "748286", "revid": "63756", "url": "https://it.wikipedia.org/wiki?curid=748286", "title": "Bruno Siclari", "text": "Biografia.\nEx-allievo del corso 1941-44 della prestigiosa Scuola militare Nunziatella di Napoli, si laure\u00f2 in Giurisprudenza, vincendo poi il concorso in magistratura a soli 25 anni. Svolse il suo primo incarico di pretore a Ginosa, in provincia di Taranto, tenendo l'ufficio per sette anni.\nMagistrato in servizio presso il tribunale di Milano, dove ricopr\u00ec la carica di procuratore aggiunto, indag\u00f2 su casi assurti alla ribalta nazionale, dalla banda di Francis Turatello e sul clan mafioso facente capo a Tanino Fidanzati. Si occup\u00f2 successivamente del caso dello scandalo del Banco Ambrosiano, con la morte misteriosa del banchiere Roberto Calvi, nonch\u00e9 delle indagini sulla Loggia massonica P2.\nNel 1983 fu nominato procuratore della repubblica di Venezia, tenendo l'ufficio fino al 1991. Successivamente, ricopr\u00ec l'incarico di Procuratore generale presso la Corte d'appello di Palermo. In questa veste segu\u00ec in prima persona le indagini sulle stragi di Capaci e Via D'Amelio.\nCon l'istituzione della \"Direzione nazionale antimafia\", voluta, in particolare, da Giovanni Falcone, Siclari ne divenne il primo capo, rivestendo la carica di procuratore nazionale antimafia, dal 30 ottobre 1992 al 1997.\nLa morte lo raggiunse, dopo due anni dalla pensione, poco dopo la mezzanotte del 31 dicembre 1999, per un aneurisma dell'aorta addominale.\nOpere.\nI suoi molti contributi all'indagine scientifica vertono soprattutto sulla materia penale."}
{"id": "748287", "revid": "113891616", "url": "https://it.wikipedia.org/wiki?curid=748287", "title": "Tebaide (Egitto)", "text": "La Tebaide (; ) \u00e8 una regione dell'antico Egitto con capitale Tebe.\nStoria antica.\nSi comprendono sotto questa denominazione talvolta solo i sette \"n\u00f2mi\" dell'Alto Egitto (Dendera, Copto, Tebe, Ermonti, Latopoli, Apollinopoli Minore, Ombos), talvolta gli otto che formano la parte sud del Medio Egitto (Diospoli Parva, Abido, Tini, Chemmi, Afroditopoli, Anteopoli, Hypselis, Licopoli), cos\u00ec come la Grande Oasi, che sotto i Romani formava anche un nomo.\nSotto la dinastia dei Tolomei, la Tebaide formava un distretto amministrativo diretto dall'epistratego di Tebe, che aveva ugualmente la responsabilit\u00e0 della navigazione sul Mar Rosso e sull'Oceano Indiano.\nSotto l'Impero romano, Diocleziano cre\u00f2 la provincia della Tebaide, controllata dalle legioni \"Maximiana Thebanorum\" e \"Flavia Constantia\". Essa fu poi suddivisa ancora in Tebaide superiore (\"Thebais Superior\"), per la met\u00e0 meridionale con Tebe come capitale, e Tebaide inferiore (\"Thebais Inferior\"), per la met\u00e0 settentrionale, avente come capoluogo Tolemaide di Tebaide (l'attuale Menshiyeh).\nIl cristianesimo in Tebaide.\nLa parte abitata della Tebaide era circondata ad est e ad ovest dal deserto nel quale si ritirarono, durante i primi secoli del cristianesimo, i primi eremiti ed anacoreti cristiani, come San Macario, San Pacomio, Sant'Antonio, etc.\nQuesta regione fu scelta in particolare da San Pacomio per fondare il proprio monastero, la prima esperienza cenobitica della storia cristiana. Fu la terza e ultima destinazione dell'esilio a cui fu condannato Eusebio di Vercelli per aver difeso la fede nicena in contrasto con l'Imperatore Costanzo II.\nLa Tebaide nelle arti figurative.\nSoprattutto nel XIV e nel primo XV secolo le storie sulla vita nella Tebaide sono stati fonte di ispirazione di parecchi dipinti ed affreschi. \n&lt;br&gt; Fra questi si citano:"}
{"id": "748288", "revid": "125123487", "url": "https://it.wikipedia.org/wiki?curid=748288", "title": "Tic", "text": ""}
{"id": "748293", "revid": "287204", "url": "https://it.wikipedia.org/wiki?curid=748293", "title": "Canoa/kayak ai Giochi della XXII Olimpiade", "text": "Si sono svolte 11 gare di canoa/kayak alle olimpiadi estive 1980, 9 maschili e 2 femminili."}
{"id": "748294", "revid": "292162", "url": "https://it.wikipedia.org/wiki?curid=748294", "title": "Palma di Montechiaro", "text": "Palma di Montechiaro (\"Parma\" in ) \u00e8 un comune italiano di abitanti del libero consorzio comunale di Agrigento in Sicilia.\nStoria.\nEt\u00e0 antica.\nPalma di Montechiaro sorge su una collina sulla fascia litoranea, poco distante da Agrigento. Il ritrovamento di reperti archeologici risalenti al II millennio a.C. e la presenza di numerose tombe sicane dimostrano che in questo territorio, fin da tempi remoti, vi furono insediamenti umani i cui abitanti erano dediti all'agricoltura e alla pastorizia.\nNel XII secolo a.C., i rodio-cretesi che popolavano la fascia costiera tra Gela e Palma, a scopo difensivo, fortificarono i siti di Castellazzo e Piano del Vento, punti strategici dai quali \u00e8 visibile tutta la costa.\nL'\"Itinerarium Antonini\" indica l'esistenza di una \"statio\", denominata \"Daedalium\", sita tra Agrigento e Finziade: la stazione \u00e8 stata localizzata in contrada Castellazzo, a Palma di Montechiaro.\nEt\u00e0 medievale.\nIl primo atto della storia di Palma (solo nel 1865 la citt\u00e0 si chiamer\u00e0 Palma di Montechiaro) \u00e8 la costruzione del castello Chiaramontano (1353), che si staglia lungo la costa a met\u00e0 strada tra Punta Bianca e la foce del fiume Palma, ad opera di Federico Prefoglio che di l\u00ec a poco pass\u00f2 ai Chiaramonte, da cui prese il nome.\nEt\u00e0 moderna.\nL'atto di fondazione della citt\u00e0 di Palma porta la data del 3 maggio 1637.\nNello stesso documento si rileva che a fondare la citt\u00e0 fu Carlo Caro Tomasi dopo avere ottenuto il 16 gennaio 1637 la \"licentia populandi\" dal re Filippo IV di Spagna. Il 3 maggio 1637 fu posta la prima pietra. La scelta del luogo dove sorse la citt\u00e0 fu davvero felice se, non appena mezzo secolo dopo, l'abate Saint-Non nel suo \"Voyage pittoresque\" ebbe a scrivere \"Questa graziosa cittadina \u00e8 molto popolata ed ha una posizione incantevole: i dintorni sono pieni di giardini deliziosi e tutto questo paese \u00e8 in genere d'una abbondanza enorme di vigneti, di coltivazioni e di ogni sorta di alberi da frutta...\"\nLa citt\u00e0 di Palma venne fondata il 3 maggio 1637 nella baronia di Montechiaro, dai fratelli gemelli Carlo, Barone Tomasi, e Giulio, che pochi anni dopo gli sarebbe subentrato nel titolo. L'effettivo artefice della fondazione fu per\u00f2 un potente zio dei gemelli, Mario Tomasi de Caro, capitano del Sant'Uffizio dell'Inquisizione di Licata, e governatore della stessa citt\u00e0, da cui provenivano anche Carlo e Giulio Tomasi. Anch'egli, insieme a suo cugino sacerdote Carlo de Caro era presente alla posa della prima pietra della Chiesa della Vergine del Rosario.\nIl progetto della citt\u00e0, disegnato secondo un ideale pianta ortogonale, e ricordato da una relazione redatta dall'astronomo e primo arciprete di Palma Giovan Battista Odierna. In una tela che si conserva nella sacrestia della Chiesa di Maria Santissima del Rosario, la chiesa madre, si vede raffigurato l'Odierna al suo tavolo di studio con sullo sfondo, bene in evidenza, un disegno a pianta quadrata col titolo \u201cChronologia Terrae Palmae\u201d.\nIl paese sorge su un'altura rocciosa da cui domina la vallata sottostante che si protende fino al mare. Spiccano in primo piano, ben visibili dallo scorrimento veloce che attraversa la vallata, i monumenti storici del secondo palazzo ducale, (1659), la chiesa madre, (1666), in cima ad una larga scalinata e il monastero delle Benedettine, (1637) primo edificio della citt\u00e0.\nI primi abitanti di Palma vennero da Ragusa, citt\u00e0 natale dei Tomasi, e da Agrigento, Licata, Naro, Caltanissetta. A difesa della citt\u00e0 dagli attacchi provenienti dal mare dei pirati saraceni il duca Carlo fece costruire, dopo avere ottenuto il permesso da Filippo IV di Spagna, una torre che dedic\u00f2 a San Carlo. \u00c8 da registrare che Palma, dopo pochi anni dalla fondazione, ebbe un notevole aumento demografico tanto che nel 1652 furono censite 2.470 abitanti e 473 abitazioni.\nLa famiglia Tomasi.\nLa fondazione \"ex novo\" di citt\u00e0 nella Sicilia del XVI e XVII secolo \u00e8 fenomeno di grandi proporzioni; nel caso di Palma, il motivo della fondazione era una campagna di legittimazione dei Tomasi di Lampedusa, famiglia nobiliare emergente ma ancora insufficientemente radicata nel territorio e nell'aristocrazia della Sicilia. Il capostipite, Mario Tomasi, era giunto in Sicilia al seguito di Marcantonio Colonna, che lo aveva nominato Capitano d'armi di Licata, solo nel 1585. Solo il suo matrimonio con Francesca Caro di Montechiaro aveva segnato la sua accettazione nell'alto ceto. L'acquisizione da parte di Carlo, Barone dal 1616, della \"Licentia populandi\" nel 1637 con la conseguente elevazione al titolo di Duca di Palma, \u00e8 un evidente passo nella stessa direzione.\nPoco dopo Carlo Tomasi, dalla salute fragile e da sempre attratto dalla vita religiosa, lascia il ducato e la fidanzata Rosalia Traina, nipote del potente Vescovo di Agrigento, al fratello Giulio, per entrare nell'Ordine dei chierici regolari teatini.\nLa dote della nuova duchessa, numerosi feudi e un largo patrimonio liquido, permettono il definitivo consolidamento della famiglia Tomasi nei pi\u00f9 alti strati dell'aristocrazia isolana, di cui alla fine doveva risultare tra le pi\u00f9 durature famiglie: \u00e8 ben noto che il penultimo dei Tomasi di Lampedusa Giuseppe, autore de \"Il Gattopardo\" possedeva ancora vaste seppur sterili propriet\u00e0 nella zona di Palma, e che vi ambient\u00f2 gran parte delle vicende del suo romanzo, appena mascherandone il nome in \"Donnafugata\".\nPalma, citt\u00e0 santa.\nPur nel generale clima di fervore religioso della Sicilia della Controriforma la famiglia Tomasi spiccava. Palma, infatti, gi\u00e0 dalla fondazione fu concepita come un luogo fortemente spirituale, una \"Nuova Gerusalemme\".\nIl duca Giulio (detto \"il Duca Santo\"), dopo aver cresciuto nel fervore religioso i 6 figli avuti dalla moglie nel casto matrimonio, ottenne dal Papa lo scioglimento in vita del matrimonio dalla moglie e la separazione, dopo aver rinunciato al ducato e alle gioie del matrimonio, si ritira per poter vivere gli ultimi anni della sua vita da eremita. La moglie Rosalia Traina, prima duchessa di Palma, decide a sua volta di entrare in monastero insieme alle figlie, col nome di Suor Maria Seppellita e l\u00ec rimane sino alla sua morte. Il monastero era stato fortemente voluto da una delle figlie del Duca, Isabella Tomasi (la Beata Corbera del \"Gattopardo\").\nIl duca prefer\u00ec donare addirittura il suo palazzo e la sua cappella privata, e costruirsi un altro palazzo ai piedi della chiesa madre. Isabella, entrata nel monastero col nome di Suor Maria Crocifissa della Concezione divenne una celebre mistica, punto di riferimento dei nobili della Sicilia e non per il suo fervore religioso e il suo grande misticismo, nella sua biografia si ricordano innumerevoli tentazioni da parte del demonio, e lettere colme di fede e devozione. Una causa di beatificazione \u00e8 da anni in corso. Nel frattempo alla Tomasi \u00e8 stato concesso il titolo di \"Venerabile\". Dei due fratelli maschi il maggiore segu\u00ec lo zio fra i Teatini, e diventer\u00e0 infine cardinale. \u00c8 oggi venerato dalla Chiesa come San Giuseppe Maria Tomasi, le sue spoglie si conservano a Roma in Sant'Andrea della Valle. Il fratello minore spos\u00f2 la figlia del principe di Aragona e visse appena il tempo di dare un erede. Muore infatti a 17 anni.\nAl seguito dei Tomasi arriv\u00f2 a Palma don Giovanni Battista Hodierna, di Ragusa, insigne pioniere della scienza ed intellettuale. Anche nell'edificazione della citt\u00e0 l'aspetto religioso \u00e8 preponderante; trent'anni dopo la fondazione Palma conta solo 4.630 abitanti, ma vanta ben dieci chiese, pi\u00f9 il Monastero del SS. Rosario, Il santuario \"extra moenia\" del Calvario meta di processioni, sedici sacerdoti ed altrettanti chierici, e le chiese risultano al visitatore tutte ben tenute e dotate di ricchi arredi, tutti assolutamente conformi ai dettami del recentissimo Concilio di Trento; ingenti somme sono spese nell'acquisto di reliquie, che d'altronde attraggono pellegrini anche da luoghi lontani. L'organizzazione della societ\u00e0 laica era basata sulle confraternite.\nEt\u00e0 contemporanea.\nNel 1812 Palma venne eletto a comune autonomo.\nL'11 luglio del 1943, subito dopo lo sbarco anglo-americano in Sicilia (Sbarco in Sicilia), la 3\u00aa Divisione estese la testa di ponte della Settima Armata da Licata verso Ovest. La Settima Fanteria, dopo una dura battaglia casa per casa, spinse i difensori italiani fuori da Palma di Montechiaro. Nello stesso tempo, il Comando Combat A e la 2\u00aa Divisione Armata, si unirono alla 3\u00aa, fecero un attacco alla successiva citt\u00e0 di Naro. Subisce il 24 settembre 1943 un massacro della popolazione che protestava contro il richiamo alle armi, da parte di alcuni reparti militari americani.\nNel dopoguerra, diverr\u00e0 terra di forte emigrazione, specie verso il nord Italia ed i paesi dell'Europa Occidentale.\nGiuseppe Fava, nel suo \"Mafia\", . Qui venne ambientato il film \"Palermo o Wolfsburg\" di Werner Schroeter (1980), tratto dal romanzo di Fava \"Passione di Michele\". Il protagonista parte da Palma per dirigersi verso Wolfsburg in Germania.\nMonumenti e luoghi d'interesse.\nArchitetture religiose.\nMonastero delle Benedettine.\nCostruito tra il 1653 e il 1659, inglob\u00f2 il primo palazzo ducale e accolse con la regola cassinese anche le figlie di Giulio, II duca di Palma, e in seguito anche la moglie Rosalia Traina. \nSi trova su una semicircolare e impervia gradinata, in una piazza quadrata con le strade che si incrociano nel luogo che un tempo era segnato dalla colonna con la croce. \nVenne inaugurato il 12 giugno 1659.\nIl monastero ha un aspetto semplice con finestre prive di decorazioni. Sul cortile interno, invece, si affacciano delle finestre decorate in stile barocco. All'interno il parlatorio ha volte a botte da cui si accede ad un giardino ricco di alberi in cui \u00e8 sistemata una scultura della Madonna con San Benedetto. \nLe suore custodiscono, inoltre, la Madonna della Colomba Rosata e l'urna della venerabile Maria Crocifissa. Ancora oggi \u00e8 uno dei pochi monasteri di clausura in Sicilia, il cui accesso \u00e8 impedito quasi a chiunque.\nCalvario.\nIn siciliano: u'ghettu d\u00e8 malati ma chiamato dalla popolazione locale \"u'cravaniu (il calvario)\", all'ingresso del paese, dopo il parco archeologico della Zubbia, si scorge la collina detta \"Calvario\" con i ruderi dell'antica chiesa di Santa Maria della Luce (1650), anch'essa dalle forme barocche, dove c'\u00e8 una botola nel pavimento della chiesa; di sotto sono ancora presenti e rinchiusi i corpi delle persone l\u00ec ricoverate e morte di peste del tra il 1550 e 1700\nIl Calvario segna spiritualmente l'ambiente e la storia di Palma. Infatti, Giulio Tomasi volle riproporre nella realt\u00e0 locale il percorso di Ges\u00f9 dal palazzo di Pilato al Golgota, collegando in un itinerario ideale segnato da stazioni, il centro abitato con la solitudine della collina del Calvario. \nIl Santo Duca, otteneva, come per i pellegrini della Terra Santa, l'indulgenza plenaria per quanti avessero percorso il tragitto sino alla collina del Calvario, dove nella chiesa di Santa Maria della Luce era custodita una copia della Sacra Sindone donata a Carlo Tomasi, Primo duca di Palma e teatino a Roma, dall'infanta Maria di Savoia. Tale reliquia oggi viene conservata nella Chiesa del Collegio.\nL'eremo fu inizialmente abitato dai preti Romiti e successivamente dall'ordine dei Mercedari, preposto al riscatto dei cristiani prigionieri dei pirati.\nInoltre, per la sua possente struttura, quasi di fortezza e per la sua posizione dominante, serviva come punto privilegiato per l'osservazione dell'ampia valle del fiume Palma e della costa.\nArchitetture civili.\nPalazzo ducale.\nIl palazzo ducale fu costruito dopo che il primo venne inglobato nel monastero delle Benedettine (1653-1659). Acquisito dal demanio comunale e recentemente restaurato dopo anni di grave degrado, mostra un esterno semplice e compatto con due grandi facciate, una verso il mare e l'altra a oriente, unite a livello del piano nobile da un balcone angolare.\nL'edificio \u00e8 caratterizzato da una estensione di soffitti a lacunari lignei dipinti che coprono le otto sale del primo piano e corrono su due fasce parallele, l'una verso il mare e l'altra verso la collina.\nSi distinguono i soffitti delle sale delle armi, quella degli ordini militari equestri e religiosi, quella dedicata interamente all'Ordine di San Giacomo della Spada di cui il duca Giulio era aggregato, quella con lo stemma ducale dei Tomasi, inquartato con gli emblemi dei Caro, La Restia, Traina e infine la sala angolare che conteneva l'arme dei Tomasi col leopardo rampante sul profilo del monte a tre cime. Qui si trova la decorazione pi\u00f9 sfarzosa con i lacunari pi\u00f9 profondamente intagliati e dipinti in bianco, rosso e oro.\nI locali del piano terra ospitano la biblioteca \"Giovanni Falcone\".\nPalazzo degli Scolopi.\nL'edificio, oggi sede degli uffici comunali, \u00e8 certamente uno dei pi\u00f9 belli del patrimonio tardo-barocco. \nEdificato nel 1698 da Giulio II duca di Palma e principe di Lampedusa, fu portato a termine l'8 dicembre 1712, giorno dell'Immacolata e il cardinale Giuseppe Maria Tomasi lo affid\u00f2 ai Padri Scolopi di San Giuseppe Calasanzio che vi insediarono l'istituto delle Scuole Pie che nell'800 divenne una vera e propria Universit\u00e0 frequentata da diversi rampolli dell'aristocrazia isolana. \nAddossata al palazzo \u00e8 la chiesa della Sacra Famiglia con la quale costituisce un unico complesso architettonico.\nArchitetture militari.\nCastello di Montechiaro.\nNei dintorni, in prossimit\u00e0 di Marina di Palma, si pu\u00f2 visitare il castello, usato ormai da secoli come santuario della Madonna locale, che si festeggia ogni domenica dopo Pasqua, e chiamata appunto dalla popolazione, Madonna del Castello, anche se il titolo ufficiale \u00e8 Maria Montis Claris e Maria Madre della Divina Misericordia, dato che la sua festa coincide con quella della Divina Misericordia approvata dal papa Giovanni Paolo II nel 2000.\nTorre San Carlo.\nL'edificazione della torre San Carlo, appena oltre la foce del fiume Palma, risale al 1639 ad opera di Carlo Tomasi, primo duca di Palma, che ottenne il permesso da Filippo IV di Spagna ed ebbe scopi difensivi stante le continue incursioni dei pirati saraceni sul litorale palmese.\nLa fortezza fu fornita di armi, attrezzi da guerra e di un adeguato numero di soldati.\nEssa s'innalza con un corpo quadrangolare su un basamento a forma di piramide tronca. Vi sono tracce che indicano la presenza di un ponte levatoio e mensoloni sui quali si dovevano poggiare i piombatoi. \nAccanto alla torre fu fatta costruire una piccola chiesa, oggi non pi\u00f9 esistente, col titolo del Santissimo Rosario, guidata da un cappellano, per la messa dei soldati. Gli apparati difensivi furono mantenuti fino al 1820.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nAltre informazioni amministrative.\nIl comune di Palma di Montechiaro fa parte delle seguenti organizzazioni sovracomunali: regione agraria n.6 (Colline litoranee).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Football Club Gattopardo,\" militante nel campionato di promozione siciliano girone A. I colori sociali sono il giallo ed il blu. \u00c8 nata nel 2011. Da segnalare anche la presenza della Soccer Palmeira, militante nel campionato di terza categoria."}
{"id": "748295", "revid": "599013", "url": "https://it.wikipedia.org/wiki?curid=748295", "title": "Tid", "text": ""}
{"id": "748298", "revid": "1745361", "url": "https://it.wikipedia.org/wiki?curid=748298", "title": "Paese Nizzardo", "text": ""}
{"id": "748300", "revid": "1223843", "url": "https://it.wikipedia.org/wiki?curid=748300", "title": "Ermione (opera)", "text": "Ermione \u00e8 un'opera - nel libretto indicata come \"azione tragica\" - musicata da Gioachino Rossini su testo di Andrea Leone Tottola tratto dalla tragedia \"Andromaque\" di Jean Racine, a sua volta basata sull\"'Andromaca\" di Euripide.\n\"Fortune\" dell'opera.\nDebutt\u00f2 al teatro San Carlo di Napoli il 27 marzo 1819, con poco successo (ma alcune cronache parlano addirittura di un vero e proprio fiasco). L'insuccesso dell'opera fu in parte dovuto al soggetto (il pubblico gradiva poco i finali tragici, basti pensare al lieto fine che Rossini dovette approntare per l'Otello), e in parte alla musica, forse troppo \"rivoluzionaria\": la Sinfonia che apre l'opera viene due volte interrotta dal Coro che lamenta la caduta di Troia; la Gran Scena della protagonista posta non come finale, ma a met\u00e0 del Secondo atto.\nA causa dell'insuccesso, l'opera non venne pi\u00f9 ripresa in nessun altro teatro, e Rossini pot\u00e9 riutilizzarne parte della musica per altre opere (Bianca e Falliero, Eduardo e Cristina, Zelmira, Mo\u00efse et Pharaon).\nLa prima ripresa in tempi moderni avvenne in forma di concerto alla Chiesa dell'Annunziata a Siena nel 1977, diretta da Gabriele Ferro e sempre in concerto nel 1986 al Teatro Verdi (Padova) diretta da Claudio Scimone con Cecilia Gasdia, Chris Merritt ed Ernesto Palacio. Invece, la prima rappresentazione in forma scenica avvenne nel 1987 al Rossini Opera Festival, protagonista Montserrat Caball\u00e9, con Marilyn Horne, Rockwell Blake, Merritt e la direzione di Gustav Kuhn. In seguito l'opera fu replicata in Italia, Europa e America, pur non essendo entrata nel consueto repertorio.\nOltre alla gi\u00e0 citata Caball\u00e9, il ruolo di Ermione conta importanti interpreti quali Cecilia Gasdia (che per prima incise l'opera con Claudio Scimone), Anna Caterina Antonacci (riprese il ruolo a Roma, Londra, Buenos Aires, Glyndebourne) e Sonia Ganassi (la cui applaudita interpretazione al Rossini Opera Festival \u00e8 testimoniata dalla registrazione video). Importanti interpreti del ruolo di Pirro sono stati Chris Merritt (che affront\u00f2 anche il ruolo di Oreste) e Gregory Kunde. Come Oreste vanno infine ricordati Rockwell Blake e Bruce Ford.\nTrama.\n\"Antefatto\"&lt;br&gt;Poco dopo la caduta di Troia, Pirro \u00e8 tornato a Buthrote, capitale del suo regno, portandosi con s\u00e9 alcuni prigionieri troiani tra cui Andromaca, vedova di Ettore, e il figlio Astianatte (Tottola si discosta dal mito lasciando in vita il figlio dell'eroe, che in realt\u00e0 venne scagliato gi\u00f9 dalle mura di Troia da Ulisse). Pirro, bench\u00e9 una promessa di matrimonio lo leghi a Ermione, figlia dell'eroe Menelao, si innamora di Andromaca e vuole farla sua regina: ci\u00f2 desta la gelosia di Ermione e lo sdegno dei condottieri Achei, che temono di veder salire su un trono greco l'ultimo erede degli odiati troiani.\nAtto I.\nUn coro di prigionieri troiani (ostaggi di Pirro) lamenta la sconfitta e la distruzione della loro amata citt\u00e0. Tra loro vi \u00e8 anche Andromaca, vedova di Ettore, che veglia il sonno del figlio Astianatte, e rivede nel suo volto le sembianze del mai dimenticato marito (\"Mia delizia un solo istante\"): invano Cefisa, sua ancella, e Fenicio, consigliere di Pirro, cercano di consolarla. A raddoppiare i suoi tormenti sono le continue insistenze di Attalo, confidente del re, che rinnova le profferte amorose del suo signore, il quale, innamorato di Andromaca, le promette di salvare la vita al piccolo Astianatte (e di accettarlo come figlio) se lei acconsentir\u00e0 a sposarlo. Ma il fatto che il bambino, figlio del pi\u00f9 grande nemico degli Achei, possa diventare l'erede al trono del figlio di Achille, fa temere a Fenicio una nuova guerra per la Grecia: il precettore spera che Pirro mantenga l'impegno di sposare Ermione (figlia di Menelao ed Elena). Ma se Ermione ama sinceramente Pirro, egli la disprezza, preferendo a lei la \"schiava frigia\".\n&lt;br&gt; Cleone, a capo di un coretto di confidenti di Ermione, cerca di consolare l'amica, ma invano, poich\u00e9 la principessa \u00e8 a conoscenza della sua imminente sciagura. A rovinare il suo umore \u00e8 l'incontro con Pirro, che passeggiava vagheggiando di Andromaca; subitaneo e violento \u00e8 il loro scontro: Ermione rinfaccia all'uomo la sua infedelt\u00e0, e Pirro minaccia e umilia la donna (\"Non proseguir! Comprendo!\"). Proprio in quel momento viene annunciato a Pirro l'arrivo di Oreste, a capo dei condottieri greci, giunto a Buthrote proprio per far rinsavire Pirro e imporgli il rispetto dei patti. Pirro rimane turbato dall'arrivo del figlio di Agamennone, mentre Ermione \u00e8 lieta per il ritorno del suo \"liberatore\".&lt;br&gt;Infatti Oreste \u00e8 a sua volta innamorato di Ermione, la quale per\u00f2, sia perch\u00e9 \u00e8 sua cugina, sia perch\u00e9 \u00e8 innamorata di Pirro, non ricambia il suo sentimento. Appena arrivato a palazzo, infatti, il giovane lamenta all'amico Pilade il suo infelice amore (\"Che sorda al mesto pianto\"). Pilade esorta Oreste a non pensare all'amore e a concentrarsi sul compito che deve svolgere. Pirro riceve l'ambasciata con tutta la sua corte (tra cui anche Ermione e Andromaca stessa), e Oreste, a nome della Grecia intera, impone a Pirro il sacrificio di Astianatte, minaccia per la sicurezza dopo la pace seguita alla guerra di Troia. La corte teme la reazione violenta di Pirro, il quale afferma con arroganza la legittimit\u00e0 delle sue scelte (in quanto figlio del maggiore condottiero acheo) e, con sommo dispetto dei greci e di Ermione, annuncia a tutti il suo imminente matrimonio con Andromaca (\"Balena in man del figlio\"). I condottieri sono scandalizzati, e Andromaca stessa, che vuole serbare la sua fede ad Ettore, rifiuta la mano del principe.&lt;br&gt;Cleone consiglia a Ermione, sconvolta per la decisione di Pirro, di usare Oreste per vendicarsi della pubblica umiliazione. E proprio Oreste arriva in quel momento: il giovane rinnova le sue promesse d'amore ad Ermione, la quale, incerta, non se la sente di usare il suo corteggiatore come strumento della sua vendetta (\"Anime sventurate\").&lt;br&gt;Ma proprio in quel momento entra Pirro, con tutta la corte. Il giovane, infuriato per il rifiuto di Andromaca, decide di mantenere i patti: promette di sposare Ermione e di consegnare Astianatte ai condottieri greci. La decisione suscita diversi sentimenti: la speranza di Ermione e Fenicio, la preoccupazione di Andromaca e Pilade, la gelosia di Oreste (\"Sperar poss'io?\"). Mentre Pirro fa per consegnare il bambino a Oreste, Andromaca si inginocchia e supplica il principe di concedergli tempo per cambiare idea. Pirro si rallegra, ma Ermione monta su tutte le furie, e minaccia di colpire il bambino. L'atto si conclude con il turbamento generale, e il timore che qualcosa di terribile sta per avvenire (\"Pirro, deh serbami la f\u00e8 giurata\").\nAtto II.\nAttalo comunica a Pirro la tanto attesa decisione: Cefisa, cedendo alle sue richieste, ha convinto Andromaca a sposare il principe (il dialogo viene spiato da Cleone che si affretta a riferire tutto alla sua padrona). Pirro, entusiasta, promette ad Andromaca il trono e la salvezza per Astianatte, ma la donna, credendo di vedere il fantasma di Ettore sdegnato, cerca di frenare il suo impeto, temendo \"d'avversa stella il barbaro rigor\" (\"Ombra del caro sposo\"). I piani della vedova troiana, infatti, sono ben altri: ella ha intenzione di suicidarsi dopo il matrimonio, dopo aver per\u00f2 ottenuto da Pirro il solenne giuramento di salvare la vita al figlio.&lt;br&gt;\nMa in quel momento arriva Ermione, seguita da Fenicio e Cleone, e le due rivali si fronteggiano: la principessa achea insulta la rivale, accusandola di aver usato le sue \"arti\" per arrivare al trono, mentre Andromaca, regale e altera, invece che rispondere agli insulti perdona la giovane rivale e si allontana. La gelosia e il timore iniziano a rodere il cuore di Ermione (\"Essa corre al trionfo!\"), la quale supplica Fenicio di ricordare a Pirro le sue promesse d'amore. Ma ci\u00f2 \u00e8 del tutto inutile, poich\u00e9 risuona fuori scena la marcia nuziale che guida Pirro e Andromaca al tempio. Ermione si accascia a terra disperata: un coro di confidenti cerca di consolarla e le promette vendetta, e tra loro \u00e8 presente anche Oreste. Ermione, allora, decide di approfittarne: in nome dell'amore che nutre per lei, impone al cugino di uccidere l'ingrato e di riportargli il pugnale macchiato del suo sangue. Dapprima titubante, Oreste corre a svolgere il suo criminoso compito (\"Se a me nemiche, o stelle\"). &lt;br&gt;\nFenicio non \u00e8 riuscito a far ravvedere Pirro, il quale l'ha scacciato, e, insieme a Pilade, lamenta il triste destino che attende la Grecia (\"A cos\u00ec trista immagine\").&lt;br&gt;Ermione si aggira per la reggia, in preda al rimorso, poich\u00e9 si \u00e8 accorta di amare ancora Pirro, e cerca invano Oreste per fermarlo, ma \u00e8 tutto inutile: Oreste arriva, con un pugnale insanguinato. All'allucinata e sconvolta donna, il giovane racconta l'uccisione di Pirro (\"Gi\u00e0 d'Andromaca sul crine\"), portando come pegno d'amore all'amata l'arma con cui \u00e8 stato ucciso. Ma Ermione lo insulta e lo respinge, disperata, e gli rivela di essere sempre stata innamorata di Pirro, e fu solo in un attimo di follia che gli aveva chiesto la sua uccisione. Oreste, deluso e disperato anch'esso, invoca la morte, mentre Ermione invoca le Eumenidi per vendicare l'omicidio. Ma in quel momento arriva Pilade alla testa di un gruppo di fedeli di Oreste: il popolo di Buthrote \u00e8 infuriato per l'uccisione di Pirro, e minaccia il linciaggio di tutti i congiurati. A Ermione, disperata, non resta che maledire Oreste, il quale viene portato via a forza dai suoi, in preda al delirio.\nStruttura dell'opera.\nAtto 2.\nAlcuni pezzi dell'opera furono riutilizzati in altre opere: parte della scena di Ermione divent\u00f2 una cavatina alternativa per la \"Zelmira\" rappresentata a Parigi, la cavatina di Oreste divent\u00f2 un'aria alternativa per Giacomo de \"La donna del lago\" (mantenendo anche alcuni versi) sostituendo la pi\u00f9 celebre \"O fiamma soave\" e venne riutilizzata (pure mantenendo parte del testo originale) come aria del protagonista maschile nella versione originale (romana) di Matilde di Shabran."}
{"id": "748302", "revid": "1821190", "url": "https://it.wikipedia.org/wiki?curid=748302", "title": "ZDF", "text": "ZDF, acronimo di Zweites Deutsches Fernsehen (\"Seconda Televisione Tedesca\", stilizzato come \"2DF\") \u00e8 una televisione pubblica tedesca con sede a Magonza, nel \"Land\" della Renania-Palatinato. Essa opera come un'agenzia indipendente non a scopo di lucro stabilita da un contratto unitario tra i vari stati che compongono la Germania (\"L\u00e4nder\"). ZDF \u00e8 finanziata dal canone televisivo e dalla pubblicit\u00e0. Il sistema televisivo pubblico tedesco vede inoltre un altro canale (il \"primo\"), a carattere nazionale: Das Erste di ARD (\"Arbeitsgemeinschaft der \u00f6ffentlich-rechtlichen Rundfunkanstalten der Bundesrepublik Deutschland\", cio\u00e8, \"l'Associazione delle emittenti pubbliche della Repubblica federale di Germania\").\nStoria.\nL'emittente inizi\u00f2 le trasmissioni il 1\u00ba aprile 1963 da Eschborn. Il canale trasmise il suo primo programma a colori nel 1967. Nel 1974 ZDF spost\u00f2 la sua sede a Magonza-Lerchenberg, dopo essersi brevemente collocata a Wiesbaden.\nA differenza dell'altra TV pubblica ARD, ZDF non ha affiliati e trasmette un segnale unico lungo tutti i ripetitori della Germania, i quali, a differenza di ARD, sono gestite da T-Systems, (una sussidiaria di Deutsche Telekom), un tempo delle Poste tedesche, pur mantenendo il carattere di TV pubblica. Prima della riunificazione della Germania, ZDF e ARD, posizionarono buona parte dei loro ripetitori in localit\u00e0 che permettessero la copertura della Germania Est, dove i canali erano visti, , dalla popolazione locale, tranne due aree a sud-est e nord-est.\nZDF \u00e8 ritrasmessa anche via cavo sin dai giorni della sperimentazione della TV via cavo. Le prime trasmissioni a livello europeo irradiate su Astra 1C iniziarono nell'agosto 1993 durante la \"Internationale Funkausstellung\" (IFA - \"International Broadcasting Exhibition\") a Berlino. Nello stesso decennio, queste nuove tecnologie furono usate per iniziare le trasmissioni digitali di ZDF. Dal 2002 \u00e8 possibile ricevere la ZDF, cos\u00ec come ARD e le altre maggiori televisioni attraverso la televisione digitale terrestre in ampie zone della Germania.\nZDF gestisce, in cooperazione con altri network, anche i canali:\nIn digitale, sia via satellite che via etere (nella sola Germania) offre anche i canali del gruppo ZDFvision, che sono:\nOggi la ZDF \u00e8 tra i maggiori network televisivi europei e viene captata anche dalla Svizzera, dall'Austria, e dal Trentino-Alto Adige.\nDall'inizio del 2018 il canale lascia definitivamente il satellite Hot Bird, inserendo al suo posto, nella frequenza occupata da ZDF, il canale Juwelo in versione tedesca dedicata alla vendita di gioielli. Rimane comunque visibile dal satellite Astra. La ZDF venne rappresentata da alcune mascotte animate, i Mainzelm\u00e4nnchen (letteralmente, gli elfi di Magonza), creati da Wolf Gerlach nel 1963, velocemente diventati cos\u00ec popolari da essere ancora visti in piccoli sketch prima, durante e alla fine delle interruzioni pubblicitarie.\nAmministrazione.\nDal punto di vista amministrativo, la ZDF \u00e8 presieduta da un direttore generale (\"Intendant\"), eletto dal Consiglio d'Amministrazione dell'emittente, la cui composizione \u00e8 determinata di volta in volta dalle \"aziende rilevanti dal punto di vista societario\" nominate nel contratto ZDF.\nLa recente riforma della presente televisione pubblica tedesca \u00e8 un esempio di nuova partecipazione sociale che rinsalda l'autonomia del servizio pubblico contro i partiti e i governi. Adottata dai governatori dei L\u00e4nder a seguito della sentenza della Corte Costituzionale che afferma che \u201cla radiotelevisione dovrebbe operare il pi\u00f9 lontano possibile dallo Stato e riflettere la diversit\u00e0 e la vastit\u00e0 della societ\u00e0\u201d, la \"riforma, nel nuovo Consiglio della Televisione, ha ridotto a 20 i rappresentanti di espressione politica (su 60 membri in totale; in precedenza erano 34 su 77), ha previsto la presenza di 24 rappresentanti di associazioni di ogni genere e di un membro per ciascuno Stato federale (16), scelto anche tra le associazioni pi\u00f9 rappresentative in ognuno di questi. Va ricordato che il Consiglio di amministrazione non solo fornisce un parere sull'offerta audiovisiva ma agisce anche come garante degli\nutenti e sceglie, con voto segreto, il direttore generale\".\nProgrammi.\nZDF inoltre detiene i diritti per la trasmissione delle partite della UEFA Champions League.\nPubblicit\u00e0.\nCome Das Erste, ZDF pu\u00f2 trasmettere pubblicit\u00e0 solo fino alle 20:00 nei giorni feriali in accordo con il Trattato di Radiodiffusione Interstatale, per un massimo di 20 minuti al giorno ed esclusivamente nel programma principale. Al contrario, non vi \u00e8 pubblicit\u00e0 in onda la domenica e nei giorni festivi. Dall'inizio della pubblicit\u00e0 su ZDF, i singoli spot pubblicitari erano intervallati dai Mainzelm\u00e4nnchen. Con la modifica del Trattato di Radiodiffusione Interstatale, la distinzione tra pubblicit\u00e0 e altre promozioni \u00e8 stata quasi completamente abolita, per cui non ci sono promozioni sulla televisione pubblica dopo le 20:00 o nei giorni festivi dal gennaio 2013.\nRicezione in Italia.\nI programmi ZDF sono ricevibili gratuitamente, anche in HD, solo dal satellite Astra in posizione 19,2\u00b0 Est."}
{"id": "748303", "revid": "1504506", "url": "https://it.wikipedia.org/wiki?curid=748303", "title": "Re di Provenza", "text": ""}
{"id": "748306", "revid": "599013", "url": "https://it.wikipedia.org/wiki?curid=748306", "title": "Tie", "text": ""}
{"id": "748310", "revid": "104265", "url": "https://it.wikipedia.org/wiki?curid=748310", "title": "Piante palustri", "text": "Le piante palustri sono una via di mezzo tra le piante terrestri e le piante acquatiche; traggono nutrimento dalle radici come le prime (alle piante acquatiche in genere le radici servono esclusivamente per restare attaccate al fondo) e abbisognano allo stesso tempo di abbondante acqua, che eventualmente le sommerga per intero.\nLe piante palustri sono coltivabili in acquario o terrario, che in tal caso devono necessariamente essere privi di coperchio. Nel rispetto delle temperature a cui tali piante sono abituate a vivere, trovano ottima collocazione in laghetti da giardino.\nUna specie poco diffusa in Europa, che lentamente sta conquistando il mondo acquariofilo \u00e8 la Proserpinaca palustris."}
{"id": "748316", "revid": "599013", "url": "https://it.wikipedia.org/wiki?curid=748316", "title": "Tif", "text": ""}
{"id": "748322", "revid": "599013", "url": "https://it.wikipedia.org/wiki?curid=748322", "title": "Tih", "text": ""}
{"id": "748325", "revid": "116063354", "url": "https://it.wikipedia.org/wiki?curid=748325", "title": "Catagonus wagneri", "text": "Il tagua o pecari del Chaco (Catagonus wagneri Wetzel, 1975) \u00e8 un mammifero della famiglia dei Tayassuidae, diffusa in Sudamerica. L'unica specie del genere \"Catagonus, \u00e8 la specie di pecari di maggiori dimensioni.\".\nTassonomia.\nIl sottordine Suiformi dell'ordine Artiodattili comprende due famiglie: Suidi (del Vecchio Mondo) e Taiassuidi (del Nuovo Mondo). Fino a una trentina di anni fa si riteneva che quest'ultima, che si differenzia da quella dei maiali per i canini pi\u00f9 piccoli e diretti verso il basso e per quattro dita invece di due nei piedi posteriori, comprendesse solo due specie: il pecari dal collare (\"Pecari tajacu\") e il pecari labiato (\"Tayassu pecari\"). Ralph Wetzel, recatosi nel Chaco paraguayano nel 1974 per studiare gli armadilli, scopr\u00ec invece che gli indiani e i cacciatori conoscevano una terza specie di pecari, nota come tagua o pecari del Chaco (Catagonus wagneri), addirittura ricercata per la qualit\u00e0 delle sue carni e intensamente cacciata, era ritenuta estinta da 20.000 anni!\nDescrizione.\nA prima vista il pecari del Chaco, a parte le maggiori dimensioni, rassomiglia al pecari dal collare, ma a una pi\u00f9 attenta osservazione si scopre che ha tre dita nei piedi posteriori, invece di due. Altre differenze nello scheletro l'hanno addirittura fatto assegnare a un genere diverso (\"Catagonus\").\nDistribuzione.\nUlteriori ricerche, a cura dei Musei di Storia Naturale di New York e di Pittsburgh, nel Gran Chaco boliviano nel 1979 e in quello argentino nel 1980, hanno accertato che il tagua esiste anche in questi paesi, ma vi \u00e8 ancora pi\u00f9 raro che in Paraguay.\nBiologia.\nSi \u00e8 scoperto che vive in piccoli gruppi di 5-6 animali, predilige la foresta cespugliosa e si nutre di cacti e semi di leguminose.\nConservazione.\nLa sua consistenza \u00e8 sconosciuta, ma si sa che \u00e8 minacciato dalla caccia e dalla distruzione dell'habitat per creare nuovi pascoli. Nel \"Red Data Book\" la specie \u00e8 classificata \u00abin pericolo\u00bb, appendice I CITES. In Paraguay, dove \u00e8 protetto dalla legge, il pecari del Chaco si trova anche nei due parchi nazionali Defensores del Chaco e Taniento Enciso. Non sembra sia protetto in Argentina e Bolivia. Nel 1983, l'unico esemplare in cattivit\u00e0 si trovava nello zoo paraguayano di Asunci\u00f2n, dove \u00e8 stato studiato da Kent Bernischke dello zoo di San Diego e Dennis Meritt dello zoo di Chicago Lincoln Park."}
{"id": "748326", "revid": "228587", "url": "https://it.wikipedia.org/wiki?curid=748326", "title": "Tii", "text": ""}
{"id": "748329", "revid": "599013", "url": "https://it.wikipedia.org/wiki?curid=748329", "title": "Tin", "text": ""}
{"id": "748330", "revid": "1251388", "url": "https://it.wikipedia.org/wiki?curid=748330", "title": "Daniele Tombolini", "text": "Biografia.\nDaniele Tombolini \u00e8 laureato in enologia, \u00e8 sposato e ha due figlie. Enologo di professione. Prima di intraprendere la carriera arbitrale, ha giocato a calcio a livello dilettantistico in Promozione Regionale. Per scelta di vita vive in campagna nelle colline intorno a Jesi, zona di produzione del Verdicchio, uno dei pi\u00f9 famosi e rinomati vini bianchi italiani. Coltiva un orto sinergico e per passione restaura mobili.\nNel 2018 partecipa a Celebrity Master Chef.\nAttivit\u00e0 arbitrale.\nA diciotto anni Daniele Tombolini diviene arbitro della Associazione Italiana Arbitri (A.I.A.). Dopo la consueta trafila svolta nelle categorie giovanili, dilettantistiche e semiprofessionistiche, nel 1993 - all'et\u00e0 di 32 anni- arriva a dirigere in serie A e B.\nGi\u00e0 al primo anno a disposizione della Commissione Arbitri Nazionale, esordisce in serie A il 23 gennaio 1994 dirigendo la partita Foggia-Lecce.\nDurante 13 anni di appartenenza alla CAN, ha arbitrato 151 gare di serie A e oltre 130 gare di serie B, dirigendo praticamente tutti i derby italiani e le sfide pi\u00f9 prestigiose che rappresentano il \"clou\" a livello nazionale. Frequenti le gare dirette in Europa e nel mondo: da rilevare la partecipazione, come unico arbitro a rappresentare l'Italia, alla XXI Universiade di Pechino del 2001, con la direzione di 5 gare di qualificazione, e quella conclusiva con la prestigiosa finale per il 3\u00ba e 4\u00ba posto, nel sentito derby asiatico tra il paese organizzatore, la Cina, e la confinante Corea.\nDopo il ritiro.\nIn virt\u00f9 del ruolo sportivo svolto a livello nazionale e internazionale, sono frequenti le partecipazioni in qualit\u00e0 di relatore a incontri, stage e convegni di studio inerenti allo sport come valore sociale e di riferimento per i giovani.\nDal 2006 al 2009 ha seguito personalmente un blog e un sito web dove ha ideato e messo on line, riscuotendo un considerevole successo, un interessante gioco-test attitudinale denominato simpaticamente \u201cIl Quizzotto\u201d, utile a chiunque volesse testare e affinare le proprie conoscenze tecniche delle regole del calcio in maniera semplice e divertente.\nLa propria immagine \u00e8 associata alla pubblicit\u00e0 di marchi di rilievo nel settore della moda e della comunicazione.\nTelevisione.\nPer diverse emittenti televisive svolge il ruolo di \u201cReferees Technical Advisor\u201d, un consulente tecnico dell'arbitraggio, un ruolo assolutamente nuovo non propriamente assimilabile a quello, sicuramente un po' superato, dell'ex arbitro che diviene istantaneamente opinionista-polemista-moviolista. Fuori dalle polemiche e dai consueti balletti delle moviole, la sua collaborazione consiste infatti nel mettere a disposizione dei telespettatori l'esperienza accumulata in 27 anni di arbitraggio, per arricchire di contenuti tecnici, spunti di riflessione e dati statistici le trasmissioni e gli eventi sportivi dove si trova a intervenire, riferendosi all'aspetto arbitrale generale e alla conoscenza specifica di ogni singolo arbitro, alle sue peculiari caratteristiche tecniche. Dopo la fortunata esperienza con Rai Sport dove ha partecipato alle trasmissioni di punta (\"Notti Mondiali\" Rai Uno, \"Novantesimo minuto\" e \"La Domenica Sportiva\", Rai Due), ha recentemente collaborato e collabora con diverse altre emittenti televisive nelle trasmissioni relative al campionato di Serie A.\nDal 2006 a oggi ha sempre scritto su diversi giornali quotidiani tra cui \"La Gazzetta dello Sport\", il \"Corriere Adriatico\", \"Il Messaggero\", dove firma anche delle rubriche molto apprezzate dai lettori.\nHa fatto parte per 3 stagioni del cast di \"Quelli che...\" al fianco del giornalista sportivo Massimo Caputi, condotto prima da Victoria Cabello e poi da Nicola Savino.\nAppassionato di cucina, fa parte del cast della nota trasmissione tv \"Celebrity Masterchef\" per l'edizione del 2018, classificandosi quarto."}
{"id": "748338", "revid": "287204", "url": "https://it.wikipedia.org/wiki?curid=748338", "title": "Canoa/kayak ai Giochi della XXI Olimpiade", "text": "Si sono svolte 11 gare di canoa/kayak alle olimpiadi estive 1976, 9 maschili e 2 femminili. Le gare di slalom, introdotte nella precedente edizione dei giochi, non si sono svolte."}
{"id": "748339", "revid": "1305772", "url": "https://it.wikipedia.org/wiki?curid=748339", "title": "TIO", "text": ""}
{"id": "748340", "revid": "1782831", "url": "https://it.wikipedia.org/wiki?curid=748340", "title": "Stefano Valla", "text": "Suonatore di piffero, risiede a Cegni, piccolo paese dell'alta valle Staffora in comune di Santa Margherita di Staffora.\nAttivo dal 1981 ha fondato nel 1983 il gruppo \"I suonatori delle Quattro Province\", \u00e8 stato accompagnato alla fisarmonica da Franco Guglielmetti e dal 1999 suona stabilmente con Daniele Scurati.\nDiscepolo di musicisti storici della valle Staffora come il fisarmonicista di Negruzzo Andrea Domenichetti detto \"Taraml\u00e0\", i pifferai Ernesto Sala di Cegni e Franco Brignoli, ha saputo ricercare, raccogliere e conservare il patrimonio musicale e coreutico della tradizione locale.\nArtista eclettico partecipa nell'ambito del trallallero, arte canora tipica di Genova, come voce di \"chitarra\" nella famosa \"Squadra\", e insegna le danze delle Quattro Province in collaborazione con Annalisa Scarsellini.\nHa suonato uno strumento costruito da Claude Romer\u00f2 di Tolosa su modello di un esemplare del famoso costruttore \"Grixiu\" (Nicol\u00f2 Bacigalupo di Cicagna in val Fontanabuona GE). Oggi suona uno strumento costruito da Stefano Mantovani di Casteggio (PV).\nCon il fisarmonicista Daniele Scurati forma l'accoppiata classica piffero-fisarmonica, duo tradizionale del repertorio musicale delle quattro province, grazie alla grande abilit\u00e0 tecnica e alla completezza della conoscenza del repertorio tradizionale, questo duo viene regolarmente chiamato ad esibirsi in concerti all'estero.\nSono \"portatori della tradizione\" oltre che sul territorio nazionale in:"}
{"id": "748341", "revid": "253269", "url": "https://it.wikipedia.org/wiki?curid=748341", "title": "Anouk Aim\u00e9e", "text": "Ha vinto nel 1980 il Prix d'interpr\u00e9tation f\u00e9minine al Festival di Cannes per il film \"Salto nel vuoto\" di Marco Bellocchio. Nel 2002 le \u00e8 stato conferito il Premio C\u00e9sar onorario e nel 2003 l'Orso d'oro alla carriera al Festival di Berlino.\nBiografia.\nFiglia di Henri Dreyfus (alias Henry Murray), attore francese di origine ebraica, e di Genevi\u00e8ve Sorya (nata Genevi\u00e8ve Durand), altra nota attrice francese, comincia la propria carriera cinematografica nel 1947, a 15 anni.\nDopo alcune apparizioni minori, si fa notare per qualche valida interpretazione guidata da registi di valore come Andr\u00e9 Cayatte in \"Gli amanti di Verona\" (1949), e Alexandre Astruc in \"La tenda scarlatta\" (1953), affermandosi definitivamente in Italia con Federico Fellini, che la dirige in \"La dolce vita\" (1960) e \"8\u00bd\" (1963), e in Francia con Jacques Demy in \"Lola - Donna di vita\" (1961).\nLa consacrazione internazionale giunge nel 1966 con \"Un uomo, una donna\" di Claude Lelouch, al fianco di Jean-Louis Trintignant e di Pierre Barouh, che fu suo marito fra il 1966 e il 1969. Seguono \"L'amante perduta\", \"Una sera, un treno\", entrambi del 1968, e \"Rapporto a quattro\" (1969), quest'ultimo diretto dal regista statunitense George Cukor.\nChiamata nuovamente da Lelouch a interpretare \"Vivere per vivere\" (1967), \"Chiss\u00e0 se lo farei ancora\" (1976) e \"Un uomo, una donna oggi\" (1987), torna al cinema italiano dopo una lunga assenza nel 1980 con \"Salto nel vuoto\" di Marco Bellocchio, grazie al quale vince il Prix d'interpr\u00e9tation f\u00e9minine al Festival di Cannes, e con \"La tragedia di un uomo ridicolo\" (1981) di Bernardo Bertolucci.\nNel 1994 interpreta il ruolo di una stilista in \"Pr\u00eat-\u00e0-Porter\" di Robert Altman, film sul mondo dell'alta moda. Nel 2003 le viene assegnato l'Orso d'oro alla carriera al Festival del Cinema di Berlino. Nel 2019 viene nuovamente diretta da Lelouch in \"I migliori anni della nostra vita\", terzo episodio dopo il grande successo di \"Un uomo, una donna\" (1966), e dopo \"Un uomo, una donna oggi\" (1986), sempre con Trintignant.\nStile.\nNota per le sue \"caratteristiche sorprendenti\" e per la sua bellezza, \nConsiderata \"una delle cento stelle pi\u00f9 sexy della storia del cinema\", secondo un sondaggio del 1995 condotto da \"Empire\", il suo stile di recitazione \u00e8 spesso quello di femme fatale, con un'aura malinconica, valorizzata da grandi registi di fama internazionale come Vittorio De Sica in \"Il giudizio universale\" (1961), Sidney Lumet in \"La virt\u00f9 sdraiata\" (1969) e Federico Fellini in \"La dolce vita\" (1960) e \"8\u00bd\" (1963)."}
{"id": "748343", "revid": "2075460", "url": "https://it.wikipedia.org/wiki?curid=748343", "title": "Terrario", "text": "Il terrario \u00e8 un contenitore che, sullo stile dell'acquario, pu\u00f2 contenere una singola specie o un intero habitat di animali esotici. Eventualmente pu\u00f2 comprendere una pozza d'acqua (ed in tal caso prende il nome di \"terracquario\"), con funzione di abbellimento o nel caso sia necessaria agli animali e alle piante presenti.\nGli animali pi\u00f9 adatti ad abitare un terrario sono: anfibi, rettili, insetti, aracnidi.\nTipologie.\nCi sono due tipologie principali di terrario:\nAllestimento.\nIn base ai propri gusti di arredamento c'\u00e8 una vasta gamma di accessori per abbellire o rendere pi\u00f9 funzionale il terrario.\nSubstrati e decorazioni.\nEsistono numerosi tipi di substrati (sottofondi) per ricreare il biotopo originale dell'animale, quali per esempio \"Repty bark\", \"Sabbia del Deserto\", \"Jungle Bark\", \"Torba\". In alternativa, vengono spesso utilizzati carta assorbente e fogli di giornale, che sono molto poco estestici ma pi\u00f9 igienici.\nCon le decorazioni ci si pu\u00f2 sbizzarrire, ma la loro tipologia varia in base alla specie ospitata: gli animali arboricoli avranno bisogno di rami e strutture per arrampicarsi, quelli scavatori di un substrato in cui nascondersi, ecc... Si possono eventualmente aggiungere sia piante di plastica che piante vere, a patto di non essere tossiche o dotate di parti taglienti. In una teca non dovrebbero mai mancare inoltre almeno una ciotola d'acqua ed una di cibo, ed un riparo che si accordi alle esigenze dell'animale.\nTemperatura e luce.\nUn terrario normalmente \u00e8 dotato di termostato, termometro e timer, per autoregolare l'accensione dell'impianto di riscaldamento o di illuminazione.\nIn funzione dell'animale ospitato i terrari o anche rettilari possono includere particolari sistemi di riscaldamento, tra i quali: \nTutti questi sistemi di riscaldamento vengono installati per regola in un solo lato del terrario che dovr\u00e0 essere rispettivamente la parte calda del biotopo, dove l'animale pu\u00f2 autoregolarsi in base alle proprie necessit\u00e0 e che non dovr\u00e0 occupare pi\u00f9 di un terzo dell'intero spazio da lui raggiungibile.\nDi solito \u00e8 preferibile montare tutto esternamente o quantomeno proteggere il tutto con qualcosa, per evitare che l'animale toccando la parte calda si ustioni o peggio. \nAlcuni animali esotici hanno lo stretto bisogno di avere a disposizione nel terrario una speciale lampada a raggi UVB che fa sviluppare nell'animale la vitamina d3 necessaria a non protrarre malattie ossee. Per alcuni rettili notturni, che non hanno il bisogno e l'istinto di crogiolarsi al sole, l'utilizzo di queste lampade viene da alcuni considerato facoltativo.\nAlcune lampade a raggi infrarossi sono usate sia come riscaldamento principale sia come riscaldamento notturno, in quanto producono una lieve luce di bassa intensit\u00e0 rossa che aiuta l'animale a vedere nel buio senza arrecargli fastidio.\nCon un timer \u00e8 possibile sia ricreare il modello giorno-notte sia, all'occorrenza, il ciclo stagionale, e permettere all'animale di seguire il suo modello biologico durante il corso dell'anno.\nUmidit\u00e0.\nSono presenti spesso regolatori di umidit\u00e0 ed igrometri.\nCon alcuni animali \u00e8 preferibile aggiungere anche una zona umida sia per autoregolazione della temperatura dell'animale sia per facilitare i processi di muta e per mantenere il tasso di umidit\u00e0 sufficientemente costante. Una percentuale di umidit\u00e0 errata spesso porta malessere o anche alla morte dell'animale ospitato, ed un suo attento monitoramento \u00e8 altrettanto importante di una corretta illuminazione e di una temperatura ottimale."}
{"id": "748346", "revid": "767487", "url": "https://it.wikipedia.org/wiki?curid=748346", "title": "Sotto corte marziale", "text": "Sotto corte marziale (\"Hart's War\") \u00e8 un film del 2002 diretto da Gregory Hoblit, con Bruce Willis e Colin Farrell, tratto dall'omonimo romanzo di John Katzenbach.\nTrama.\nThomas Hart, studente di legge a Yale e figlio di un senatore del Congresso, si arruola nell'esercito americano durante la seconda guerra mondiale. Dislocato in Belgio durante la battaglia delle Ardenne, durante un'imboscata viene fatto prigioniero dai tedeschi, interrogato brutalmente e costretto a rivelare informazioni militari. Dopo un tribolato viaggio in treno, durante il quale dei caccia americani colpiscono il convoglio, viene mandato in un campo di prigionia a Hemer (Stalag VI-A). Qui il colonnello McNamara, ufficiale americano pi\u00f9 alto in grado dei prigionieri, diffida subito di Hart, capendo al volo che questi, dopo soli tre giorni di interrogatorio ha ceduto.\nSu ordine di McNamara, Hart viene alloggiato nelle baracche della truppa, invece che in quella degli ufficiali. Poco tempo dopo arrivano al campo altri due prigionieri, due piloti neri, che, seppure ufficiali, vengono anch'essi alloggiati nelle baracche della truppa e la loro custodia viene affidata al tenente Hart. I due neri vengono malvisti dal resto della truppa tanto da far trovare un'arma da taglio nella branda di uno dei due che verr\u00e0 perci\u00f2 sommariamente fucilato dai tedeschi. Nei giorni seguenti, un aereo abbattuto in combattimento precipita nel campo e devasta la baracca adibita a teatro e la stessa notte viene ucciso il sergente americano che aveva incastrato il nero. Immediatamente viene accusato della vendetta il suo compagno, il tenente Lincoln Scott.\nIl colonnello McNamara chiede un regolare processo secondo la corte marziale e incarica il giovane avvocato di occuparsi della difesa. Il comandante del campo di prigionia, il colto e disincantato colonnello Werner Visser, laureato all'universit\u00e0 di Yale nel '28 e veterano della Grande Guerra, appare divertito da questa situazione e accetta di prestare la sua disponibilit\u00e0 per la buona riuscita del processo, tanto da aiutare lo stesso Hart, prestandogli personalmente una copia del manuale di procedura penale militare di guerra americano. Ben presto Hart si render\u00e0 conto che il processo \u00e8 in realt\u00e0 un diversivo per distrarre i tedeschi e consentire la fuga di 35 prigionieri americani dal campo. Infatti, il colonnello McNamara non si era mai arreso all'idea di non poter pi\u00f9 contribuire alla lotta contro il nemico e da tempo stava realizzando un tunnel che, partendo dalla parte del teatro poi resa inagibile dall'aereo precipitato, avrebbe portato all'esterno del campo. Da l\u00ec, l'obiettivo era sabotare la vicina fabbrica di armi tedesca cui lavoravano i prigionieri sovietici del campo e che l'esercito americano considerava erroneamente una semplice fabbrica di scarpe. La caduta dell'aereo proprio sul teatro aveva distrutto la copertura della missione, che era la piccola compagnia teatrale destinata a dissimulare i lavori del tunnel.\nHart arriver\u00e0 a individuare l'assassino proprio nel colonnello McNamara, il quale gli spiegher\u00e0 come, dal suo punto di vista, la morte del sergente, che faceva affari con le guardie del campo in cambio di informazioni sulle attivit\u00e0 dei prigionieri, aveva lo scopo di salvare tante vite americane, cos\u00ec come Scott dovr\u00e0 essere sacrificato per coprire la fuga dei compagni. Hart rimane profondamente turbato: non pu\u00f2 accettare che venga giustiziato l'aviatore, ma capisce anche che la missione del colonnello non pu\u00f2 essere sabotata. Dopo aver parlato con Scott, capisce che anche l'aviatore \u00e8 pronto a sacrificare la propria vita per la missione. In ultimo, \u00e8 lo stesso Hart che si autoaccusa dell'omicidio, proprio quando ormai i 35 americani hanno lasciato il campo. Ma dopo poco i soldati tedeschi scoprono la fuga e il comandante del campo si prepara a far giustiziare tutti i partecipanti al processo che erano rimasti al campo, bench\u00e9 fossero per lo pi\u00f9 totalmente all'oscuro di tutto. Inaspettatamente, per\u00f2, il colonnello McNamara si presenta all'entrata del campo, consegnandosi al colonnello Visser e assumendosi tutta la responsabilit\u00e0 dell'accaduto, salvando cos\u00ec la vita a molti dei suoi uomini, ma perdendo la propria.\nProduzione.\nLa storia scritta da John Katzenbach si basa sulle esperienze dirette di suo padre, prigioniero di guerra durante il secondo conflitto mondiale.\nGli attori Edward Norton e Tobey Maguire erano stati contattati per il ruolo principale, ma hanno rifiutato la parte.\nIl regista Alfonso Cuar\u00f3n, chiamato a dirigere la pellicola, ha abbandonato il progetto per dedicarsi alla realizzazione di \"Y tu mam\u00e1 tambi\u00e9n - Anche tua madre\".\nAccoglienza.\nIl film ha incassato negli Stati Uniti e nel resto del mondo, per un totale di .\nCollegamenti esterni.\n "}
{"id": "748348", "revid": "104458", "url": "https://it.wikipedia.org/wiki?curid=748348", "title": "3-Tre", "text": "La 3-Tre \u00e8 una pista sciistica che si trova a Madonna di Campiglio, in Italia. Il tratto conclusivo, il Canalone Miramonti, \u00e8 utilizzato per gare di slalom speciale di rilievo internazionale e ha ospitato varie tappe della Coppa del Mondo di sci alpino. Lo slalom tenuto sulla 3-Tre \u00e8 ritenuto uno dei pi\u00f9 spettacolari dell'intero circo bianco.\nStoria.\nLa 3Tre \u00e8 il nome di una competizione sciistica internazionale che si svolgeva in Trentino ( 3 gare in Trentino) istituita nel 1950 e ispirato a tre prove disputate in altrettante localit\u00e0 del Trentino (Monte Bondone, Paganella e Folgaria); dal 1957 si disputa regolarmente a Madonna di Campiglio. La pista \u00e8 stata inserita in Coppa del Mondo fin dalla stagione inaugurale, nel 1967, ha ospitato nel corso degli anni gare in tutte le discipline dello sci alpino, compreso il SuperG. Negli ultimi anni \u00e8 sede fissa nel calendario di Coppa del Mondo fis con uno slalom speciale maschile in notturna. Nel corso degli anni ha ospitato altre manifestazioni internazionali, come la Coppa Europa, il campionato mondiale fis di snoowboard nel 2001 e il campionato mondiale fis di freestyle ski nel 2007.\nTracciato.\nIl tracciato del \"Canalone Miramonti\", sul quale si disputano le competizioni di sci alpino della Coppa del Mondo, risale al 1940 ed \u00e8 stato ideato da Bruno Detassis.\nPodi.\nSi riportano i podi relativi alle massime competizioni internazionali disputati sulla 3-Tre."}
{"id": "748350", "revid": "254059", "url": "https://it.wikipedia.org/wiki?curid=748350", "title": "Raffaele Piccoli", "text": "Biografia.\nNacque a \"Castagna\", una piccola localit\u00e0 della Sila Piccola appartenente nel 1819 a Soveria Mannelli. Di famiglia artigiana (il padre, Bernardo, era calzolaio), dopo aver completato gli studi nel seminario di Scigliano ed essere stato ordinato diacono, si avvicin\u00f2 al Mazzinianesimo.\nNel 1848 partecip\u00f2 con i volontari di Stocco e Ferdinando Bianchi all'insurrezione dell'Angitola, in Calabria. Dopo il fallimento dei moti calabresi, si rec\u00f2 a Roma e partecip\u00f2 alla difesa della Repubblica Romana. Nel 1849 ai rec\u00f2 a Napoli dove fu arrestato e processato assieme a Luigi Settembrini e Carlo Poerio. Condannato a 30 anni di ferri per cospirazione, fu relegato all'ergastolo di Santo Stefano. Liberato grazie al colpo di mano di Raffaele Settembrini, il figlio di Luigi, il quale riusc\u00ec a dirottare nel Regno Unito la nave che avrebbe dovuto deportare i prigionieri politici napoletani in Argentina, Piccoli ripar\u00f2 in Piemonte e riprese i contatti con i repubblicani di Mazzini. Nel 1860 si imbarc\u00f2 da Quarto con i Mille.\nDopo l'Unit\u00e0, diversamente da molti suoi compagni di lotta, pur essendo stato un garibaldino, visto come venivano maltrattati gli abitanti dell'ex Regno delle Due Sicilie dai governanti del nuovo stato italiano, si pent\u00ec di aver partecipato alla spedizione dei Mille. Pertanto non si integr\u00f2 nel nuovo regno, e insieme ad altri compaesani, form\u00f2 un gruppo di briganti che combatterono contro gli invasori sardo-savoiardi, sempre per\u00f2 rimanendo coerentemente repubblicano. Nel maggio del 1870 partecip\u00f2 a un'insurrezione repubblicana nella cittadina calabrese di Filadelfia assieme a Ricciotti Garibaldi e Giuseppe Foglia. L'insurrezione non ebbe successo e Piccoli ripar\u00f2 a Malta. Processato in contumacia, gli venne revocata la pensione attribuitagli come veterano dei Mille, unica fonte di sopravvivenza. Tornato in patria nel 1880, ormai in miseria, si tolse la vita in un albergo di Catanzaro."}
{"id": "748354", "revid": "2194416", "url": "https://it.wikipedia.org/wiki?curid=748354", "title": "Northbridge", "text": "Northbridge (dall'inglese \"ponte nord\", vedi etimologia), conosciuto anche come Memory Controller Hub (MCH) o Host Bridge, costituisce, insieme al southbridge) indica la parte logica del chipset di una scheda madre, essendo il circuito integrato che mette in relazione i vari bus collegati alla CPU e ai dispositivi pi\u00f9 veloci (chipset Intel).\nEtimologia.\nIl nome deriva dal disegno dell'architettura nel modo di rappresentarlo. La CPU dovrebbe essere al vertice della mappa, dunque a nord. La CPU dovrebbe essere connessa al chipset tramite un ponte veloce situato a nord rispetto alle altre periferiche disegnate. Il northbridge, a sua volta, dovrebbe essere connesso con il resto del chipset tramite un ponte lento (il southbridge) situato a sud, oltre le altre periferiche di sistema disegnate.\nDescrizione.\nIl northbridge comunica con CPU, RAM, AGP o PCI Express e con il Southbridge. Alcuni northbridge contengono anche un controller video integrato, che \u00e8 conosciuto anche come Graphic and Memory Controller HUB (GMCH). Per via dei diversi tipi di processori e di tipologie di RAM i chipset non sono generici, ma specifici per ogni famiglia (o classi di famiglie) di processori e di RAM. Per esempio il northbridge NVIDIA nForce2 pu\u00f2 lavorare solo con CPU Duron, Athlon e Athlon XP combinati con RAM di tipo DDR SDRAM. Allo stesso modo i chipset Intel i875 lavorano solo con sistemi che usano processori Pentium 4, che hanno una velocit\u00e0 di clock superiore a 1,3 GHz, e che utilizzano RAM di tipo DDR SDRAM.\nImportanza.\nIl northbridge su una scheda madre \u00e8 il fattore che determina tipologia, numero e velocit\u00e0 della (delle) CPU(s), quantit\u00e0 e velocit\u00e0 della RAM che pu\u00f2 essere utilizzata. Inoltre svolge il ruolo di regolazione della tensione e del numero di connessioni con le altre periferiche.\nUn northbridge di solito lavora solo con uno o due southbridge ASICs; per questo, alcune caratteristiche e/o prestazioni date al sistema possono essere limitate dalle tecnologie disponibili dal southbridge ad esso collegato.\nSviluppi recenti.\nIl memory controller, che mette in comunicazione la CPU e le RAM, \u00e8 stato spostato sul piedino del processore negli AMD64. Altri produttori di CPU hanno considerato questo cambiamento per i loro prodotti, come Intel e IBM.\nUn esempio \u00e8 il chipset dell'NVIDIA nForce3 per i sistemi AMD64 che \u00e8 su singolo chip. Questo combina tutte le caratteristiche di un normale southbridge con una porta AGP connessa direttamente alla CPU.\nIn futuro la soluzione integrata sul die sembra essere privilegiata rispetto alla precedente separazione del chipset.\nNorthbridge e overclock.\nIl Northbridge gioca un ruolo importante nell'overclock del processore; la sua frequenza \u00e8 usata come base per il processore per stabilire la propria frequenza operativa. Nei computer di oggi il chipset diventa estremamente caldo, come conseguenza dell'aumentata velocit\u00e0 dei computer. \u00c8 tipico quindi usare dei dissipatori attivi o passivi per dissipare il notevole calore prodotto dallo stesso chipset."}
{"id": "748355", "revid": "647919", "url": "https://it.wikipedia.org/wiki?curid=748355", "title": "MG ZR", "text": ""}
{"id": "748356", "revid": "108678", "url": "https://it.wikipedia.org/wiki?curid=748356", "title": "San Michele (Isola)", "text": ""}
{"id": "748357", "revid": "1632387", "url": "https://it.wikipedia.org/wiki?curid=748357", "title": "Welcome to My Nightmare", "text": "Welcome to My Nightmare \u00e8 l'ottavo album in studio del cantante statunitense Alice Cooper, pubblicato l'11 marzo 1975 dalla Atlantic Records.\nIl disco.\nIl disco \u00e8 indicato da tanti come il culmine della sua discografia e . Esso \u00e8 anche il primo disco di Alice da solista, dato che prima vi era una formazione ben precisa fino a Muscle of Love. Il disco \u00e8 stato apprezzato non solo per la composizione musicale, ma anche per la teatralit\u00e0 che esso sprigiona. Un ospite speciale \u00e8 l'attore Vincent Price, il quale presta la voce ad un personaggio facente parte del tema del disco, \"Il Curatore\". \"Welcome to My Nightmare\" \u00e8 un concept album che narra la lenta e progressiva discesa nella follia attraverso le esperienze personali, gli incubi ed i deliri di un giovane chiamato Steven. Brani da menzionare di questo album sono la traccia omonima, \"Devil's Food\", \"The Black Widow\", \"Only Women Bleed\" e \"Steven\". Rolling Stone Magazine ha inserito la copertina del disco tra le 100 pi\u00f9 belle di tutti i tempi.\nTrama.\nIl personaggio di Steven appare per la prima volta nel concept album \"Welcome to My Nightmare\". L'album \u00e8 un viaggio attraverso la mente di Steven, seriamente danneggiata. Egli vive in un incubo costante e noi siamo guidati attraverso questi sogni dal Curatore (interpretato da Vincent Price). Nella prima omonima canzone siamo accolti nell'incubo. Nella seconda, \"Devil's Food\", Steven \u00e8 intrappolato nella rete di un ragno, e sta per essere mangiato da una Vedova Nera. Il ragno, la rete e l'intero incubo sono solo nella sua mente, ma onnipresenti come una sorta di delirio, quindi Steven pensa di obbedire alla Vedova Nera, cos\u00ec da salvarsi.\nLa canzone che segue si chiama \"Some Folks\", e leggendo fra le righe, si capisce che il protagonista ha sviluppato degli istinti omicidi.\nIl tema della canzone \"Only Women Bleed\" offre una panoramica di rapporto uomo-donna sbilanciato, dove il ruolo femminile \u00e8 svilito completamente, forse si tratta del punto di vista di Steven, del suo rapporto con le donne o forse di come vivevano il matrimonio i suoi genitori.\nNella canzone \"Cold Ethyl\", Steven racconta del proprio rapporto morboso con una donna morta che tiene conservata in frigorifero (appunto Ethyl).\nIn \"Years Ago\" l'ascoltatore torna indietro nel tempo, all'infanzia del protagonista; Steven era un bambino solo che si sentiva rifiutato dagli amici e dagli adulti e che forse ha covato rabbia inconscia nei confronti del prossimo, non riuscendo a trovare un modo di comunicare i propri pensieri e le proprie emozioni.\nLa canzone \"Steven\" ci conduce nel cuore dell'incubo: la trasformazione da un innocente bambino a killer sanguinario, attraverso una dissociazione che lo porta alla completa pazzia.\nNel brano \"The Awakening\" il protagonista riaffiora in s\u00e9 stesso come da un incubo, con le mani macchiate di sangue senza ricordare nulla dell'accaduto, l'incubo di Steven si conclude con la presunta fuga, o il desiderio di essa, narrata del brano \"Escape\".\nClassifica.\nAlbum - Billboard 200 (Nord America)"}
{"id": "748359", "revid": "6923", "url": "https://it.wikipedia.org/wiki?curid=748359", "title": "MG ZT", "text": ""}
{"id": "748364", "revid": "115933264", "url": "https://it.wikipedia.org/wiki?curid=748364", "title": "Platygonus", "text": "Platygonus \u00e8 un genere estinto di taiassuidi, vicino all'odierno genere Catagonus.\nQuesti pecari erano alti circa 1 metro al garrese, quindi di dimensioni maggiori rispetto agli attuali. Altre differenze consistono nelle lunghe zampe, nel grugno simile a quello dei suidi e nei canini molto simili a quelli dei carnivori, probabilmente usati come arma di difesa.\nL'apparato digerente dei \"Platygonus\" \u00e8 sorprendentemente complesso, simile a quello dei ruminanti. Come i pecari attuali, il \"Platygonus\" era un animale gregario.\nQuesto genere di pecari preistorico visse dalla met\u00e0 Pleistocene ed all'inizio dell Pliocene nella zona compresa fra l'odierna California ed il Messico, fino alla Pennsylvania ed al Canada."}
{"id": "748365", "revid": "125265644", "url": "https://it.wikipedia.org/wiki?curid=748365", "title": "San Michele (isola)", "text": "San Michele \u00e8 un'isola della laguna veneta, posta tra Venezia e Murano. \u00c8 nota in quanto \u00e8 quasi del tutto occupata dal cimitero monumentale della citt\u00e0.\nSi \u00e8 originata nella prima met\u00e0 dell'Ottocento interrando il rio che divideva due isole distinte, San Michele e San Cristoforo, per ampliare il camposanto che sorgeva su quest'ultima.\nStoria.\nIsola di San Michele.\nSecondo la tradizione, la storia dell'isola di San Michele inizia nel X secolo, quando le famiglie Briosa e Brustolana vi costruirono una chiesa dedicata a san Michele arcangelo. Sempre secondo la leggenda, qualche tempo dopo vi avrebbe vissuto in eremitaggio san Romualdo, fondatore dei Camaldolesi.\nNel 1212 il Capitolo di Torcello concesse la chiesa proprio ai Camaldolesi. Il tempio fu rinnovato (venne riconsacrato nel 1221) e fu affiancato da un monastero. Attorno al 1300 la Sede Apostolica gli concesse il titolo di abbazia. Nella seconda met\u00e0 del Quattrocento l'abate Pietro Don\u00e0 diede incarico al celebre architetto Mauro Codussi di riedificare il complesso. Successivamente vennero svolti nuovi interventi, ovvero la costruzione del chiostro \"grande\" (dal 1501, attribuito a Giovanni Buora), della foresteria (1523-1526), della cappella Emiliani (dal 1528, di Guglielmo Bergamasco) e della cavana (1575).\nNel 1810 le soppressioni napoleoniche colpirono anche l'abbazia di San Michele: la comunit\u00e0 venne sciolta e i beni furono confiscati. Con l'arrivo degli Austriaci, il complesso fu adibito a carcere politico (vi passarono, tra gli altri, Silvio Pellico e Pietro Maroncelli) fino al 1829, quando fu donato ai Minori conventuali che tuttora lo gestiscono.\nIsola di San Cristoforo.\nDi fronte a San Michele, verso sud, si trovava la pi\u00f9 piccola isola di San Cristoforo. Di essa si hanno notizie a partire dal 1332, quando vi fu costruito un mulino a vento. Qualche anno dopo lo stesso proprietario eresse anche un piccolo ospizio intitolato ai santi Cristoforo ed Onofrio.\nGi\u00e0 nel XV secolo l'isola risultava abbandonata, sicch\u00e9 il doge Francesco Foscari, nel 1424, don\u00f2 l'ospizio al brigidino Giovanni Brunacci perch\u00e9 lo recuperasse. Nel 1435 gli successero gli Agostiniani del monastero di Monteortone e con l'occasione la chiesa fu ricostruita.\nCimitero.\nNel 1807 il complesso di San Cristoforo fu chiuso e i frati furono trasferiti a Santo Stefano. Tutti gli edifici presenti sull'isola furono demoliti perch\u00e9, per effetto dell'editto di Saint Cloud, il luogo fu scelto per realizzarvi il cimitero cittadino. Venne cinto da mura e vi fu eretta una cappella ottagonale.\nNel 1818, al fine di aumentare l'estensione del camposanto, il Comune di Venezia cominci\u00f2 a trattare con il governo austriaco per l'acquisto dell'isola di San Michele. Nel 1835 venne approvato il progetto di ampliamento e nel 1839 le due isole vennero unite interrando lo stretto canale che le divideva. Le bonifiche, tuttavia, si protrassero negli anni successivi sino al XX secolo.\nFu quindi indetto un nuovo bando per la progettazione del nuovo cimitero. La scelta cadde sull'ingegnere Annibale Forcellini, a cui si deve l'attuale assetto fatte salve le aggiunte successive, alcune molto recenti (2008). In memoria dell'antica chiesa di San Cristoforo, lo stesso realizz\u00f2 una cappella che venne affidata in perpetuo all'Arciconfraternita di San Cristoforo."}
{"id": "748366", "revid": "599013", "url": "https://it.wikipedia.org/wiki?curid=748366", "title": "Isola di San Michele", "text": ""}
{"id": "748367", "revid": "767487", "url": "https://it.wikipedia.org/wiki?curid=748367", "title": "Ferdinando Valletti", "text": "Biografia.\nFormatosi nel , dopo il diploma di perito industriale fu assunto nel 1938 dall'Alfa Romeo di Milano e fu ingaggiato dal .\nNel 1941 pass\u00f2 al con cui disput\u00f2, in tre anni, diverse amichevoli ma nessun incontro ufficiale nel ruolo di mediano.\nUna lesione al menisco e soprattutto la deportazione nazista ne interruppero la carriera sportiva: infatti fu arrestato dai collaborazionisti repubblichini e consegnato alle SS tedesche per aver aderito allo sciopero del 1\u00ba marzo 1944 all'Alfa Romeo.\nDetenuto dapprima a San Vittore, fu quindi deportato a Mauthausen e, successivamente, a Gusen II, dove fu impiegato nella \"squadra cemento\" che aveva il compito di scavare gallerie che dovevano servire per occultare alcune fabbriche belliche tedesche.\nCondivide la prigionia con il pittore milanese Aldo Carpi, che lo citer\u00e0 pi\u00f9 volte nel suo \"Diario di Gusen\". Si salva anche grazie a un pizzico di fortuna, per il suo trascorso nel \u00e8 chiamato da un kap\u00f2 a sostituire un giocatore di calcio nella squadra delle SS: in seguito a ci\u00f2 gli viene concesso di lasciare il lavoro alle gallerie e di lavorare come sguattero nelle cucine: potr\u00e0 cos\u00ec svolgere un lavoro meno usurante e portare di nascosto cibo ai compagni, contribuendo a salvare le loro vite. \u00c8 liberato dalle truppe alleate il 5 maggio 1945. Nel 1947 \u00e8 insignito del Diploma di medaglia garibaldina e gli \u00e8 riconosciuta la qualifica di Partigiano combattente.\nTerminata la seconda guerra mondiale continua il suo percorso lavorativo all'Alfa Romeo di Milano, presso la quale diventa dirigente. Lascia il lavoro nel 1978.\nNel febbraio del 1976 \u00e8 insignito dell'Ambrogino d'oro dal sindaco di Milano Aldo Aniasi.\nDal 1970 \u00e8 docente presso l'Associazione Meccanica e presso l'ISEO, e partecipa come relatore al Salone Internazionale della Movimentazione e della Logistica di Padova. Successivamente si dedica con l'ANED e l'ANPI allo svolgimento di conferenze e seminari con lo scopo di tramandare alle nuove generazioni la memoria storica e l'esperienza nei lager nazisti.\nDal 1993 la sua salute \u00e8 minata da gravi patologie, l'ultima delle quali, la malattia di Alzheimer, lo costringe nel 2000 a rinunciare all'attivit\u00e0 didattica e lo porter\u00e0 poi alla morte, avvenuta nel 2007."}
{"id": "748369", "revid": "767487", "url": "https://it.wikipedia.org/wiki?curid=748369", "title": "Ryu Seung-min", "text": "Caratteristiche tecniche.\n\u00c8 un giocatore dal tipico stile coreano con l'impugnatura a penna e la racchetta un po' allungata (a paletta). \nPalmar\u00e8s.\nPro tour: ha vinto 3 pro tour in carriera (Cairo 2004, Chicago 2004, Santiago 2008)"}
{"id": "748373", "revid": "37638", "url": "https://it.wikipedia.org/wiki?curid=748373", "title": "Marcello Bich", "text": ""}
{"id": "748375", "revid": "363629", "url": "https://it.wikipedia.org/wiki?curid=748375", "title": "Lottizzazione (politica)", "text": "Il termine lottizzazione \u00e8 utilizzato nel gergo politico per riferirsi con accezione polemica alla spartizione concordata di cariche dirigenziali o di commesse pubbliche in aziende ed enti pubblici o direttamente controllati dagli enti pubblici tra le diverse fazioni di un partito politico o tra i partiti di una coalizione, ai fini di distribuire tali risorse agli appartenenti e ai sostenitori dei partiti stessi. \u00c8 conseguenza diretta delle forme pi\u00f9 clientelari di patronato politico.\nIl termine deriva da quello urbanistico che fa riferimento alla suddivisione dei terreni in lotti destinati a vari usi ed \u00e8 stato in questo senso per la prima volta coniato da Alberto Ronchey, giornalista, scrittore e commentatore, nel 1974, nel libro \"Accadde in Italia: 1968-1973\".\nL'attribuzione di una carica o di una commessa per mezzo di un vincolo di \"lottizzazione\" avverrebbe ignorando i criteri di buona amministrazione e di merito. Non si sceglierebbe, in altri termini, il dirigente pi\u00f9 capace, ma l'amico, l'esponente politico, il parente che si vuole \"piazzare\".\nDa questa pratica si \u00e8 detto possano derivare per conseguenza alcuni danni per la collettivit\u00e0:\nL'esigenza di recuperare efficienza e di contrastare gli eccessivi effetti negativi della lottizzazione, hanno spinto alcuni governi a intervenire con provvedimenti finalizzati a ridurre il peso degli esponenti politici nella gestione degli enti lottizzati. Ne \u00e8 un esempio, in Italia, la legge Amato-Ciampi del 1992 che creava le fondazioni bancarie e trasformava le banche in societ\u00e0 per azioni. Il provvedimento scioglieva inoltre i consigli di amministrazione delle banche.\nAltri provvedimenti politici, come alcune privatizzazioni, hanno avuto il fine di ridurre o limitare il potere degli esponenti di nomina politica."}
{"id": "748377", "revid": "1452073", "url": "https://it.wikipedia.org/wiki?curid=748377", "title": "Sette Sorelle (Forgotten Realms)", "text": "Le Sette Sorelle, personaggi immaginari appartenenti all'universo dei \"Forgotten Realms\" e creazioni di Ed Greenwood, sono sette donne immortali, tutte figlie ed Elette della dea Mystra. \nStoria.\nLe Sette Sorelle sono figlie del ranger Dornal Silverhand e di sua moglie, la stregona Elu\u00e9, chiamata \"La Signora del Portale\". Poich\u00e9 Elu\u00e9 possedeva in s\u00e9 la dea della magia Mystra, le sue figlie furono anche figlie della dea. Tuttavia, Elu\u00e9 dopo il parto mor\u00ec, dato che non riusc\u00ec a contenere il potere divino; Dornal abbandon\u00f2 la famiglia in preda al dolore. Le Sette Sorelle furono cos\u00ec cresciute da diversi mentori sparsi in tutto Faer\u00fbn.\nLe Sette Sorelle.\nLe Sette sorelle sono, in ordine cronologico di nascita:\nSylune Silverhand.\nSylune \u00e8 la sorella pi\u00f9 anziana. Fu uccisa mentre difendeva Shadowdale dall'attacco di un drago rosso. Attualmente sopravvive in forma di un potente fantasma che veglia sulle terre e sulle genti.\nAlustriel Silverhand.\nAlustriel Silverhand, Signora di Silverymoon, ha dedicato la sua esistenza all'edificazione di un reame pacifico, forte e dedito alla cultura. Questo regno si trova nelle Marche d'Argento del selvaggio Nord.\nDove Falconhand.\nA differenza delle altre sorelle, le capacit\u00e0 magiche di Dove sono secondarie rispetto alla sua abilit\u00e0 nelle armi. Famosa tra le file dei Cavalieri di Myth Drannor \u00e8 sposa di uno di essi, Florin Falconhand.\nStorm Silverhand.\nStorm Silverhand \u00e8 stata una delle guide degli Arpisti per molti anni. Riveste anche il titolo di Barda di Shadowdale.\nLaeral Silverhand.\nConosciuta come la Lady della Magia di Waterdeep, sposa di Khelben \"Bastone Nero\" Arunsun, Laeral Silverhand \u00e8 a capo con il marito delle Stelle Lunari, gruppo distaccato degli Arpisti.\nLa Simbul.\nIl vero nome della Simbul \u00e8 Alassra, ed \u00e8 la signora dell'Aglarond con il titolo di Strega-Regina. \u00c8 ritenuta la pi\u00f9 potente stregona di Faer\u00fbn, tanto da essere riuscita a difendere il reame per generazioni dagli attacchi dei Maghi Rossi di Thay. Attualmente ha una relazione amorosa con Elminster Aumar, al quale ha salvato la vita durante la permanenza di quest'ultimo all'inferno\nQilu\u00e8 Veladorn.\nQilu\u00e8 \u00e8 la sorella pi\u00f9 giovane, ancora poco conosciuta nel Faer\u00fbn. Caratteristica peculiare \u00e8 quella di essere un chierico drow. Venera la dea Eilistraee.\nCaratteristiche comuni.\nTutte le Sette Sorelle sono Elette di Mystra. Molti bardi, per decantarle, ricordano la cosiddetta \"Runa delle Elette\":"}
{"id": "748378", "revid": "125858885", "url": "https://it.wikipedia.org/wiki?curid=748378", "title": "Il commissario Rex", "text": "Il commissario Rex (\"Kommissar Rex\") \u00e8 una serie televisiva poliziesca di produzione austriaca.\nLa serie \u00e8 incentrata sulle indagini svolte da una \"squadra omicidi\" di Vienna, i cui poliziotti sono affiancati da un cane da pastore tedesco di nome Rex, eccezionale animale che aiuta a risolvere i casi ricercando indizi e persone, e naturalmente, salvando vite umane.\nNel 1996 la serie ha generato uno spin-off denominato \"Stockinger\" e dal 2008 uno spin-off/sequel di nome \"Rex\" di produzione italiana. Dal 2012 va in onda la serie televisiva polacca \"Komisarz Alex\", ispirata a \"Il commissario Rex\".\nStoria.\nLe dieci stagioni della serie sono ambientate a Vienna e raccontano le avventure di un gruppo di tre uomini di un ufficio di polizia criminale - la \"Kriminalpolizei\" austriaca - ed in particolare della \"Mordkommission\" o Squadra Omicidi. Oltre ai tre poliziotti l'ufficio comprende un cane da pastore tedesco chiamato Rex con compiti di ricerca di cadaveri e cane da fiuto per contrabbando e droghe.\nIl team originale era composto da Richard Moser, Ernst Stockinger e Peter H\u00f6llerer. Questa squadra era accompagnata da un esperto medico legale, il dottor Leo Graf, e da un poliziotto in pensione, Max Koch. Moser conclude il suo ruolo ucciso da un evaso dal manicomio, Kurt Hauff. Tra gli arrivi successivi si ricordano Christian B\u00f6ck (che ha sostituito Stockinger tornato nella nat\u00eca Salisburgo), Alexander Brandtner (al posto di Moser) e Fritz Kunz, che ha rimpiazzato H\u00f6llerer. Successivamente all'uscita di scena di Brandtner e di B\u00f6ck (rimaste immotivate) entrano in scena il goffo Marc Hoffmann, che sostituisce il precedente commissario, e l'avvenente Niki Herzog. Similmente a quanto avvenuto con i personaggi precedenti, i due lasciano la serie senza una spiegazione. Il dottor Graf \u00e8 il solo personaggio a non aver mai abbandonato la serie.\nLa serie \u00e8 scritta interamente in lingua tedesca, molti personaggi parlano dialetti austriaci e le scene sono ambientate a Vienna e nei suoi dintorni. Vengono usati i sottotitoli per alcuni mercati internazionali, mentre in altri la serie \u00e8 doppiata. Nei paesi nei quali la trasmissione \u00e8 pi\u00f9 popolare, come in Australia, la serie viene considerata composta da 8 stagioni invece che 10: ci\u00f2 \u00e8 dovuto al fatto che le stagioni pi\u00f9 brevi sono state accorpate. La stessa cosa \u00e8 avvenuta per i DVD della stagione 4.\nMolti attori protagonisti hanno interpretato piccoli ruoli nelle stagioni precedenti il loro ingresso nel cast fisso: \u00e8 il caso di Gedeon Burkhard, il quale, prima di assumere il ruolo del protagonista Brandtner, in un episodio ha interpretato quello di un serial killer mosso dall'ossessione di essere stato infettato dall'HIV. Anche Alexander Pschill interpret\u00f2 un personaggio minore, un aiuto meccanico ricattatore, nella seconda stagione, prima di diventare Marc Hoffmann molti anni dopo.\nRecentemente, a partire dalla prima stagione, tutti gli episodi vengono completamente rimasterizzati nel formato widescreen . Questi nuovi supporti sono andati anche alla Rai, che li ha lavorati con videografica e traccia audio italiana. La serie viene trasmessa in replica, nel nuovo formato, a partire dal 25 maggio 2014 su Rai 2.\nDal 3 ottobre 2016 su Rai 3, dal luned\u00ec al venerd\u00ec, vengono trasmesse le repliche a partire dalla prima stagione in formato .\nSigla.\nLa sigla di apertura del telefilm \u00e8 variata diverse volte nel corso delle stagioni. Di solito inizia sempre con una scena di un gesto eroico da parte di Rex, che entra in scena, ad esempio, infrangendo una vetrata (come nelle prime serie) oppure balzando sopra il cofano di un'auto in corsa. Successivamente venivano presentati i vari protagonisti, sempre alle prese con particolari momenti di azione o di svago e presentati poi con dei primi piani.\nLe cose che accomunavano le sigle delle differenti serie erano uno sfondo scuro durante la presentazione dei personaggi e la canzone che accompagnava la sigla, canzone cantata in inglese il cui titolo \u00e8 \"A Good Friend,\" incisa dalla cantante Kathy Sampson. La canzone tuttavia, sebbene rimasta sostanzialmente invariata, \u00e8 stata spesso cambiata nell'arrangiamento nel corso delle stagioni.\nPubblicazioni filmografiche.\nRiportati di seguito i DVD usciti riguardanti \"Il commissario Rex\".\nMessa in onda internazionale.\n\"Il commissario Rex\" \u00e8 stato trasmesso nei seguenti paesi:"}
{"id": "748379", "revid": "64860", "url": "https://it.wikipedia.org/wiki?curid=748379", "title": "Hyperblast beat", "text": ""}
{"id": "748382", "revid": "287204", "url": "https://it.wikipedia.org/wiki?curid=748382", "title": "Haggadah", "text": "Haggadah o Aggadah (in ebraico \u05d4\u05d2\u05d3\u05d4, aramaico: \u05d0\u05b7\u05d2\u05b8\u05bc\u05d3\u05b8\u05d4 \u2013 plur. \"[h]aggadot\" o [pron. aschenazita] \"aggados\"; usato anche \"aggad\" o \"aggadh\" \u2013 lett. \"racconto\") \u00e8 una forma di narrazione usata nel Talmud e in alcune parti della liturgia ebraica e Midrash. Il termine fa riferimento ai testi omiletici e non-legalistici di esegesi nella letteratura rabbinica classica. In generale, l'Haggadah \u00e8 un compendio di omelie rabbiniche che incorporano il folclore, gli aneddoti storici, le esortazioni morali, e i consigli pratici in vari campi, dagli affari alla medicina.\nDi particolare rilevanza la Haggadah di Pesach che costituisce la liturgia associata al Seder di Pesach, e che \u00e8 una descrizione dell'esodo del popolo ebraico dall'Egitto dei Faraoni (circa 1500 a.C.).\nEtimologia.\nIn termini di etimologia, la singenica ebraica \u05d4\u05b7\u05d2\u05b8\u05bc\u05d3\u05b8\u05d4, significa \"narrazione\" ma anche \"parabola narrativa\", mentre la radice semitica aramaica \u05d0\u05d2\u05d3 (come anche \u05e0\u05d2\u05d3 da cui \u05d0\u05d2\u05d3\u05d4) ha la doppia implicazione di \"espandere\" / \"estrarre\" e \"vincolare\" / \"attrarre\". Di conseguenza, la Haggadah pu\u00f2 essere considerata come raggruppamento di quegli insegnamenti che comunicano tradizioni rabbiniche al lettore, ampliando simultaneamente la loro comprensione del testo e rafforzando anche la loro esperienza religiosa e connessione spirituale. La radice ha inoltre il significato di \"flusso\", e qui si riferisce alla trasmissione delle idee.\nParte della Legge orale ebraica.\nLa Haggadah fa parte della Legge orale (\u05ea\u05d5\u05e8\u05d4 \u05e9\u05d1\u05e2\u05dc \u05e4\u05d4) dell'Ebraismo - le tradizioni che forniscono l'interpretazione autorevole della Legge Scritta. In questo contesto, opinione ampiamente diffusa nella letteratura rabbinica \u00e8 che la Haggadah sia in realt\u00e0 un mezzo per la trasmissione di insegnamenti fondamentali (detti omiletici - \u05de\u05d0\u05de\u05e8\u05d9\u05dd \u05dc\u05d9\u05de\u05d5\u05d3\u05d9\u05d9\u05dd) o per la spiegazione dei passi nel Tanakh (detti esegetici - \u05de\u05d0\u05de\u05e8\u05d9\u05dd \u05d1\u05d9\u05d0\u05d5\u05e8\u05d9\u05d9\u05dd). Nel pensiero rabbinico, pertanto, gran parte della Haggadah \u00e8 intesa come contenente una dimensione nascosta, allegorica, oltre al suo senso conclamato, letterale. In generale, dove un'interpretazione letterale contraddice la razionalit\u00e0, i rabbini cercano una spiegazione allegorica: \"Ci \u00e8 stato detto di utilizzare il nostro buon senso per decidere se una haggadah sia da prendere alla lettera o meno\".\nInsegnamenti allegorici-letterali.\nRabbi Moshe Chaim Luzzatto, detto il \"Ramchal\", discute questa modalit\u00e0 di trasmissione a due livelli, letterale-allegorico, della Haggadah nel su noto \"Discorso sulle Haggadot\". Spiega che la Legge orale \u00e8 infatti costituita da due componenti: la componente giuridica (\u05d7\u05dc\u05e7 \u05d4\u05de\u05e6\u05d5\u05d5\u05ea), che tratta delle mitzvot e della Halakhah; e la componente \"segreta\" (\u05d7\u05dc\u05e7 \u05d4\u05e1\u05d5\u05d3\u05d5\u05ea), che esamina gli insegnamenti pi\u00f9 profondi. La Haggadah, insieme alla Cabala, rientrano in quest'ultima. I rabbini dell'era mishnaica si erano resi conto del pericolo di registrare gli insegnamenti pi\u00f9 profondi in forma esplicita, per iscritto alla maniera della Mishnah. Piuttosto li avrebbero riportati con una \"modalit\u00e0 nascosta\" e tramite \"paradossi\". (Per il loro valore, tali insegnamenti non dovevano essere accessibili a coloro che erano di \"cattivo carattere\", e per la loro profondit\u00e0 non dovevano essere messi a disposizione di quelli \"non istruiti nei sistemi di analisi\"). Questa modalit\u00e0 di trasmissione si bas\u00f2 tuttavia su norme coerenti e principi tali che coloro che erano \"possessori delle chiavi\" sarebbero stati in grado di \"aprire\" (rivelare) il loro significato; agli altri sarebbero sembrati solo come irrazionali o fantastici.\nInterpretazione dell'Haggadah.\nIn linea con quanto sopra, Shmuel HaNagid, nella sua \"Introduzione al Talmud\", afferma che la \"Haggadah comprende qualsiasi commento che si verifichi nel Talmud su qualsiasi argomento che non sia un comandamento (cio\u00e8 che non sia halakhico) e si dovrebbe derivare da esso solo ci\u00f2 che \u00e8 ragionevole\". A questo riguardo Maimonide, nella sua prefazione al capitolo decimo della Trattato Sanhedrin (\"Perek Chelek\"), descrive tre possibili approcci all'interpretazione della Haggadah:\nSi noti che l'approccio di Maimonide \u00e8 anche molto diffuso tra le correnti non-razionaliste e mistiche dell'Ebraismo \u2014 cos\u00ec, ad esempio, il rabbino Isaia Horowitz (1565 \u2013 1630), detto lo \"Shlah HaKodosh\" (il Santo Shlah), afferma che \"nessuna di queste 'storie', a volte da capogiro, \u00e8 priva di significati profondi; se si manca di comprensione, \u00e8 colpa del lettore\" (\"\"Shnei Luchos HaBris\", introduzione\").\nIn Talmud e Midrash.\nLa Haggadah \u00e8 correntemente esposta nel Midrash e nel Talmud.\nNel Midrash, il materiale haggadico e quello halakhico sono compilati come due collezioni distinte: 1) I \"Midrashim Aggadici\", in generale, sono haggadot esplicative, che desumono le \"implicazioni sermoniche\" dal testo biblico, e 2) I \"Midrashim Halakhici\", che desumono le leggi dal testo. Molti dei commentari della Torah, e i Targumim, interpretano il testo della Torah alla luce delle dichiarazioni haggadiche, in particolare quelle nel Midrash, e quindi contengono molto materiale sull'interpretazione dell'Haggadah.\nTutto il Talmud intreccia materiale haggadico e halakhico - con il materiale giuridico che comprende circa il 90% del testo. (Il Trattato Aboth, che non ha ghemara, si occupa esclusivamente di materiale non halakhico, sebbene non sia considerato haggadico in quanto si concentra in gran parte sullo sviluppo del carattere). Le haggadot talmudiche in genere trasmettono gli \"insegnamenti pi\u00f9 profondi\" - anche se in modalit\u00e0 nascosta, come gi\u00e0 indicato \"supra\". Il materiale aggadico nel Talmud babilonese \u00e8 presentato separatamente in \"Ein Yaakov\", una raccolta di Haggadot insieme a commenti.\nLe opere importanti che interpretano le Haggadot nel Talmud sono:\nSviluppo della Haggadah.\nLa Haggadah \u00e8 stata conservata in una serie di opere diverse che, come tutte le opere di letteratura tradizionale, sono pervenute nella loro forma attuale tramite collezioni e revisioni precedenti. Le loro forme originali esistevano molto prima che fossero trascritte.\nLe prime tracce di esegesi midrashica si trovano nella Bibbia stessa; durante il tempo dei \"Soferim\" (scribi) lo sviluppo del Midrash haggadico ricevette un forte impulso e furono poste le basi per le funzioni religiose pubbliche, che ben presto offrirono il mezzo principale per lo studio dell'esegesi biblica.\nMolta Haggadah, spesso mescolata ad elementi stranieri, si trova negli Apocrifi, negli Pseudepigrafi, nelle opere di Flavio Giuseppe e di Filone d'Alessandria e nella restante letteratura giudaico-ellenistica; ma l'esegesi haggadica raggiunse il suo massimo sviluppo nell'importante periodo mishnaico-talmudico, tra il 100 e 550 e.v.\nLa Haggadah degli Amoraim (saggi del Talmud) \u00e8 la continuazione di quella dei Tannaim (saggi della Mishna). L'edizione finale della Mishnah, che era di importanza fondamentale per la Halakhah, fu di minore importanza per la Haggadah che, sia nella forma che nei contenuti, presenta le stesse caratteristiche in entrambi i periodi.\nHaggadah esegetica e omiletica.\n\u00c8 importante sottolineare la differenza fondamentale nella struttura tra i midrashim che formano un commentario continuo (\u05de\u05d0\u05de\u05e8\u05d9\u05dd \u05d1\u05d9\u05d0\u05d5\u05e8\u05d9\u05d9\u05dd) del testo scritturale, e i midrashim omiletici (\u05de\u05d0\u05de\u05e8\u05d9\u05dd \u05dc\u05d9\u05de\u05d5\u05d3\u05d9\u05d9\u05dd). Quando gli studiosi si impegnarono a modificare, rivedere e raccogliere in midrashim individuali l'immensa quantit\u00e0 di Haggadot, seguirono il metodo impiegato per le collezioni e revisioni delle Halakhot e delle discussioni halakhiche. La forma proposta fu quella di organizzare in sequenza testuale le interpretazioni esegetiche del testo biblico come insegnato nelle scuole di studio ebraico, o le interpretazioni occasionali introdotte nei discorsi pubblici, e che erano in qualche modo connesse con la Sacra Scrittura. Dal momento che il lavoro del redattore era spesso solo quello della compilazione, i midrashim esistenti mostrano in molti passaggi il carattere delle fonti da cui furono prelevati. Questa \u00e8 stata la genesi dei midrashim che per natura riportano commentari haggadici di singoli libri della Bibbia, come il \"Bereshit Rabbah\", lo \"Eikah Rabbati\", i midrashim delle altre Meghillot, ecc.\nCompilazioni moderne della Haggadah.\nLo \"Ein Yaakov\" \u00e8 una compilazione di materiale haggadico contenuto nel Talmud babilonese, insieme a commentari. Fu redatto da Jacob ibn Habib e (dopo la sua morte) da suo figlio Rabbi Levi ibn Habib, e fu pubblicato per la prima volta a Salonicco (Grecia) nel 1515. Era inteso come testo di Haggadah, che potesse esser studiato con \"lo stesso grado di seriet\u00e0 del Talmud stesso\". Antologie popolari non apparvero che successivamente - e queste spesso incorporarono \"haggadot\" esterne alla letteratura rabbinica classica. Le opere principale includono:\nRiferimenti.\nNote\nBibliografia\nCollegamenti esterni.\nDiscussioni\nFonti\nRisorse testuali"}
{"id": "748385", "revid": "599013", "url": "https://it.wikipedia.org/wiki?curid=748385", "title": "Ma Lin (tennistavolista)", "text": ""}
{"id": "748393", "revid": "287204", "url": "https://it.wikipedia.org/wiki?curid=748393", "title": "Bison latifrons", "text": "Bison latifrons, conosciuto anche come bisonte gigante o bisonte dell'era glaciale, \u00e8 una specie estinta di bisonte, che viveva nelle grandi praterie degli attuali Stati Uniti del tardo Pleistocene, comparve circa 500.000 anni fa e sopravvisse fino a 25-30.000 anni fa. Il termine \"latifrons\" deriva dal latino e significa \"ampia fronte\".\nCaratteristiche morfologiche.\nSi tratta della pi\u00f9 grande specie di bisonte mai esistita, l'altezza al garrese era di 2,5 metri, il che lo rende probabilmente anche il bovide di maggiori dimensioni. \nMolto simile ai bisonti attuali, se ne distingueva, oltre che per la taglia maggiore, anche per le grandi corna curvate verso l'esterno e dolcemente verso l'alto, lunghe 1,4-2,2 metri da punta a punta: esse erano pi\u00f9 lunghe e robuste nei maschi rispetto alle femmine. Il peso dell'animale viene stimato tra il 25-50% superiore rispetto all'attuale \"Bison bison\", quindi intorno ai 1500\u20132000\u00a0kg per gli esemplari maschi pi\u00f9 grandi, mentre le femmine avevano una taglia pi\u00f9 contenuta.\nLa sua mole e le grosse corna erano probabilmente un buon deterrente che esibiva per allontanare i predatori, in quanto non era un animale veloce nei movimenti, ne adatto a percorrere grandi distanze correndo.\nAreale.\nEra diffuso nei territori degli odierni USA, in particolare lungo la linea costiera della California, nelle grandi pianure centrali del Mississippi, nelle pianure costiere del Texas e in Florida ed \u00e8 molto probabile che fosse diffuso anche in zone del Canada e dell'Alaska\nI fossili di \"Bison latifrons\" sono relativamente scarsi: alcuni frammenti dello scheletro sono stati trovati nelle pozze di catrame di Rancho La Brea in California, dove restavano intrappolati.\nComportamento e stile di vita.\nProbabilmente il suo stile di vita ed il suo comportamento erano molto simili a quello del bisonte americano, col quale condivideva gran parte dell'habitat, ma si presume formasse mandrie molto pi\u00f9 piccole, i maschi adulti potrebbero aver condotto una vita solitaria, poich\u00e9 habitat come foreste o praterie con limitate risorse alimentari non consentono grandi popolazioni di erbivori. Dagli esami sul cranio e sui denti si suppone che fosse pi\u00f9 predisposto a cibarsi sfogliando piccoli alberi e arbusti e dedito in misura minore al pascolo."}
{"id": "748395", "revid": "599013", "url": "https://it.wikipedia.org/wiki?curid=748395", "title": "Zhang Yining", "text": ""}
{"id": "748396", "revid": "287204", "url": "https://it.wikipedia.org/wiki?curid=748396", "title": "Anouk Aimee", "text": ""}
{"id": "748397", "revid": "339392", "url": "https://it.wikipedia.org/wiki?curid=748397", "title": "Universit\u00e0 demaniale", "text": ""}
{"id": "748401", "revid": "984922", "url": "https://it.wikipedia.org/wiki?curid=748401", "title": "Cantone di Chalon-sur-Sa\u00f4ne-Centre", "text": "Il Cantone di Chalon-sur-Sa\u00f4ne-Centre era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Chalon-sur-Sa\u00f4ne."}
{"id": "748404", "revid": "77358", "url": "https://it.wikipedia.org/wiki?curid=748404", "title": "Al adha", "text": ""}
{"id": "748405", "revid": "984922", "url": "https://it.wikipedia.org/wiki?curid=748405", "title": "Cantone di Chalon-sur-Sa\u00f4ne-Nord", "text": "Il Cantone di Chalon-sur-Sa\u00f4ne-Nord era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Chalon-sur-Sa\u00f4ne e i comuni di:"}
{"id": "748409", "revid": "599013", "url": "https://it.wikipedia.org/wiki?curid=748409", "title": "Wang Nan", "text": ""}
{"id": "748410", "revid": "984922", "url": "https://it.wikipedia.org/wiki?curid=748410", "title": "Cantone di Chalon-sur-Sa\u00f4ne-Ovest", "text": "Il Cantone di Chalon-sur-Sa\u00f4ne-Ovest era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Chalon-sur-Sa\u00f4ne e il comune di Ch\u00e2tenoy-le-Royal."}
{"id": "748412", "revid": "984922", "url": "https://it.wikipedia.org/wiki?curid=748412", "title": "Cantone di Chalon-sur-Sa\u00f4ne-Sud", "text": "Il Cantone di Chalon-sur-Sa\u00f4ne-Sud era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Chalon-sur-Sa\u00f4ne e i comuni di:"}
{"id": "748414", "revid": "767487", "url": "https://it.wikipedia.org/wiki?curid=748414", "title": "Cantone di Givry", "text": "Il Cantone di Givry \u00e8 una divisione amministrativa dell'Arrondissement di Chalon-sur-Sa\u00f4ne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 41 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "748415", "revid": "767487", "url": "https://it.wikipedia.org/wiki?curid=748415", "title": "Cantone di Mont-Saint-Vincent", "text": "Il Cantone di Mont-Saint-Vincent era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748416", "revid": "1934238", "url": "https://it.wikipedia.org/wiki?curid=748416", "title": "Bison antiquus", "text": "Bison antiquus era il grande erbivoro pi\u00f9 comune nelle praterie nordamericane, nonch\u00e9 il diretto antenato dell'odierno bisonte americano.\nDurante l'era glaciale del Pleistocene, il bisonte della steppa (\"Bison priscus\"), discendente di \"Bison latifrons\", migr\u00f2 dalla Siberia all'Alaska attraverso il ponte di ghiaccio formatosi sullo Stretto di Bering.\nIntorno ai 30.000 anni fa, \"B. latifrons\" si estinse lasciando il passo a \"B. antiquus\", che si estinse assieme a gran parte della megafauna del Pleistocene all'incirca 10.000 anni fa.\n\"Bison antiquus\" era pi\u00f9 grande del 25% circa rispetto all'odierno bisonte americano, in particolare le ossa erano pi\u00f9 massicce e le corna pi\u00f9 grandi (circa 90 cm da punta a punta).\nQuesta specie di bisonte \u00e8 la pi\u00f9 comune fra gli erbivori trovati nel catrame di Rancho La Brea, in California."}
{"id": "748417", "revid": "118367542", "url": "https://it.wikipedia.org/wiki?curid=748417", "title": "Aldo Vianello", "text": "Biografia.\nAbbandonato in tenera et\u00e0 dai genitori, visse un'infanzia difficile.\nConobbe sin da giovane gli ambienti letterari di Venezia: frequent\u00f2 Ezra Pound, Aldo Palazzeschi e Diego Valeri. Sar\u00e0 Pound a scrivere l'introduzione alla sua prima raccolta di poesie, \"Timide Passioni\", del 1964. Questo testo fu definito un caso letterario, e tradotto in inglese dalla Anvill Press Poetry di Londra.\nNel 2008 la Anvill Press Poetry pubblic\u00f2 una raccolta di 70 poesie, tradotte in inglese, con testo originale a fronte, dal titolo \"Aldo Vianello: Selected Poems\", per festeggiare i suoi quarantaquattro anni di attivit\u00e0.\nFu protagonista di una pubblicit\u00e0 a favore dell'otto per mille alla chiesa cattolica, girata a Venezia."}
{"id": "748418", "revid": "984922", "url": "https://it.wikipedia.org/wiki?curid=748418", "title": "Cantone di Montceau-les-Mines-Nord", "text": "Il Cantone di Montceau-les-Mines-Nord era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Montceau-les-Mines."}
{"id": "748419", "revid": "984922", "url": "https://it.wikipedia.org/wiki?curid=748419", "title": "Cantone di Montceau-les-Mines-Sud", "text": "Il Cantone di Montceau-les-Mines-Sud era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Montceau-les-Mines e il comune di Saint-Vallier."}
{"id": "748420", "revid": "438678", "url": "https://it.wikipedia.org/wiki?curid=748420", "title": "Caccia (musica)", "text": "La caccia dell'Ars nova italiana, gi\u00e0 presente in Francia con il termine di \"chace\" ed Inghilterra con la \"rota\" (vedi \"Sumer is icumen in\" del 1250 circa), \u00e8 un particolare tipo di madrigale con artifizio contrappuntistico del canone; \u00e8 denominato in questo modo perch\u00e9 una voce \"caccia\" l'altra, ovvero la segue. Non \u00e8 una forma fissa ma fugata. Le immagini del testo vengono enfatizzate dalla musica. Di solito \u00e8 a tre voci, denominate:\nLe voci che si inseguono e che contengono il testo poetico sono le prime due. Il \"Tenor\" non contiene testo: donde l'ipotesi che questa voce servisse da accompagnamento musicale insieme alle altre due che invece venivano cantate, fungendo cos\u00ec da sostegno armonico. N\u00e9 la musica n\u00e9 il testo (di solito in versi sciolti) si attengono ad uno schema regolare.\nCaccia italiana.\nLa caccia italiana \u00e8 un'evoluzione di quelle francesi e inglesi, in quanto qui compaiono per la prima volta effetti di eco e di dialogo, ripetizioni di note, intrecci vocali, ritmi spezzati, imitazioni ravvicinate, intervalli arditi, creando realismo ed alta tensione emotiva.\nSi attribuisce la nascita di questo genere italiano a Maestro Piero, coltivato da Gherardello da Firenze, Lorenzo da Firenze, Vincenzo da Rimini, Francesco Landini e Niccol\u00f2 da Perugia (quest'ultimo music\u00f2 la caccia pi\u00f9 spesso citata nelle antologie della letteratura italiana, \"Passando con pensier per un boschetto\" del poeta e novellista Franco Sacchetti). Ecco un esempio di testo di caccia anonimo musicata da Gherardello: sono presenti onomatopee e l'irregolarit\u00e0 del verso contribuisce a rendere concitato il dialogo tra i due cacciatori.\nLa caccia strumentale.\nLa caccia strumentale successiva si espanse ed era presente anche nella tradizione clavicembalistica, basta pensare alla K159 di Domenico Scarlatti denominata anche \"La Caccia\", trae origine proprio dalla omonima trecentesca per il suo ritmo spigliato, con giochi ritmici di pause e di hoquet, ovvero ritmo sincopato."}
{"id": "748422", "revid": "767487", "url": "https://it.wikipedia.org/wiki?curid=748422", "title": "Cantone di Montchanin", "text": "Il Cantone di Montchanin era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748424", "revid": "2083234", "url": "https://it.wikipedia.org/wiki?curid=748424", "title": "Foglietto illustrativo", "text": "Il foglietto illustrativo (comunemente detto \"bugiardino\") \u00e8 il foglio allegato ai medicinali contenente descrizione (principio attivo), destinazione d'uso, modalit\u00e0 d'uso, posologia, controindicazioni, interazioni e tutti gli effetti indesiderati sperimentalmente raccolti e segnalati dagli assuntori e riconosciuti tali, periodicamente aggiornati col rilascio del farmaco dalla relativa casa farmaceutica. A partire dagli anni novanta le caratteristiche che il foglietto deve avere per essere riconosciuto dal Ministero della Salute come effettivamente valido sono state descritte in un documento europeo poi adottato dal Ministero della Salute.\nEtimologia del termine \"bugiardino\".\nL'etimologia del termine \"bugiardino\" \u00e8 piuttosto oscura. L'Accademia della Crusca porta come ipotesi il fatto che in Toscana, in particolare nella zona di Siena, si indicava in passato, con il termine \"bugiardo\", la locandina dei quotidiani esposta fuori dalle edicole. Da qui, riducendo le dimensioni del foglio, si sarebbe chiamato \"bugiardino\" il foglietto illustrativo dei medicinali.\nDescrizione.\nIl foglietto illustrativo in Italia \u00e8 obbligatorio per legge per i prodotti classificati come medicinali qualora le informazioni relative all'uso del medicinale non possano essere stampate nel confezionamento esterno. Per praticit\u00e0 e semplicit\u00e0 d'uso nella quasi totalit\u00e0 dei casi il foglietto viene accluso alla confezione del farmaco, in modo che l'acquirente utilizzatore possa averlo fra le mani e leggerlo.\nEsistono anche foglietti illustrativi digitali che ripropongono le stesse o maggiori informazioni di quelli cartacei in formato digitale e sono accessibili tramite browser web o smartphone."}
{"id": "748425", "revid": "767487", "url": "https://it.wikipedia.org/wiki?curid=748425", "title": "Cantone di Saint-Germain-du-Plain", "text": "Il Cantone di Saint-Germain-du-Plain era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748427", "revid": "767487", "url": "https://it.wikipedia.org/wiki?curid=748427", "title": "Cantone di Saint-Martin-en-Bresse", "text": "Il Cantone di Saint-Martin-en-Bresse era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748428", "revid": "767487", "url": "https://it.wikipedia.org/wiki?curid=748428", "title": "Cantone di Sennecey-le-Grand", "text": "Il Cantone di Sennecey-le-Grand era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748430", "revid": "984922", "url": "https://it.wikipedia.org/wiki?curid=748430", "title": "Cantone di Verdun-sur-le-Doubs", "text": "Il Cantone di Verdun-sur-le-Doubs era una divisione amministrativa dell'Arrondissement di Chalon-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748431", "revid": "110157", "url": "https://it.wikipedia.org/wiki?curid=748431", "title": "Cantone di Bourbon-Lancy", "text": "Il Cantone di Bourbon-Lancy era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748432", "revid": "729019", "url": "https://it.wikipedia.org/wiki?curid=748432", "title": "Strada statale 185 di Sella Mandrazzi", "text": "La strada statale 185 di Sella Mandrazzi (SS 185) \u00e8 una strada statale italiana che collega la valle dell'Alcantara con il versante tirrenico della citt\u00e0 metropolitana di Messina.\nIl suo tracciato, lungo quasi 70\u00a0km, ha inizio a Terme Vigliatore, in frazione San Biagio, e si conclude a Giardini-Naxos, collegando cos\u00ec attraverso il passo di Portella Mandrazzi (1125 metri s.l.m.) la strada statale 113 Settentrionale Sicula con la strada statale 114 Orientale Sicula.\nStoria.\nLa strada statale 185 venne istituita nel 1953 con il seguente percorso: \"Innesto con la SS. n. 113 presso il ponte sul torrente Mazzarr\u00e0 - Sella Mandrazzi - Francavilla di Sicilia - Innesto con la SS. n. 114 a sud di Taormina.\"\nPercorso.\nLa prima parte del tracciato, di 47\u00a0km, costituisce l'attraversamento dei monti Peloritani. La strada risale lungo la valle del torrente Mazzarr\u00e0 giungendo attraverso gli abitati di Mazzarr\u00e0 Sant'Andrea e Novara di Sicilia alla Sella Mandrazzi da dove ridiscende fino a Francavilla di Sicilia. Da qui la strada percorre la valle dell'Alcantara lambendo il territorio del parco fluviale fino a Giardini-Naxos.\nLe caratteristiche tecniche della strada la rendono inidonea al traffico pesante. La larghezza della carreggiata \u00e8 sufficiente a consentire l'incrocio tra veicoli leggeri senza eccessiva riduzione della velocit\u00e0 tranne che nel tratto da Mojo Alcantara a Francavilla di Sicilia e nel tratto prossimo alla Portella Mandrazzi. Esistono inoltre alcune strettoie in corrispondenza di viadotti tra Francavilla di Sicilia e Gaggi. Sono obbligatorie le dotazioni invernali da novembre a marzo nel tratto di valico."}
{"id": "748433", "revid": "827882", "url": "https://it.wikipedia.org/wiki?curid=748433", "title": "Cantone di Charolles", "text": "Il Cantone di Charolles \u00e8 una divisione amministrativa dell'Arrondissement di Charolles e dell'Arrondissement di Chalon-sur-Sa\u00f4ne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 33 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:\nDal 1\u00ba gennaio 2016 per effetto della fusione dei comuni di Le Rousset e Marizy per formare il nuovo comune di Le Rousset-Marizy il cantone conta 32 comuni."}
{"id": "748436", "revid": "181699", "url": "https://it.wikipedia.org/wiki?curid=748436", "title": "Cantone di Chauffailles", "text": "Il Cantone di Chauffailles \u00e8 una divisione amministrativa dell'Arrondissement di Charolles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 39 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 39:"}
{"id": "748437", "revid": "181699", "url": "https://it.wikipedia.org/wiki?curid=748437", "title": "Cantone di La Clayette", "text": "Il Cantone di La Clayette era una divisione amministrativa dell'Arrondissement di Charolles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "748438", "revid": "767487", "url": "https://it.wikipedia.org/wiki?curid=748438", "title": "Cantone di Digoin", "text": "Il Cantone di Digoin \u00e8 una divisione amministrativa dell'Arrondissement di Charolles.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 15 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "748439", "revid": "287204", "url": "https://it.wikipedia.org/wiki?curid=748439", "title": "Blood (This Mortal Coil)", "text": "Blood \u00e8 un album del gruppo inglese This Mortal Coil, pubblicato nel 1991 dalla 4AD.\nIl disco.\nDopo 5 anni di silenzio, Ivo Watts-Russell (fondatore del gruppo) pubblica l'ultimo album dei This Mortal Coil i cui testi hanno sempre lo stesso sfondo di malinconia: evocano soprattutto i sogni, semplici ma dannosi, e l'amore, cos\u00ec irraggiungibile. Ma la vera specialit\u00e0 del gruppo \u00e8 il sound tenebroso, i suoni elettronici, la voce fatale."}
