{"id": "696006", "revid": "1444886", "url": "https://it.wikipedia.org/wiki?curid=696006", "title": "Enrico Mattei", "text": "Figlio del brigadiere dei carabinieri Antonio Mattei, di Civitella Roveto nella Marsica, fond\u00f2 una piccola azienda chimica. Durante la seconda guerra mondiale prese parte alla Resistenza, divenendone una figura di primo piano e rappresentandone la componente \"bianca\" in seno al CLNAI. Nel 1945 fu nominato commissario liquidatore dell'Agip. Disattendendo il mandato, ne fece invece una multinazionale del petrolio, protagonista del miracolo economico postbellico. Mattei fece dell'Eni anche un centro d'influenza politica, attraverso la propriet\u00e0 di \"media\" quali il quotidiano \"Il Giorno\" e finanziamenti ai partiti. Sempre vicino alla sinistra democristiana, in particolar modo a figure come Giorgio La Pira e Giovanni Gronchi, mor\u00ec nel 1962 in un misterioso incidente occorso al suo aereo personale, nei pressi di Bascap\u00e8. Nel 2012 la sentenza di un processo collegato, quella sulla scomparsa del giornalista Mauro De Mauro che indagava sul fatto, ha riconosciuto ufficialmente che Mattei fu vittima di un attentato.\nCome si \u00e8 accennato, nell'immediato dopoguerra era stato incaricato dallo Stato di smantellare l'Agip, creata nel 1926 dal regime fascista; invece di seguire le istruzioni del Governo, riorganizz\u00f2 l'azienda, fondando nel 1953 l'Eni, di cui l'Agip divenne la struttura portante. Mattei diede un nuovo impulso alle perforazioni petrolifere nella Pianura Padana, avvi\u00f2 la costruzione di una rete di gasdotti per lo sfruttamento del metano e apr\u00ec all'energia nucleare.\nSotto la sua presidenza l'Eni negozi\u00f2 rilevanti concessioni petrolifere in Medio Oriente e un importante accordo commerciale con l'Unione Sovietica (grazie all'intermediazione di Luigi Longo, suo amico durante la guerra partigiana e pi\u00f9 tardi segretario del Partito Comunista Italiano). Queste iniziative contribuirono a rompere l'oligopolio delle \"Sette sorelle\", che allora dominavano l'industria petrolifera mondiale. Mattei introdusse inoltre il principio per il quale i Paesi proprietari delle riserve dovevano ricevere il 75% dei profitti derivanti dallo sfruttamento dei giacimenti. Pur non essendo attivamente impegnato in politica, era vicino alla sinistra democristiana, e fu parlamentare dal 1948 al 1953.\nPer la sua attivit\u00e0 Mattei nel 1961 fu insignito della laurea in ingegneria \"ad honorem\" dalla Facolt\u00e0 di Ingegneria (ora Politecnico) dell'Universit\u00e0 degli Studi di Bari. Fu insignito anche di altre lauree \"honoris causa\", della croce di cavaliere del lavoro e della Bronze Star Medal dell'Esercito statunitense (5 maggio 1945), nonch\u00e9 della cittadinanza onoraria del comune di Cortemaggiore e \"post mortem\", l'11 aprile 2013, della cittadinanza onoraria del comune di Ferrandina (MT), dove nel 1958 l'Agip Mineraria fece alcuni studi e trov\u00f2 il metano nella Valle del Basento.\nBiografia.\nOrigini e formazione.\nEnrico Mattei nacque ad Acqualagna, nella provincia di Pesaro e Urbino, il 29 aprile 1906 in una famiglia modesta, figlio di Angela Galvani e di Antonio, sottufficiale dei Carabinieri nativo di Civitella Roveto, dove Enrico trascorse molti periodi dell'infanzia e dell'adolescenza, venendo a contatto con la realt\u00e0 rurale del luogo (il suo stesso nonno, Angelosante, era un carrettiere), e da cui trasse ispirazione nella forte dedizione al lavoro d'industriale.\nConseguita la licenza elementare a Casalbordino, dove il padre era stato mandato a comandare la stazione dei Carabinieri, frequent\u00f2 la Regia Scuola Tecnica a Vasto, citt\u00e0 alla quale rimase profondamente legato, tanto da contribuire al riscatto della zona in futuro, da presidente dell'Eni. L'Eni, assieme all'Iri, decise di creare nel 1962 la Societ\u00e0 Italiana Vetro (SIV), sfruttando il metano rinvenuto nella zona del vastese, precisamente nel paese di Cupello, che confer\u00ec a Mattei la cittadinanza onoraria nella seduta di Consiglio comunale del 2 ottobre 1961. Poich\u00e9 in et\u00e0 giovanile non dimostrava costanza negli studi, fu avviato all'attivit\u00e0 lavorativa dal padre, che lo fece assumere come apprendista in una fabbrica di letti metallici a Matelica, dove la famiglia si era trasferita nel 1919, e qui avvenne il suo primo contatto con i prodotti chimici, in particolare vernici e solventi.\nDivenuto ragioniere, a vent'anni intraprese la carriera dirigenziale in una piccola azienda dov'era entrato come operaio; successivamente si trasfer\u00ec a Milano, dove inizialmente svolse l'attivit\u00e0 di agente di commercio nel settore chimico e delle vernici (lavorando come venditore alla Max Meyer). A trent'anni avvi\u00f2 una propria attivit\u00e0 nel settore chimico, con la quale riscosse un certo successo, sino a divenire fornitore delle forze armate italiane. Nel 1936 spos\u00f2 la ballerina austriaca Margherita Paulas.\nIl ruolo nella resistenza italiana.\nDurante la seconda guerra mondiale partecip\u00f2 alla Resistenza come partigiano, tra i cosiddetti \"bianchi\" o \"guelfi\" (quelli, cio\u00e8, che si riferivano all'area politica cattolica), dimostrandosi subito un valido condottiero e un buon diplomatico (come ne disse in seguito Marcello Boldrini e come, in un contesto pi\u00f9 drammatico, conferm\u00f2 Mario Ferrari Aggradi); \"a latere\" resta il giudizio di Luigi Longo, del quale divenne amico personale: \u00abSa utilizzare benissimo le sue relazioni con industriali e preti\u00bb, essendo l'uomo di riferimento della Democrazia Cristiana nel CLN; in tale attivit\u00e0 consolid\u00f2 le sue amicizie con altri partigiani che rimasero per lui persone di riferimento nell'ambito della politica; in seguito, proprio fra i suoi compagni di Resistenza avrebbe cercato, da presidente dell'Eni, gli uomini fidati cui affidare la sua sicurezza personale.\nAndati vani alcuni tentativi di approccio, alla fine del 1942, con le organizzazioni clandestine antifasciste (per le quali la passata simpatia per il fascismo costituiva un'ovvia ragione di diffidenza), entr\u00f2 nella Resistenza nel 1943 con una lettera di presentazione di Boldrini che lo fece ricevere a Roma da Giuseppe Spataro, che in una clandestinit\u00e0 d'altro genere stava provando a riorganizzare il Partito Popolare dopo la stesura del cosiddetto \"Codice di Camaldoli\". Spataro lo accredit\u00f2 presso i popolari milanesi e dopo l'armistizio di Cassibile (reso pubblico l'8 settembre 1943), Mattei cominci\u00f2 a operare nelle Marche per il CLN. Alla formazione confer\u00ec inizialmente un apporto di natura logistica e organizzativa, procurando armi, vettovaglie e viveri, medicine, e altri generi utili; riusc\u00ec inoltre a intessere una rete informativa, nella quale coinvolse anche diversi parroci, grazie alla quale si procacciava informazioni \"fresche\" sugli spostamenti del nemico. Non appena la sua attivit\u00e0 cominci\u00f2 a destare attenzione, assunse il nome di battaglia di \"Marconi\" e quando le SS cominciarono a interessarsi pi\u00f9 da vicino alla sua persona, perquisendogli la casa di Matelica, Mattei torn\u00f2 a Milano dove, dopo un periodo di quiete, si mise a capo di una formazione operante nell'Oltrep\u00f2 Pavese.\nArruol\u00f2 un numero rilevante di volontari (dai 2.000 iniziali, al 25 aprile del 1945 se ne sarebbero contati oltre 40.000) e condusse diverse azioni militari, di tanto in tanto rientrando a Milano, dove Boldrini nel frattempo era preso dalla costruzione della nascente Democrazia Cristiana insieme a Giuseppe Dossetti, Amintore Fanfani, Ezio Vanoni, Augusto De Gasperi (fratello di Alcide), Orio Giacchi, Enrico Falck (della omonima famiglia di industriali) e altri futuri esponenti della DC.\nNel 1944 Mattei fu chiamato a rappresentare le formazioni partigiane cattoliche nella Segreteria per l'Altitalia della nascente DC di De Gasperi e Gronchi; raccont\u00f2 Giacchi che Mattei gli si sarebbe presentato autocandidandosi o forse imponendosi come candidato (\u00abSono italiano, ma anche cattolico, vorrei menar le mani in uno schieramento cattolico\u00bb). Divenne cos\u00ec un dirigente del partito.\nNel frattempo ottenne il diploma di ragioneria e si iscrisse insieme al fratello alla facolt\u00e0 di Scienze politiche dell'Universit\u00e0 Cattolica del Sacro Cuore di Milano. Poco dopo divenne, su investitura di Giacchi, il rappresentante della DC presso il ramo militare del CLNAI. Divenne anche il capo militare delle bande partigiane cattoliche, e come tale si fece mediatore, ponendo in contatto le formazioni partigiane anche non cattoliche e il clero. Con Falck si diede alla raccolta di fondi e i due ebbero un discreto successo nell'attivit\u00e0, tanto che fu incaricato anche di amministrarli. Longo lo defin\u00ec \u00abil tesoriere del Corpo volontari della libert\u00e0, onesto, scrupoloso, imparziale\u00bb. Fu poi vice capo di Stato maggiore addetto all'intendenza.\nIl 26 ottobre 1944 fu arrestato nella sede milanese della costituenda DC, insieme ad altri esponenti politici, dalla polizia politica della Repubblica Sociale Italiana. Recluso in un carcere di Como, ne evase il 3 dicembre con la complicit\u00e0 di una guardia. Uno degli altri arrestati, Pietro Mentasti, evase un mese e mezzo dopo con l'aiuto di Edgardo Sogno.\nIl suo ruolo al vertice delle organizzazioni partigiane crebbe ancora e Mattei si trov\u00f2 in pratica a divenire l'interlocutore di Ferruccio Parri e di Luigi Longo, il quale svel\u00f2 che era stato fra coloro che avevano chiesto che Mussolini e altri eventuali arrestati fossero \u00abpassati per le armi sul posto della cattura\u00bb anzich\u00e9 consegnati agli Alleati. Alla liberazione, Mattei fu uno dei sei esponenti del CLN alla testa della manifestazione nella liberazione di Milano.\nIl dopoguerra e il ruolo nell'AGIP.\nNel 1947 Mattei, che era vicepresidente dell'ANPI, dar\u00e0 origine all'\u00abAssociazione Partigiani Cristiani\u00bb. Tre giorni dopo la liberazione, il 28 aprile 1945, fu nominato da Cesare Merzagora commissario liquidatore dell'Agip, ente statale per la produzione (estrazione), lavorazione e distribuzione dei petroli. L'incarico avrebbe dovuto limitarsi alla liquidazione e alla chiusura dell'azienda pubblica, ma appena si fu insediato, ebbe modo di valutare le potenzialit\u00e0 di sviluppo dell'ente, convincendosi che avrebbe potuto essere una risorsa di grande utilit\u00e0 per il Paese.\nSolo pochi anni prima l'Agip aveva costituito la SNAM, una societ\u00e0 dedicata per gestire il nascente mercato del gas e realizzare metanodotti. Nel 1944 era stato perforato a Cavenago d'Adda, alle porte di Lodi, un pozzo esplorativo provante la presenza di un giacimento di gas metano, che era stato quindi richiuso per timore che potesse cadere in mani tedesche. Tutto, aveva concluso Mattei, pareva portare a un florido sviluppo, anzich\u00e9 a una liquidazione.\nSuperando e spesso di fatto ignorando le resistenze di alcune componenti politiche, soprattutto delle sinistre (che vedevano nel \"carrozzone di Stato\" un retaggio della politica economica del fascismo e dunque spingevano per la sua soppressione), ma anche scansando talune manovre ostruzionistiche di esponenti democristiani filo-statunitensi, riusc\u00ec invece a risollevare il destino della societ\u00e0, che ben presto si sarebbe imposta all'attenzione, non solo nazionale, come esempio della capacit\u00e0 italiana di risollevare il capo dopo la distruzione economica e industriale subita a causa della guerra.\nL'esperienza di Mattei all'Agip prima, e all'Eni poi, attraverso passaggi quasi sempre avventurosi, a volte coperti da un velo di mistero, con le caratteristiche del comportamento del personaggio Mattei, spesso sopra le righe, ma certamente non convenzionale, avrebbe posto le basi per il rilancio di un'azienda ritenuta improduttiva e costosa, destinata a scontrarsi con poteri consolidati da decenni nel settore degli idrocarburi, in particolare con il cartello delle cosiddette Sette sorelle, che all'epoca detenevano un sostanziale oligopolio su quel mercato. Mattei s'insedi\u00f2 il 12 maggio 1945, la sua nomina fu poi ratificata il 16 giugno da Charles Poletti, capo dell'amministrazione militare alleata. Il fratello Umberto veniva intanto nominato presidente del Comitato Oli e Grassi, mentre il fidato Vincenzo Cazzaniga, un dirigente della Standard NJ conosciuto come Eugenio Cefis e Alberto Marcora, durante la clandestinit\u00e0 partigiana, divenne presidente del Comitato Oli Minerali Carburanti e Succedanei.\nIl programma alla presidenza AGIP.\nIl 15 maggio 1945, il ministro del Tesoro Marcello Soleri (che secondo Eugenio Cefis era destinatario delle principali pressioni statunitensi) scrisse al ministro dell'industria Gronchi, a proposito dell\u2019Agip: \u00abLe attuali condizioni del bilancio [...] hanno indotto questo ministero a sottoporre ad attento esame la questione delle ricerche petrolifere per conto dello Stato\u00bb. Ritenuto che i risultati fossero \u00abdecisamente sfavorevoli\u00bb, concludeva che fosse \u00abda sospendere ogni iniziativa tendente a nuovi programmi di ricerche petrolifere\u00bb. Alleg\u00f2 due punti di dettaglio operativo, con cui iniziare subito le operazioni per la liquidazione:\nGronchi gir\u00f2 a Mattei la missiva, aggiungendovi la richiesta di una \u00abdettagliata relazione sull'argomento prima di prendere una qualsiasi decisione\u00bb.\nDagli Stati Uniti giunsero offerte per acquistare le attrezzature dell'Agip; la \"generosit\u00e0\" dell'offerta (250 milioni) e le condizioni delle attrezzature insospettirono, secondo il Pietra, il commissario. Che non meno si insospett\u00ec per il numero di visite di tecnici stranieri, nonch\u00e9 di richieste di permessi di ricerca per zone nei cui pressi l'Agip aveva sviluppato attivit\u00e0 esplorativa. Instaurato dopo alcune asperit\u00e0 iniziali un rapporto con l'ingegner Carlo Zanmatti, questi gli peror\u00f2 appassionatamente la causa dell'azienda e Mattei cominci\u00f2 a procrastinare gli atti necessari per la liquidazione.\nCaduto il governo Bonomi, nel giugno 1945 venne il gabinetto Parri, nel quale mantennero le rispettive poltrone sia Gronchi che Soleri, ma quest'ultimo mor\u00ec dopo poche settimane, avvicendato da Federico Ricci. Mentre Mattei strappava a Parri un po' di tempo per potergli fornire una dettagliata relazione, Ricci conferm\u00f2 la linea del predecessore. Ma durante gli studi per redigere la relazione, Mattei venne a sapere del pozzo n. 1 di Caviaga, quello tenuto segreto da Zanmatti, e su questa \"scoperta\" \u2013 ebbe a dire in seguito \u2013 bas\u00f2 la sua definitiva intenzione di salvare l'ente.\nL'8 luglio la regia Guardia di Finanza chiese il sequestro dei beni di Enrico Mattei e della moglie, ai sensi del d.d.l. 27 luglio 1944 sui profitti di regime. La procedura fu avviata dall'Avvocatura dello Stato il 3 gennaio 1946.\nLe concessioni.\nMentre abilmente temporeggiava prima di \"riconsegnare i libri\", rinviando la liquidazione, Mattei analizz\u00f2 il sistema di assegnazione dei permessi di ricerca e delle concessioni di coltivazione del giacimento in vigore al tempo, con le quali lo Stato concedeva a soggetti privati (in genere aziende minerarie, e l'Agip era una di queste, senza privilegi derivanti dall'essere di propriet\u00e0 statale) il diritto di eseguire prospezioni, ricerche e perforazioni nel sottosuolo al fine di verificare la presenza di giacimenti petroliferi o di gas; in caso di ritrovamento positivo, la successiva concessione di sfruttamento governativa garantisce il diritto di estrazione e di vendita del prodotto, con il pagamento di una \"royalty\" percentuale allo Stato. Il sistema, con poche differenze, era ed \u00e8 tuttora simile in quasi tutti i paesi occidentali, ad esclusione degli USA.\nLe concessioni di ricerca e sfruttamento sarebbero state il campo di battaglia di Mattei, in Italia e all'estero, il terreno di scontro sul quale sarebbe stata celebrata la sua gloria e sul quale sarebbe ricaduta la sua polvere: la sabbia del deserto.\nIn Italia queste concessioni erano quasi esclusivo appannaggio . L'Agip, inoltre, non veniva preferita fra le aziende concessionarie (la modalit\u00e0 di rilascio della concessione hanno un profondo contenuto discrezionale governativo), .\nPoich\u00e9 formalmente si dovesse registrare una sorta di \"unit\u00e0 nazionale\" sul proposito di chiudere l'ente, pur variamente motivata, non era possibile richiedere al governo ulteriori stanziamenti per la ricerca e per il perfezionamento dei mezzi, n\u00e9 certamente avrebbe avuto senso richiedere nuove concessioni, perci\u00f2 Mattei cominci\u00f2 a lavorare con intensit\u00e0 per verificare se in taluna delle concessioni correnti vi fosse la possibilit\u00e0 di raggiungere qualche risultato.\n Chiese e ottenne, con incontri poi rimasti nell'aneddotica del personaggio, prestiti diretti da parte di alcune banche, che, malgrado la sorpresa e alcune diffide di fonte politica, furono ben liete di concedergli fiducia e soprattutto denaro, col quale tapp\u00f2 i buchi di bilancio che qualcuno avrebbe poi definito \"agghiaccianti\".\nDivenuto noto l'attivismo del nuovo \"leader\", per\u00f2, pronte giunsero al governo pressioni poco velate da parte delle compagnie statunitensi, accompagnate peraltro da presunti \"dossier\" spionistici coi quali si insinuava il sospetto che Mattei fosse animato da simpatie social-comuniste forse maturate, si sosteneva, durante la Resistenza; si ag\u00ec dunque a 360\u00ba affinch\u00e9 il \"pericoloso destabilizzatore\" fosse allontanato. Il governo, aprendo a queste pressioni, degrad\u00f2 Mattei a consigliere d'amministrazione e lasci\u00f2 che gli statunitensi potessero rimescolare a loro piacimento i programmi di concessione, permettendo loro gratuitamente di usufruire degli studi tecnici effettuati dall'Agip negli anni venti, studi portati avanti a proprio costo (o meglio, a costo dello Stato).\nLa riscossione dei debiti politici.\nIntanto Mattei fu nominato, su indicazione della DC, deputato alla Consulta nazionale dal 25 settembre 1945 al 24 giugno 1946.\nL'elezione a deputato e il \"metodo Mattei\".\nAnche sul versante pi\u00f9 direttamente politico: il 14 aprile 1947 si pose a capo, insieme a Raffaele Cadorna Jr, della Federazione Italiana Volontari della Libert\u00e0, una formazione che si scisse dall'ANPI raccogliendo partigiani di area cattolica e soprattutto anticomunista. Nel 1948 Mattei ebbe il suo successo: a Ripalta, nel cremasco, in seguito a prospezioni, fu scoperto un giacimento di gas naturale. Un inconsueto risultato per un ente che ufficialmente stava per essere liquidato, molto significativo nell'instaurato conflitto con le compagnie d'oltreoceano. E nell'aprile 1948 fu eletto deputato alla Camera nelle file della Democrazia Cristiana.\nDotato di un particolare acume per la gestione della comunicazione e dell'immagine, Mattei seppe dare all'evento un'importanza dosata, nell'attesa di alzare la spada per nuovi successi che attendeva di l\u00ec a poco, e questo occorreva anche per sondare le reazioni politiche e per preparare con gradualit\u00e0 i politici a dover rivedere talune posizioni. Dinanzi alle ancora unanimi intenzioni di liquidazione, la scoperta fu presa come un fuoco di paglia che s\u00ec, sconcertava, ma che non sarebbe stata in grado di mutare il corso delle decisioni gi\u00e0 assunte.\nNel giro di un anno, invece, i ritrovamenti di giacimenti di gas da parte di un'Agip ormai galvanizzata dall'energico comandante, da parte di un personale coeso e motivato, in cui la paura dei licenziamenti era stata sostituita dall'aperto entusiasmo, sarebbero ripresi in molte zone della piana del Po e sino al 1952 fu un\"escalation\" di risultati positivi che \"costrinsero\" il governo ad autorizzare la costruzione di nuove reti di gasdotti che avrebbero lambito le aree periferiche industriali di Milano. Le industrie milanesi ricevevano quindi, direttamente dalle tubazioni, risorse energetiche a basso costo.\nIn realt\u00e0, non si trattava di una vera rivoluzione industriale, quantunque Mattei, per la detta abilit\u00e0 comunicativa, ci\u00f2 volesse far ritenere: l'apporto di gas era proporzionalmente scarso, le tecnologie per il suo utilizzo erano ancora poco diffuse perch\u00e9 potessero esservi economie di scala e i costi per l'ente \u2013 malgrado gli artifici \u2013 erano pesanti. Ci\u00f2 nonostante, il \"gas di Milano\" pregiudicava molte precedenti certezze sui destini dell'ente. \u00abUn giorno, il metanodotto arriva alle porte di quella citt\u00e0. Che fare? Un passo ufficiale presso il sindaco per chiedere il permesso di attraversamento? Bisogner\u00e0 attendere la delibera del Consiglio comunale, l'ordinanza della prefettura, l'autorizzazione ministeriale... ci vorranno mesi, se non anni.\u00bb Ma Mattei aveva creato le cosiddette \"pattuglie volanti\"... Trecento operai di esse si avvicinano nottetempo alla citt\u00e0, quasi si trattasse di un attacco militare, ma in realt\u00e0 solo \"armati\" di pale e picconi. Silenziosamente lavorano tutta la notte. La citt\u00e0 viene bisecata dagli scavi, l'indomani mattina i cremonesi stupefatti trovano montagne di terra ai lati delle strade. Accorre il sindaco, trafelato e furioso. \"Vi prego di scusarmi\" replica Mattei \"i miei uomini hanno commesso un imperdonabile errore di percorso. Ora dar\u00f2 gli ordini perch\u00e9 i lavori vengano immediatamente sospesi.\" Ovviamente, nessuno voleva, a quel punto, che la citt\u00e0 rimanesse sventrata e bloccata, per cui il sindaco \u00e8 costretto ad implorare Mattei \"Mettete i vostri tubi, ricoprite la trincea in giornata e andate al diavolo!\"\u00bb\nL'Agip lavorava su ci\u00f2 di cui disponeva con tutte le energie disponibili; Mattei la sosteneva in tutti i modi necessari, ortodossi o meno che fossero. Rest\u00f2 leggendario, ad esempio, il \"metodo Mattei\" per la realizzazione dei gasdotti, che considerava di massima urgenza per poter porre i politici dinanzi al fatto compiuto: poich\u00e9 per gli attraversamenti dei terreni si doveva necessariamente pattuire l'istituzione di una servit\u00f9 di passaggio con i rispettivi titolari, che in genere erano piccoli contadini o comuni, i tecnici dell'Agip e della Snam ricorsero a tutti gli espedienti di cui furono capaci per accelerare al massimo le \"trattative\".\n. Mentre il morale andava conseguentemente logorandosi, inaspettato venne un colpo di scena memorabile.\nI ritrovamenti petroliferi a Cortemaggiore.\nNel 1949, a Cortemaggiore (PC) fu trovato il petrolio; tuttavia non si tratt\u00f2 di un grande giacimento, anzi era una piccola riserva poco significativa rispetto al fabbisogno energetico nazionale, ma ancora una volta la sua innata capacit\u00e0 di orientamento della comunicazione, con slanci di genio e trucchi da venditore, consent\u00ec a Mattei di guadagnare trionfalisticamente per settimane le prime pagine dei giornali, dove, con allusioni e mezze verit\u00e0 (ma senza bugie) dichiar\u00f2 che \"grosso modo\" si era all'inizio di una nuova era.\nMentre le azioni dell'Agip salivano a valori senza precedenti, l'Italia distrutta dalla guerra s'illudeva di aver trovato una fonte di riscossa, una speranza di riscatto la cui intima delicatezza avrebbe fatto tremare chiunque con animo onesto si fosse trovato a doverla gestire. Il governo De Gasperi ricevette dunque dalla scoperta un'importante iniezione di fiducia popolare e Mattei fu \"rimborsato\" con l'intervento sulla legge in discussione in Parlamento: il disegno di legge fu stravolto e si tradusse in una legge assai diversa da quella inizialmente proposta. Le aspettative statunitensi venivano tutte deluse: lo Stato riservava per s\u00e9 le concessioni per le ricerche in Lombardia e nell'Italia settentrionale, rilasciando ai concorrenti concessioni scarsamente apprezzate in altre parti della Penisola. Contemporaneamente, prendeva corpo anche normativamente l'idea di un super-ente (l'Eni) che avrebbe dovuto coordinare tutte le politiche energetiche del Paese.\nIl petrolio italiano, che sarebbe stato presto trasformato nella \"Supercortemaggiore, la potente benzina italiana\", piaceva all'elettorato di destra (e alle sue nostalgie nazionalistiche) come a quello di sinistra (gi\u00e0 conscio della contrapposizione agli interessi statunitensi) e la figura di Mattei cominciava a volteggiare sull'onda di una popolarit\u00e0 di prima grandezza, non limitata dalla condizione di parlamentare schierato.\nMa, seminascosto dal successo propagandistico del petrolio, il gas metano non dava minori soddisfazioni. Una successione di scoperte fece crescere la produzione a livelli inattesi, portando il metano al centro degli interessi del gruppo.\nIl cane a sei zampe.\nNel 1952 l'Agip, che evidentemente non era pi\u00f9 in liquidazione, si dot\u00f2 del noto logo con il cane a sei zampe e si prepar\u00f2 alla prossima nascita dell'ENI, Ente Nazionale Idrocarburi. Mattei si prepar\u00f2 conseguentemente ad assumere il ruolo di responsabile nazionale delle politiche energetiche, governando il neonato organismo senza mai essere posto in discussione, prima da presidente, poi anche da direttore generale. L'ENI era Mattei e Mattei era l'ENI.\nStabilizz\u00f2 la linea operativa dell'Agip, per la quale ammodern\u00f2 la struttura organizzativa e quella commerciale, perch\u00e9 la qualit\u00e0 del servizio potesse primeggiare a livello internazionale (e anche in questo alimentando l'aneddotica: come Giulio Cesare ispezionava personalmente le sentinelle, cos\u00ec Mattei personalmente andava a far benzina in incognito, premiando o licenziando, secondo quanto riscontrato). Import\u00f2 dagli Stati Uniti il concetto di motel ideando i \"Motel Agip\".\nCostitu\u00ec la Liquigas, azienda che avrebbe rivoluzionato la distribuzione del gas, operando anche una campagna di prezzi che gli garant\u00ec brevemente una quota di mercato rapidamente rilevante e sfruttando la capillarit\u00e0 della rete distributiva dell'Agip per poter agire con una politica d'impresa nazionale e non locale, come in genere era per i concorrenti.\nRiesum\u00f2 una linea produttiva della chimica per l'agricoltura che da tempo era passata in second'ordine negli interessi dell'ente, usando il metano nella produzione degli idrogenati usati nei fertilizzanti, anche per questi applicando prezzi di assoluta concorrenzialit\u00e0. Della chimica \"ordinaria\", si sarebbe occupata un'altra azienda, l'Anic.\nSu partecipate sollecitazioni (che avrebbe definito \u00abcommoventi\u00bb) di Giorgio La Pira, sindaco di Firenze, Mattei rilev\u00f2 la fabbrica Pignone, il cui fallimento aveva creato grossi problemi di occupazione in Toscana, e la mise a servizio delle esigenze meccaniche del gruppo con il nome di Nuovo Pignone. Le aziende principali del gruppo erano quindi sei: Agip, Snam, Anic, Liquigas, Nuovo Pignone, Romsa.\nLe ostilit\u00e0 delle compagnie petrolifere internazionali.\nMentre su dati gonfiati ed enfatizzati si fondavano certezze di ripresa industriale, la reale situazione evidenziava un fabbisogno petrolifero piuttosto inquietante, cui l'esiguo prodotto di Cortemaggiore non poteva affatto sopperire. Ma i rapporti con le compagnie statunitensi, che di fatto detenevano un monopolio di fornitura sull'Europa occidentale, si erano incrinati non molto tempo addietro ed erano divenuti tesi per via della recente legge petrolifera, perci\u00f2 il prodotto importato costava caro e non sempre era di buona qualit\u00e0 (richiedendo quindi una maggiore e pi\u00f9 costosa lavorazione).\nMattei, che non amava sottostare a limiti imposti e dunque non se ne imponeva egli medesimo, studi\u00f2 a fondo i comportamenti commerciali delle principali compagnie del settore e decise che in fondo non gli mancava nulla per gettarsi nella competizione sul mercato dell'approvvigionamento. Egli cerc\u00f2 quindi di far entrare l'Agip nel \"Consorzio per l'Iran\", il cartello delle sette principali compagnie petrolifere del tempo, creato per far tornare sui mercati il petrolio iraniano dopo la conclusione della Crisi di Abadan e la deposizione di Mohammad Mossadeq. Entrando nel \"Consorzio per l'Iran\" l'Agip avrebbe ottenuto quell'accesso diretto alla materia prima che le mancava, ma la richiesta di Mattei fu respinta. Se le concorrenti si erano riunite in un cartello, che Mattei battezz\u00f2 delle \"sette sorelle\", l'Eni poteva ben muoversi da indipendente, cercando nuovi accordi e nuove alleanze commerciali per svincolare l'Italia dal ricatto commerciale straniero. Mattei cerc\u00f2 allora il rapporto diretto con lo Sci\u00e0 di Persia e la NIOC ottenendo una concessione a condizioni particolarmente favorevoli per l'Iran, ma attirandosi in tal modo l'inimicizia del cartello delle sette sorelle. Su iniziativa di Mattei e dello Sci\u00e0 nacque nel 1957 la Sirip (Societ\u00e0 Irano-Italienne des P\u00e9troles), societ\u00e0 partecipata al 50% da Eni e NIOC che riconosceva il 50% delle royalties allo Stato iraniano ed il restante 50% diviso equamente tra l\u2019Eni e l\u2019ente nazionale petrolifero iraniano, rompendo pertanto il monopolio del cartello.\nAltre porte trov\u00f2 pregiudizialmente sbarrate, sinch\u00e9 ebbe notizia di essere oggetto di una campagna di discredito ordita a sua insaputa da parte delle \"sette sorelle\" e decise di ponderare meglio e pi\u00f9 accuratamente la sua azione.\nElenco delle sette sorelle al tempo di Mattei:\nLa spia della riserva.\nIl fabbisogno petrolifero cresceva man mano che crescevano le industrie, e in Italia l'Agip non trovava altri giacimenti. Un'azione di approvvigionamento diretto diveniva ogni momento pi\u00f9 necessaria, ma visti i casi precedenti, occorreva far s\u00ec che non si ripetessero gli errori di ingenuit\u00e0 e che in qualche modo l'ENI fosse anche \"lo\" Stato (avesse cio\u00e8 un rango capace di mettere fuori gioco le battutistiche definizioni che lo dipingevano come un \"petroliere senza petrolio\"), e anche \"uno\" Stato (fosse cio\u00e8 autonomo e non legato alle decisioni governative o al supporto logistico-tecnico statale).\nIl primo accorgimento fu quello di farsi accompagnare dal beneplacito dell'opinione pubblica, cui avrebbe poi raccontato il memorabile paragone del gattino:\nLa storiella suscit\u00f2 una simpatia per l'uomo, un risveglio di orgoglio nazionale e un principio di antiamericanismo che gli garantirono un appoggio in patria dinanzi al quale sarebbe stato difficile negare l'appoggio governativo alle sue iniziative.\nLa seconda mossa fu la fondazione di un quotidiano, \"Il Giorno\", cui delegare l'immagine e la comunicazione del gruppo. A questo si affiancarono nel tempo anche due agenzie di stampa. Se la politica aveva i suoi megafoni, anche Mattei li aveva. E a fianco all'informazione, allest\u00ec una struttura diplomatica impressionante, con l'apertura di numerosissimi uffici di rappresentanza (e uffici stampa) che operavano come consolati dell'azienda italiana e i cui titolari erano rispettati come ambasciatori; questi preziosi inviati operavano quindi anch'essi nell'informazione, a tutt'altro livello. Si \u00e8 detto che l'ENI si fosse dotata anche di una rete di informatori le cui attivit\u00e0 sarebbero state pi\u00f9 prossime a quelle delle spie che non ai compiti classici degli \"advisor\"; si \u00e8 pure avanzata l'ipotesi che i servizi segreti italiani avessero garantito importanti forme di collaborazione; sta di fatto che se ci\u00f2 fosse accaduto -e non se ne ha prova- si sarebbe trattato di un ulteriore adeguamento dell'azienda italiana alle consuetudini delle sette sorelle, delle quali \u00e8 provato da esse stesse () che abbiano avuto importanti attivit\u00e0 di \"intelligence\".\nIl terzo passo fu un'accurata selezione dei paesi interlocutori, stavolta scelti fra quelli pi\u00f9 poveri, coi quali avrebbe potuto giocare la carta della comunanza di difficolt\u00e0 economica e della franchezza di rapporti. Rispetto alle nazionalit\u00e0 delle \"sette sorelle\", inoltre, l'ENI rappresentava un paese non colonialista (o almeno non noto come tale) e la duttilit\u00e0 di Mattei in trattativa, insieme all'esperienza maturata ai tempi in cui era rappresentante (ebbe a raccontare egli stesso), gli consentiva di presentarsi con produttiva apertura negli stati del Medio Oriente cui offriva una prospettiva di rilancio e \"royalty\" (e condizioni giuridiche circa la propriet\u00e0 dei suoli e dell'estratto) assai pi\u00f9 interessanti di quelle delle \"sette sorelle\". Questa favorevole apertura, del resto, corrispondeva a un suo radicato ideale di \"capitalismo etico\", sviluppato negli anni di Milano, dei salotti della Cattolica, per il quale interpretava il suo ruolo come doverosamente soggetto a un incontestabile principio di equit\u00e0 sostanziale.\nL'apertura al nucleare.\nComprendendo l'importanza sempre crescente dell'approvvigionamento energetico per lo sviluppo economico nazionale, a partire dal 1957 Mattei, parallelamente all'impegno per le risorse petrolifere, inizi\u00f2 a considerare lo sviluppo dell'ENI verso l'energia nucleare. Intanto nel 1961 l'Universit\u00e0 degli studi di Bari, su proposta del preside della facolt\u00e0 Edoardo Orabona, gli confer\u00ec la laurea \"honoris causa\" in Ingegneria Civile.\nMattei individu\u00f2 nello sviluppo delle moderne fonti di energia, la ricerca e l\u2019innovazione in materia il cuore della collaborazione tra l'Eni e il resto dei protagonisti dell'economia mista italiana. Con capitale misto ENI (75%) e IRI (25%) venne costituita la SIMEA, con a capo Gino Levi Martinoli, mentre Mattei diveniva presidente dell'AGIP Nucleare e iniziarono i lavori per la costruzione della centrale nucleare di Latina. La nuova societ\u00e0 acquist\u00f2 il 31 agosto 1958 dagli inglesi della NPPC (Nuclear Power Plant Co.) un reattore nucleare a grafite e uranio naturale, che era teoricamente reperibile ovunque a differenza dell'uranio arricchito che era necessario importare dagli USA, e in soli quattro anni venne costruita e completata la centrale; il primo test completo di reazione nucleare nella centrale avvenne il 27 dicembre 1962, due mesi dopo la morte di Mattei. Con una potenza di 210\u00a0MW costituiva a quel tempo la pi\u00f9 grossa centrale nucleare europea e poneva l'Italia terza nel mondo, dietro a USA e Inghilterra.\nSempre nell'ottica di garantirsi un'indipendenza delle fonti energetiche Mattei prese anche l'iniziativa di creare entro l'ENI una societ\u00e0 di prospezioni e ricerche minerarie - la SoMiREN (Societ\u00e0 Minerali Radioattivi Energia Nucleare) - allo scopo di potersi garantire una fornitura direttamente controllata di uranio da giacimenti esistenti sul territorio italiano o estero. La nuova societ\u00e0 trov\u00f2 in Italia il giacimento di Novazza e altre minori mineralizzazioni uranifere in Val Maira.\nL'influenza sulla politica.\nAttraverso \"Il Giorno\", Mattei prepar\u00f2 il terreno all'avventura trans-mediterranea, insinuandovi gradatamente sempre pi\u00f9 ampi e decisi cenni all'apertura verso i paesi africani e del Medio Oriente, coi quali solidarizzava per l'eventuale passato coloniale e ai quali apriva una porta (senza precedenti) per rapporti paritari, riconoscendo loro rango e dignit\u00e0 di stati \"veri\", non pi\u00f9 di entit\u00e0 di seconda categoria.\nRiusc\u00ec a coinvolgere in queste sue aperture molti dei famosi democristiani della Cattolica, e attraverso questi ne raggiunse anche di altre correnti e provenienze, democraticamente tutti ponendoli in imbarazzo nei confronti dell'alleato statunitense. Amintore Fanfani dovette inventarsi il termine di \"neoatlantismo\" per rivestire di una qualche accettabile coloritura filosofico-politica quello che di fatto era uno sganciamento netto, e di importante contrasto, con gli interessi delle sette sorelle.\nDel resto, il governo \"ordinario\" della Repubblica si trovava spesso a dover in pratica rincorrere e spesso giustificare, non senza affanno per entrambe queste prestazioni, la condotta irruente e disorientante dell'ottimo cittadino, il quale non agiva in base a direttive politiche, ma le suscitava. Afferma in proposito Cacace: \u00abla forza di Mattei si dilata sino al punto che diventa quasi impossibile per i governi in carica assumere iniziative di politica estera senza il suo consenso\u00bb.\nInizi\u00f2 infatti la fase delle \"corse in taxi\", come egli stesso ebbe a definirle: intervistato su alcuni finanziamenti dell'ENI al Movimento Sociale Italiano, essendo sorto il dubbio che un'impresa statale cos\u00ec importante fosse eventualmente caduta in mano a un filofascista, Mattei candidamente rispose che usava i partiti allo stesso modo di come usava i taxi, \u00absalgo, pago la corsa, scendo\u00bb. Del come li finanziasse non parl\u00f2, poich\u00e9 avrebbe dovuto rivelare che occultando in bilancio i guadagni dell'ente (soprattutto quelli del metano), era riuscito a creare una quantit\u00e0 di \"fondi neri\" impressionanti. Con questi effettuava tutte le operazioni che non sarebbe stato possibile effettuare scopertamente, quindi in pratica corrompeva, comprava servizi d'ordinario non comperabili, sebbene la giustificazione addotta fosse che si trattava di un lobbismo contrapposto all'altrettanto oscuro lobbismo delle \"sette sorelle\", ma stavolta condotto nell'interesse del Paese e supportato dalla benedizione di personaggi di cristallina distanza da simili traffici come La Pira.\nSi \u00e8 detto, ma senza riscontri, che fu grazie ai fondi neri che fece approvare dal Parlamento una legge con la quale l'ENI diventava di fatto un organismo (di impervia definibilit\u00e0) autorizzato a disporre delle concessioni in Italia e provvisto di carta bianca per le concessioni all'estero. Una legge davvero su misura per l'ENI, o pi\u00f9 correttamente, per Mattei.\nCon pazienza ricostru\u00ec i rapporti con la turbolenta Persia, ne allest\u00ec con l'ostica Libia, ex-colonia contro la quale l'Italia aveva anche combattuto guerre, stabil\u00ec un contatto importantissimo con l'Egitto, autorevole e pressoch\u00e9 unico interprete del mondo arabo, e tratt\u00f2 col Re di Giordania al modo in cui si tratta con un sovrano (rispetto, al tempo, non abituale da parte dei petrolieri anglosassoni). Fedele a un suo intimo convincimento che gli suggeriva di comprendere i problemi dell'interlocutore prima di contattarlo, si arrischi\u00f2 non poco a ingerirsi nei rapporti fra l'Algeria e la Francia, che con fatica ancora la teneva per colonia. Altrettanto con la Tunisia, il Libano e il Marocco, Mattei si occup\u00f2, non richiesto, dei loro problemi interni e internazionali, arrivando per giunta a proporre una sorta di ente trans-nazionale che potesse pacificarli, rappresentarli nei loro rapporti col mondo occidentale e offrire loro protezioni commerciali. \nFu una vera campagna di attacco al \"fronte mediterraneo\", condotta con velocit\u00e0 e con la contemporanea presenza in pi\u00f9 punti dell'area, a volte ai limiti dell'ubiquit\u00e0, grazie alla modernissima e scintillante flotta di aerei ed elicotteri dell'Eni, superiore per mezzi e qualit\u00e0 degli stessi alla flotta governativa.\nFu con la Persia, con il giovane sci\u00e0 Mohammad Reza Pahlavi, occidentalizzato quanto bastava per aprire all'antichissimo impero le porte della comunicazione internazionale, che ebbe le prime concessioni. A paragone del lavoro diplomatico intessuto per ottenerle, la montagna aveva partorito un topolino, trattandosi di concessioni di scarsissimo valore tecnico e probabilmente la loro lavorazione sarebbe stata antieconomica. Per\u00f2 erano le prime concessioni che venivano assegnate a un ente non allineato con le sette sorelle e, pi\u00f9 che rompere il ghiaccio, si era trattato di infrangere un tab\u00f9. A titolo di curiosit\u00e0, si nota che nella cornucopia di offerte presentate al trono di Teheran, si potevano trovare anche non meglio definite \"disponibilit\u00e0\" ad arrangiare un \"matrimonio combinato\" con la (forse ignara) Maria Gabriella di Savoia figlia del Re di Maggio Umberto II di Savoia, onde avvicendarne la triste e sterile Soraya che, crudelt\u00e0 del \"business\" e della legge salica, era stata una delle pi\u00f9 sincere sostenitrici a corte della causa di Mattei.\nLo stiracchiato accordo persiano, va detto, nasceva in un contesto assai caotico, con lo sci\u00e0 impegnato a difendere lo scettro contro movimenti rivoluzionari dei quali non si \u00e8 smentito che ricevessero finanziamento (e forse armamento) da governi occidentali di paesi con compagnie petrolifere del cartello delle sette sorelle. Queste pragmaticamente trattavano con pari affezione i sostenitori dell'impero cos\u00ec come i rivoluzionari e gli altri oppositori, purch\u00e9, par di poter concludere, comunque il petrolio persiano potesse finire in Gran Bretagna. La morte violenta di taluni dignitari e di alcuni funzionari tecnici persiani (alcuni addirittura strangolati con le mani) tendenzialmente favorevoli a un'apertura italiana, fu segnale alquanto esplicito della determinazione degli avversari e della loro capacit\u00e0 di infiltrazione. Del resto, pare ormai di comune accezione che solo grazie alla CIA sia stato possibile il colpo di Stato del 1953 (vedi operazione Ajax), che rovesci\u00f2 il Primo Ministro Mohammad Mossadeq (che aveva nazionalizzato la compagnia petrolifera Anglo-Iranian Oil Company) e consent\u00ec allo sci\u00e0 di rientrare in patria e riassumere il comando. Ci\u00f2 malgrado, pur dibattendosi fra problemi di miseria e sottosviluppo da un lato, e istanze teocratiche dall'altro (con la pressione del clero degli \"ayatollah\"), e avendo quindi sempre costante necessit\u00e0 di un appoggio fermo e potente come quello statunitense, lo spirito intimamente nazionalista di Pahlavi gli suggeriva di avvicinarsi all\"outsider\" italiano, con il quale, si \u00e8 da molti sospettato, avrebbe discusso a fondo di eventuali prospettive per alleggerirsi del peso del colonialismo economico occidentale.\nChe Mattei abbia effettivamente affrontato di questi temi con lo sci\u00e0 non \u00e8 provato, ma i fatti paiono proprio non escluderlo. Mattei, di suo, non sment\u00ec mai l'illazione, con questo confortando le operazioni che consolidavano il mistero sulla sua immagine di presunto occulto mediatore politico internazionale. Alcune posizioni dello sci\u00e0 sembravano coincidere con alcune visioni di Mattei, (auto) inviato, e oltre alla lotta al colonialismo economico, parrebbe che anche l'idea di fortificare nella regione uno Stato come la Persia, capace di frapporsi ai due blocchi (statunitense e sovietico) in reciproca avanzata, in posizione adatta a favorire un'eventuale aggregazione dei popoli arabi e musulmani, sia stata ben pi\u00f9 che condivisa da Mattei.\nLa via del petrolio, in ogni caso, sebbene con modalit\u00e0 di imprevista complicazione, era stata aperta. Altri paesi avrebbero presto interpretato l'imperiale avallo come una preventiva autorevole validazione dell'interlocutore, e le concessioni si sarebbero presto sovrapposte alle concessioni.\nMinistro degli esteri del suo proprio governo aziendale, in trasferta Mattei parlava di politica internazionale per procacciare petrolio all'Italia. In patria, invece, rintuzzava gli attacchi che gli venivano rivolti a titolo talvolta pi\u00f9 vendicativo che non combattivo. Come per il sopra descritto progetto di costruzione della poi realizzata centrale nucleare di Borgo Sabotino, a poca distanza da Latina, cui l'ENI - ormai senza pi\u00f9 vincoli di oggetto sociale n\u00e9 di compiti d'istituto - partecipava in cordata con altre imprese (ma fu l'unica criticata). Il risultato fu che, con notevole aggravio di costi e di dilazione nei programmi, i tempi del progetto nucleare vennero a diluirsi per effetto delle polemiche interne, secondo l'arte antica e mai in obsolescenza della curiale dialettica italiana, per poi scomparire a seguito della nazionalizzazione e conseguente nuova organizzazione di produzione e vendita dell'energia elettrica tramite l'Enel, la societ\u00e0 di monopolio statale.\nMa l'ENI poteva a sua volta vendicarsi, ed \u00e8 probabilmente con questa condizione d'animo che fu richiesta e ottenuta la rappresaglia. Essendo appunto titolare di un potere ancora poco dipendente da quello politico, per poter operare in Sicilia, dove ottenne concessioni e trov\u00f2 altro petrolio. La Sicilia sarebbe stata un'importantissima vittoria interna, che Mattei avrebbe sfruttato con toni da alcuni definiti populistici, al fine di imporre la sua visione eticizzante della missione delle imprese di Stato. Proprio in Sicilia avrebbe poi tenuto un famoso comizio (ch\u00e9 tale era divenuto, in luogo del previsto discorso di inaugurazione) il giorno stesso della sua morte, discorso-comizio che giustamente Rosi ha ricostruito con ampiezza nel suo film, correttamente riportandone i toni - ormai consueti - di romantico riscatto dalla miseria, dall'emigrazione, dall'umiliazione straniera.\nRibaltando invece le non meno vibranti polemiche sui rapporti che l'ENI intratteneva con la Libia sotto la copertura di una societ\u00e0 minore, obbligando il governo italiano a patteggiamenti di varia natura con il suo omologo locale, ottenne una potenzialmente importante concessione nei deserti di quello Stato che pareva giustificare \"ipso facto\" il macchiavello adottato, lasciando senza argomenti i detrattori (e senza concessione le \"sette sorelle\").\nLa capacit\u00e0 di brandeggio della politica italiana fece di Mattei un vero governante nell'ombra e ci si domanda, senza potersi dare agevole responso, quale sia stata e come sia inquadrabile l'effettiva situazione di potere in quel frangente, quando il responsabile di un'azienda di Stato (e per questo - sebbene \"sui generis\" - una sorta di dipendente statale, della cui onest\u00e0 di fondo, peraltro, non si \u00e8 mai dubitato) comandava sulla parte politica dello Stato (che controllava con ogni mezzo, anche con quelli meno ortodossi) decidendo per essa gli indirizzi nazionali.\nL'attentato e la morte.\nMattei mor\u00ec violentemente la sera del 27 ottobre 1962, quando il Morane-Saulnier MS.760 Paris I-SNAP, con cui stava tornando a Milano da Catania, precipit\u00f2 nelle campagne di Bascap\u00e8 mentre era in fase di avvicinamento all'aeroporto di Linate. Assieme a lui morirono il pilota Irnerio Bertuzzi e il giornalista statunitense William McHale della testata \"Time\u2013Life\", incaricato di scrivere un articolo su di lui. Enrico Mattei \u00e8 sepolto a Matelica, citt\u00e0 in cui ha vissuto a lungo e dove tuttora risiede parte della sua famiglia. A prospettare l'eventualit\u00e0 di un evento doloso furono l'assenza di segni premonitori, le testimonianze di alcuni paesani che avevano notato una fiammata in cielo, l'annosa contrapposizione dell'Eni alle \"Sette sorelle\" del cartello petrolifero internazionale \u2013 per lo pi\u00f9 americane - e alcune lettere minatorie firmate OAS (\"Organisation de l'Arm\u00e9e Secr\u00e8te\"), che preannunciavano rappresaglie per l'asserito sostegno dato da Mattei alla causa dell'indipendenza algerina. Tali minacce avevano preoccupato il \"manager\" pubblico, che aveva chiesto ed ottenuto di affiancare alla scorta ufficiale di poliziotti, carabinieri e agenti del SIFAR (il servizio segreto militare italiano) un corpo di guardie private composto da ex partigiani e guidato da Rino Pachetti. L'8 gennaio 1962 aveva suscitato grande scalpore il ritrovamento di un cacciavite nel rotore dell'aereo di Mattei in partenza per il Marocco per l'inaugurazione di una raffineria. Da pi\u00f9 parti si ipotizz\u00f2 un tentativo di sabotaggio, ma in seguito l'episodio \u00e8 stato ridimensionato a semplice dimenticanza di un motorista distratto. Pi\u00f9 significativi gli inviti alla vigilanza fatti pervenire a Mattei da Leonid Kolosov, capo-centro del KGB sovietico per l'Italia settentrionale, e dallo stesso primo segretario del PCUS Nikita Sergeevi\u010d Chru\u0161\u010d\u0451v tramite esponenti del Pci italiano o corrispondenti de \"Il Giorno\", il quotidiano finanziato dall'Eni. Stando alla testimonianza della consorte di origine austriaca Greta Paulas, un'ultima lettera minatoria venne recapitata a Enrico alla vigilia del suo penultimo viaggio in Sicilia (18 ottobre 1962), nel corso del quale si era impegnato con le autorit\u00e0 siciliane a costruire uno stabilimento con 400 posti di lavoro a Gagliano Castelferrato in cambio dell'utilizzo, da parte dell'Eni, del metano precedentemente scoperto nel sottosuolo del paese.\nLe inchieste giudiziarie.\nL'inchiesta del 1962-1966.\nL'inchiesta giudiziaria subito aperta sulla sciagura di Bascap\u00e8 si concluse il 31 marzo 1966 con una sentenza del giudice pavese Antonio Borghese che dichiarava di \u00abnon doversi procedere in ordine ai reati rubricati ad opera di ignoti, perch\u00e9 i fatti relativi non sussistono\u00bb. Il pronunciamento della magistratura non convinse una parte dell'opinione pubblica italiana, tant'\u00e8 vero che sul \"caso Mattei\" si svilupp\u00f2 per decenni un vivace dibattito mediatico, alimentato da molteplici pubblicazioni e dall'omonimo film del regista Francesco Rosi, uscito nelle sale cinematografiche nel corso del 1972.\nLa natura dolosa dell'evento si sarebbe potuta dedurre, oltre che dalle numerose testimonianze oculari, anche dalla particolare disposizione sul terreno dei rottami dell'aereo e dei resti degli sfortunati passeggeri. Se il grosso degli stessi si era depositato a ventaglio dopo il punto di impatto del velivolo col suolo, secondo le leggi della fisica, la particolare ubicazione di alcuni frammenti metallici e di tessuti umani postulava una deflagrazione in cielo. Tale scenario fu chiaramente prospettato dalla signora Rita Maroni (\u00abHo sentito un boato e una botta e ho visto il fuoco\u00bb) e dall'agricoltore Mario Ronchi (\u00abil cielo era rosso, bruciava come un grande fal\u00f2, e le fiammelle scendevano tutte intorno... Un aeroplano si era incendiato e i pezzi stavano candendo sul prato, sotto l'acqua\u00bb) nelle interviste rilasciate ai giornalisti la sera stessa dell'incidente e uscite il 28 ottobre sul tg del primo canale Rai e nella seconda pagina del \"Corriere della Sera\". \nQuesti ed altri dati furono platealmente ignorati dalla Commissione d'inchiesta dell'Aeronautica militare italiana, nominata dal ministro della difesa Giulio Andreotti la notte stessa dell'incidente su designazione del generale Felice Santini, uomo di fiducia dei servizi segreti americani. Il suo presidente, generale Ercole Savi, uno dei progenitori di Gladio, si precipit\u00f2 a Bascap\u00e8 la mattina del 28 ottobre e condusse i lavori nella massima riservatezza e con scarso rispetto della normativa vigente in materia. Nella relazione finale, licenziata nel marzo del 1963, la Commissione ministeriale prospett\u00f2 come probabili cause dell'incidente aviatorio un'avaria tecnica o un errore del pilota, spiegazioni recepite poi acriticamente dai due periti nominati dal Tribunale di Pavia. Nella sua requisitoria, licenziata il 7 febbraio 1966, il pubblico ministero Edoardo Santachiara aggiunse anche l'ipotesi di un eccessivo affaticamento fisico del pilota o addirittura di un gesto insano indotto da delusioni amorose connesse a una relazione extra coniugale con una hostess dell'Alitalia. Appena ventilata e subito scartata l'ipotesi di un velivolo reso ingovernabile da un'esplosione di limitata potenza, perch\u00e9 avrebbe presentato Mattei vittima di un complotto politico sovranazionale per il quale il breve tempo trascorso poteva configurare altri due solidi moventi. Sotto la guida di Eugenio Cefis, infatti, l'Eni aveva rovesciato la propria politica energetica invisa alle Sette sorelle, divenendo sostanzialmente un raffinatore di petrolio altrui, mentre non furono mai perfezionati gli accordi per l'estrazione di idrocarburi dal deserto del Sahara, impostati dal defunto presidente con le nuove autorit\u00e0 dell'Algeria indipendente.\nL'inchiesta del 1994-2004.\nA mantenere in vita i dubbi sulla verit\u00e0 confezionata dai giudici pavesi contribuirono, nei decenni successivi al 1962, le esternazioni di autorevoli rappresentanti delle Istituzioni come il ministro Oronzo Reale, il capo del SISMI amm. Fulvio Martini e il leader democristiano Amintore Fanfani, presidente del Consiglio nell'ottobre del 1962. In un convegno di ex partigiani bianchi, tenuto a Salsomaggiore nel 1986, quest'ultimo parl\u00f2 espressamente di \u00ababbattimento dell'aereo\u00bb di Mattei, raffigurandolo come \u00abil primo gesto terroristico del nostro Paese\u00bb e il \u00abprimo atto della piaga\u00bb della violenza politica, poi esplosa su larga scala negli anni successivi.\nA far riaprire le indagini sulla morte di Mattei furono per\u00f2 le rivelazioni di alcuni collaboratori di giustizia. A partire dal 1993-1994 Gaetano Jann\u00ec, Tommaso Buscetta, Italia Amato e altri sostennero che Mattei era stato ucciso dalla mafia siciliana desiderosa di rendere un favore alla consorella americana e alle Sette sorelle del cartello petrolifero. In Sicilia il compito di eliminare Mattei se l'era assunto Giuseppe Di Cristina, elemento di spicco della cosca mafiosa di Riesi (CL), legato al futuro senatore Graziano Verzotto, rappresentante dell'Eni nell'isola. Nel corso di un'inchiesta, aperta nel 1994 e chiusa nel 2003, il sostituto procuratore Vincenzo Calia ha incriminato per favoreggiamento personale aggravato Mario Ronchi, che qualche giorno dopo il 27 ottobre 1962 aveva cambiato la sua versione dei fatti collocando l'incendio dell'aereo dopo l'impatto col suolo, venendone ripagato con l'incarico di custode del sacrario eretto in onore di Mattei e l'assunzione della figlia in una ditta legata ad Eugenio Cefis. Nella requisitoria licenziata il 20 marzo 2003 e basata, tra l'altro, sull'acquisizione di nuove testimonianze oculari, sulla perizia tecnica di due ingegneri aeronautici e sulla consulenza medico-legale di un luminare dell'universit\u00e0, il p.m. Vincenzo Calia ha dimostrato che ad abbattere l'aereo di Mattei era stata una piccola carica di esplosivo piazzata da ignoti dietro al cruscotto mentre il velivolo era parcheggiato nell'aeroporto catanese di Fontanarossa. L'innesco sarebbe stato azionato dal sistema di apertura dei carrelli attivato nel momento in cui il piccolo jet inizi\u00f2 la fase di atterraggio verso la pista di Linate. L'esecuzione dell'attentato sarebbe stata \u00abpianificata quando fu certo che Enrico Mattei non avrebbe lasciato spontaneamente la presidenza dell'ente petrolifero di Stato\u00bb. Anche se non condivisa dal giudice Fabio Lambertucci, che nella sentenza emessa il 17 marzo 2004 archivi\u00f2 il procedimento aperto dieci anni prima per il \u00abcarattere ignoto degli autori del fatto\u00bb e perch\u00e9 \u00abnon era stato fornita una prova sufficiente che il fatto delittuoso\u00bb fosse \u00abstato commesso\u00bb, la ricostruzione del dr. Calia appare pienamente convincente sotto il profilo storiografico. Essa \u00e8 stata condivisa dai giudici della terza sezione della Corte d'Assise di Palermo, che nelle motivazioni della sentenza emessa il 10 giugno 2011, al termine della terza inchiesta condotta sul sequestro del redattore palermitano Mauro De Mauro, l'hanno considerata suffragata \u00abda un compendio davvero imponente di prove testimoniali, documentali e tecnico-scientifiche\u00bb. Costoro hanno indicato nella \u00abcausale Mattei\u00bb, cio\u00e8 nella necessit\u00e0 di tenere occultati determinati retroscena della morte del manager pubblico, il movente della soppressione del giornalista. Al complotto contro il presidente dell'Eni avrebbero partecipato, \u00absu input di una parte del mondo politico\u00bb, sia Cosa Nostra isolana che Graziano Verzotto, il politico di origini padovane sottratto a una probabile incriminazione dalla morte, avvenuta nel maggio del 2010. La sentenza 10 giugno 2011 \u00e8 stata confermata nei due successivi gradi di giudizio e solo la ricostruzione storica che l'accompagnava \u00e8 stata ridimensionata da certa a \u00abverosimile\u00bb o \u00abaltamente probabile\u00bb dalla Corte d'Assise d'Appello di Palermo (27 gennaio 2014) e da certa a \u00abverosimile\u00bb dalla Corte di Cassazione (4 giugno 2015). Nel 2017 Vincenzo Calia ha pubblicato i dati pi\u00f9 significativi della propria inchiesta in un libro intitolato \"Il caso Mattei\", di fondamentale importanza per la ricerca storica.\nLe speculazioni sull'omicidio.\nI possibili moventi politici.\nNe \"Il delitto Mattei\", uscito nel 2019, lo storico padovano Egidio Ceccato ha presentato il presidente dell'Eni come vittima delle asprezze politiche della Guerra Fredda prima ancora che dell'ostilit\u00e0 delle multinazionali del petrolio. Queste ultime non avevano certo perso occasione per mettere in cattiva luce il geniale \"manager\" italiano presso le diplomazie dei rispettivi paesi, ma a far precipitare la situazione era stata la decisione dell'Eni di riconoscere ai Paesi produttori di petrolio del Nord Africa e del Vicino Oriente il 75 % anzich\u00e9 il 50 % delle \"royalty\". Oltre a intaccare i profitti delle Sette sorelle, l'iniziativa configurava una politica estera italiana conflittuale col Paese guida dell'Occidente e cogli stessi equilibri determinati dalla seconda guerra mondiale. Nei progetti dell'imprenditore l'Italia, povera di materie prime e privata delle colonie, avrebbe dovuto ricostituire una propria zona d'influenza nel bacino del Mediterraneo, cio\u00e8 in un'area che Usa, Gran Bretagna e Francia consideravano di loro esclusiva pertinenza. Di pi\u00f9, a partire dal 1958, Mattei aveva proceduto all'acquisto di ingenti quantitativi di petrolio sovietico, offrendo il fianco ad accuse di violazione della solidariet\u00e0 atlantica e di filocomunismo. Il Dipartimento di Stato USA aveva reagito bollando la politica energetica dell'Eni come neutralista, terzomondista e incubatrice di sentimenti anticoloniali e anti occidentali. Una volta andate a vuoto le pressioni esercitate in ambito Nato o tramite esponenti del clero e dell'associazionismo partigiano cattolico - desumibili sia da una deposizione di Rino Pachetti (25 giugno 1963), sua da una recente pubblicazione di un nipote del \"leader\" democristiano Mariano Rumor \u2013 fu deciso il ricorso alla forza. Paradossalmente proprio il nuovo clima della \"coesistenza pacifica\", indotto dall'impossibilit\u00e0 di una \"confrontation\" militare, che le armi atomiche avrebbero reso rovinosa per ambedue i blocchi che si contendevano l'egemonia mondiale, spinse ciascuna delle sue superpotenze ad acuire, all'interno della propria sfera d'influenza, l'intransigenza in materia di fedelt\u00e0 ideologica e di appartenenze politiche. A far precipitare la situazione concorsero, da ultimo, l'appoggio accordato da Mattei a un progetto di \"loose federation\" (lega) fra alcuni paesi arabi del Nord Africa, un suo ipotizzato incontro con esponenti libici interessati a detronizzare re Idris e a concedere all'Eni i diritti di ricerca petrolifera detenuti da societ\u00e0 americane, e un \"meeting\" coi governanti algerini in calendario per i primi di novembre. Quest'ultimo era visto con particolare preoccupazione dalla Francia, che con gli Accordi di \u00c9vian (18 marzo 1962) riteneva di essersi assicurata l'esclusiva degli idrocarburi algerini. L'occasione propizia per sciogliere il nodo Mattei con modalit\u00e0 simili a quelle della \"Operation Mangusta\" pianificata contro il \"leader\" cubano Fidel Castro \u2013 una delle poche \"covert operation\" di cui la CIA ha riconosciuto la paternit\u00e0 - si present\u00f2 sul finire dell'ottobre 1962, quando l'acutizzarsi della crisi missilistica di Cuba polarizz\u00f2 sui Caraibi l'attenzione dei media e dell'opinione pubblica mondiale. La prospettiva di una guerra nucleare rese in quel momento intollerabile qualsiasi forma di dissenso o anche di semplice distinguo da parte di un Paese della NATO, come l'Italia, che occupava una posizione strategica in mezzo al Mediterraneo. Anche se le autorit\u00e0 statunitensi non hanno mai ammesso proprie responsabilit\u00e0, l'ipotesi di un'operazione segreta impostata dai servizi segreti americani tramite societ\u00e0 ombra e appaltata alla mafia di ambedue le sponde dell'oceano appare estremamente plausibile. L'omert\u00e0 di Cosa Nostra era gi\u00e0 allora proverbiale e, in caso di contrattempi, l'indignazione universale si sarebbe indirizzata verso la malavita organizzata e le multinazionali del petrolio. Poich\u00e9 nessun collaboratore di giustizia \u00e8 stato in grado di rivelare autori e modalit\u00e0 del sabotaggio, a piazzare la bomba sull'aereo dovrebbe essere stato un agente segreto del Paese che aveva costruito il velivolo (la Francia), come nell'ipotesi configurata dall'ex 007 francese Thyraud de Vosjoli in un libro pubblicato nel 1970. Anch'essa si prestava ad attizzare i sospetti sull'OAS, in realt\u00e0 del tutto fuori gioco, perch\u00e9 in avanzata fase di smobilitazione.\nIl ruolo delle autorit\u00e0 italiane.\nCome terreno d'azione fu prescelta la Sicilia perch\u00e9 nell'isola Mattei si era inimicato sia i collaboratori che avevano speculato sui terreni del petrolchimico di Gela, allora in fase di completamento, sia i mafiosi che avevano messo gli occhi sull'indotto dell'ANIC. Fra questi Giuseppe Di Cristina, amico di Stefano Bontate e di Giuseppe Calderone, il boss della citt\u00e0 (Catania) prescelta per il sabotaggio. Sarebbe stato Di Cristina a chiedere a Graziano Verzotto, compare d'anello al suo matrimonio (settembre 1960), di attirare Mattei nella trappola isolana, per restituire il favore a una famiglia che l'aveva appoggiato in occasione delle elezioni politiche del 1958 e della nomina a segretario regionale della DC siciliana (primavera 1962). In barba alle innumerevoli \u00abmenzogne, reticenze e rimaneggiamenti delle dichiarazioni\u00bb, elargite ai magistrati nel corso di quarant'anni (1971-2010), una mole considerevole di indizi e riscontri autorizza gli storici ad attribuire a Graziano Verzotto le seguenti operazioni: a) il richiamo di Mattei in Sicilia a soli otto giorni di distanza dal viaggio precedente con una motivazione \u2013 quella di rassicurare la popolazione di Gagliano Castelferrato in fermento \u2013 palesemente infondata; b) lo spostamento del jet dell'Eni dalla pista di Gela, sulla quale era atterrato il mattino del 26 ottobre, all'aeroporto Fontanarossa di Catania, dove era stato predisposto il sabotaggio, con la scusa di una maggiore sicurezza; c) il tallonamento del pilota Irnerio Bertuzzi per tutta la giornata del 27 ottobre per conoscere l'esatto orario di ripartenza dell'aereo per Milano onde evitare che la bomba scoppiasse durante un volo all'interno dell'isola, in assenza della vittima designata . Al corrente del sabotaggio, Verzotto chiese ed ottenne da Mattei di essere esonerato dall'accompagnarlo, il 27 ottobre, prima nella visita a Gagliano Castelferrato e poi durante il volo di rientro a Milano, privilegio per chiunque. All'ultimo momento dissuase dall'imbarcarsi anche il presidente della regione Sicilia Giuseppe D'Angelo, perch\u00e9 la sua scomparsa avrebbe riaperto i giochi politici nell'isola e rimesso in discussione la sua segretaria politica regionale. \u00c8 probabile che al complotto abbiano dato un apporto anche alcuni dirigenti dell'Eni come Eugenio Cefis, gi\u00e0 dimessosi da tutte le cariche ricoperte per dissensi di natura politica, e il suo proconsole in Sicilia Vito Guarrasi, da poco privato da Mattei di un incarico di consulenza.\nNegli ultimi tempi il padre-padrone dell'Eni si era inimicato anche molti esponenti della destra politica ed economica italiana per le sue aperture commerciali all'URSS e perch\u00e9 di ostacolo a una transizione ordinata dalla formula politica centrista a un centro-sinistra con limitate velleit\u00e0 riformiste. Da ultimo fu abbandonato dagli stessi governanti italiani, oggetto delle pressioni diplomatiche statunitensi, che gli tolsero la copertura dei servizi segreti e allentarono i servizi di vigilanza pubblici e privati con la scusa della fine della guerra d'Algeria. Soprattutto dopo il 27 ottobre costoro garantirono le complicit\u00e0 istituzionali che permisero di archiviare la tragedia di Bascap\u00e9 come incidente aviatorio. Funzionari dei servizi segreti civili si precipitarono sul luogo dell'incidente, mentre altri esponenti delle Istituzioni concorsero a depistare i curiosi, ad addomesticare le inchieste e ad assicurare un clima di omert\u00e0 nascondendo o facendo sparire molti documenti ufficiali.\nL'apposizione del segreto di Stato.\nIn quanto segreto di Stato, dopo il 1962 i retroscena di Bascap\u00e8 furono oggetto di una rigida tutela istituzionale. Tuttavia, in un libro pubblicato nel 1996, il politologo Giorgio Galli poteva anche affermare con cognizione di causa che, nei tre decenni precedenti, \u00abmezza Italia\u00bb aveva ricattato \u00abl'altra met\u00e0 con ci\u00f2 che sapeva della morte di Mattei\u00bb. Chi non si atteneva alla consegna del silenzio divenne oggetto di intimidazioni, minacce e persino di violenze fisiche. Qualche osservatore ha ricondotto all'esigenza di precludere rivelazioni sul caso Mattei la morte violenta di personaggi come il col. Renzo Rocca, il pilota Marino Loretti, il magistrato Pietro Scaglione, il commissario di polizia Boris Giuliano, ecc. Secondo lo storico Ceccato questo fu sicuramente il movente della soppressione del giornalista palermitano Mauro De Mauro (16 settembre 1970) e del tentato sequestro di Graziano Verzotto, avvenuto a Siracusa il 1 febbraio 1975. Il primo fu eliminato dai boss mafiosi gi\u00e0 coinvolti nel delitto Mattei e il secondo sfugg\u00ec fortunosamente all'agguato tesogli dal fascista romano Berardino Andreola, un confidente dell'Arma dei carabinieri gi\u00e0 coinvolto nella morte dell'editore Giangiacomo Feltrinelli sotto il celebre traliccio di Segrate. Costretto a dimettersi dalla presidenza dell'Ente Minerario Siciliano dopo che l'avv. Giorgio Ambrosoli aveva scoperto gli interessi in nero da lui percepiti nelle banche ex Sindona, il politico padovano aveva rivelato ad un giornalista l'intenzione di stendere le sue memorie .\nAspetti controversi.\nNelle vesti di padre-padrone dell'Eni e di \"leader\" della corrente democristiana di \"Base\", Enrico Mattei rappresentava, all'inizio degli anni '60, l'uomo pi\u00f9 influente d'Italia e il titolare di un potere sottratto di fatto al controllo politico. Tramite le inserzioni pubblicitarie condizionava buona parte della stampa italiana e coi profitti del metano comprava il favore dei parlamentari, anche se nessuno ha mai messo in discussione la sua personale onest\u00e0. Prima di diventare il massimo rappresentante della resistenza cattolica e, dopo la guerra, un esponente di rilievo della sinistra democristiana, era sceso a compromessi col regime mussoliniano. Nel 2007 \u00e8 stata ritrovata la tessera dell'adesione al partito fascista, avvenuta nel 1922. In merito alla supposta sua condivisione del fascismo, Indro Montanelli (che ne fu critico severo) afferm\u00f2 che \u00abl'ambizione di questo self-made man lo portava senza scampo a compromissioni con il regime al potere\u00bb.\nArchivio.\nLa documentazione prodotta da Enrico Mattei \u00e8 conservata presso l'archivio storico dell'Eni a Pomezia (Roma), nei fondi \"Ente nazionale idrocarburi - ENI\" (estremi cronologici: 1900-1999), ed \"Ente nazionale idrocarburi - ENI - Presidenza Enrico Mattei\" (estremi cronologici: 1948-1962)."}
{"id": "696021", "revid": "73560", "url": "https://it.wikipedia.org/wiki?curid=696021", "title": "Saut\u00e9e", "text": ""}
{"id": "696026", "revid": "104586", "url": "https://it.wikipedia.org/wiki?curid=696026", "title": "Life with Derek", "text": ""}
{"id": "696028", "revid": "124196557", "url": "https://it.wikipedia.org/wiki?curid=696028", "title": "Giudizio di Paride", "text": "Il Giudizio di Paride, nella mitologia greca, \u00e8 una delle cause della guerra di Troia e (nella pi\u00f9 tarda versione della storia) della fondazione di Roma.\nEpisodio mitologico.\nZeus allest\u00ec un banchetto per la celebrazione del matrimonio di Peleo e Teti, futuri genitori di Achille. Eris, la dea della discordia, non venne invitata e, irritata per questo oltraggio, raggiunse il luogo del banchetto e gett\u00f2 una mela d'oro con l'iscrizione \"alla pi\u00f9 bella\".\nLe tre dee che la pretesero, scatenando litigi furibondi, furono Era, Atena e Afrodite. Esse parlarono con Zeus per convincerlo a scegliere la pi\u00f9 bella tra loro, ma il padre degli d\u00e8i, non sapendo a chi consegnarla, stabil\u00ec che a decidere chi fosse la pi\u00f9 bella non potesse essere che il pi\u00f9 bello dei mortali, cio\u00e8 Paride, inconsapevole principe di Troia, il quale era prediletto dal dio Ares. \nErmes fu incaricato di portare le tre dee dal giovane troiano, che ancora viveva tra i pastori e conduceva al pascolo le pecore, e ognuna di loro gli promise una ricompensa in cambio della mela: Atena lo avrebbe reso sapiente e imbattibile in guerra, consentendogli di superare ogni guerriero; Era promise ricchezza e poteri immensi, tanto che a un suo gesto interi popoli si sarebbero sottomessi, e tanta gloria che il suo nome sarebbe riecheggiato fino alle stelle; Afrodite gli avrebbe concesso l'amore della donna pi\u00f9 bella del mondo.\nParide favor\u00ec quest'ultima, scatenando l'ira delle altre due. La dea dell'amore aiut\u00f2 quindi Paride a rapire Elena, moglie di Menelao, re di Sparta, e il fatto fu la causa scatenante della guerra di Troia.\nRilettura allegorica nel Medioevo.\nIl giudizio di Paride fu un motivo molto amato nel Medioevo perch\u00e9 permetteva una interpretazione morale o tropologica delle diverse opzioni che si presentano all'uomo nella sua entrata nell'et\u00e0 adulta: la saggezza di Atena-Minerva rappresentava la vita contemplativa, le ricchezze di Era-Giunone la vita attiva, e l'amore di Afrodite-Venere la vita di piaceri. \u00c8 con questa funzione che l'episodio \u00e8 raccolto, per esempio, nello \"Speculum doctrinale\" di Vincenzo di Beauvais.\nAnche Raimondo Lullo riprende questo esempio, nell\"'Arbre exemplifical\", ma lo rilegge in chiave completamente diversa e metafisica, parlando di come \u00abil Cerchio, il Quadrato e il Triangolo si incontrarono in Quantit\u00e0, che era la loro madre, la quale aveva un pomo d'oro e domand\u00f2 ai suoi figli se sapevano a quale dovesse dare quel pomo d'oro\u00bb.\nIconografia.\nIl soggetto mitologico ha ispirato, fin dall'antichit\u00e0, innumerevoli opere d'arte, tra le quali (in ordine cronologico):"}
{"id": "696032", "revid": "8596", "url": "https://it.wikipedia.org/wiki?curid=696032", "title": "Dead Man Walking - Condannato a Morte", "text": ""}
{"id": "696033", "revid": "124579134", "url": "https://it.wikipedia.org/wiki?curid=696033", "title": "Giardino delle Esperidi", "text": "Il giardino delle Esperidi \u00e8 un luogo leggendario della mitologia greca. \nEra stato donato da Gea a Zeus che a sua volta lo aveva dato ad Era come regalo nuziale ed in esso cresceva un melo dai frutti d'oro che era custodito dal drago Ladone e dalle tre Esperidi.\nLeggenda.\nCome undicesima fatica, ad Eracle era stato ordinato di cogliere tre mele d'oro dalla pianta. Per evitare il drago Ladone, Eracle allora propose al titano Atlante di reggergli il cielo che teneva sulle spalle il tempo necessario al titano per prendere i tre frutti dal giardino, ma quando questi fu di ritorno rivel\u00f2 ad Eracle di non essere pi\u00f9 disposto a riprendersi il cielo sulle spalle.\nL'astuzia di Eracle fu di fargli notare che, se ora spettava a lui l'onere di reggere il cielo per mille anni (cos\u00ec come aveva fatto in precedenza il titano), avrebbe avuto bisogno di un aiuto per sistemarselo meglio sulle spalle; Eracle chiese ad Atlante di tornare a reggere la volta del cielo ancora per un momento, attese che questi lasciasse a terra le mele rubate e che momentaneamente gli sollevasse il cielo e, dopo aver riavuto le proprie spalle libere, leg\u00f2 il rivale per raccogliere le mele e consegnarle ad Euristeo."}
{"id": "696037", "revid": "33689", "url": "https://it.wikipedia.org/wiki?curid=696037", "title": "Promozione delle vendite", "text": "La promozione delle vendite (in inglese sales promotion) \u00e8 l'insieme delle azioni di marketing finalizzate al conseguimento di precisi obiettivi di mercato, consistenti nella temporanea offerta di un vantaggio supplementare ad un definito pubblico di destinatari, in modo da stimolarli ad assumere immediatamente un comportamento desiderato.\nSolitamente vengono commissionate dalle aziende alle agenzie di marketing.\nQueste agenzie dopo un'attenta analisi\nrealizzano strategie promozionali \"su misura\"."}
{"id": "696038", "revid": "1929898", "url": "https://it.wikipedia.org/wiki?curid=696038", "title": "Radio Aut", "text": "Radio Aut \u00e8 stata una radio libera fondata nel 1977 da Peppino Impastato a Terrasini, in provincia di Palermo.\nLa radio aveva sede a Terrasini (e non a Cinisi come \u00e8, in genere, riportato dai \"media\") ed era ricevibile sulla frequenza di 98.800\u00a0MHz a Terrasini e dintorni.\nStoria.\nLa radio era gestita in regime di autofinanziamento. Peppino Impastato utilizzava liberamente questo mezzo per attaccare e denunciare i potenti mafiosi del paese in cui viveva e quelli di Terrasini, con coraggio e determinazione, attivit\u00e0 che lo port\u00f2 a non essere ben visto dalla popolazione, fino al giorno in cui fu assassinato per aver sbeffeggiato colui che non si doveva \"toccare\".\nLa trasmissione andava in onda ogni venerd\u00ec sera: assieme a tre colleghi, Peppino metteva in atto \"Onda Pazza a Mafiopoli\", facendosi ascoltare dalla cittadinanza dei due paesi, inondando di satira \"politica\" tutti quei personaggi che conosceva personalmente, senza risparmiare nessuno, e potendo sempre contare su notizie freschissime e riservate, pronte per essere messe in onda alla sua maniera.\nIl ruolo avuto da Radio Aut nella vicenda Impastato trova una autorevole conferma negli atti della Commissione Parlamentare Antimafia.\nLa storia di Peppino, cos\u00ec come quella della radio da cui proclamava la sua guerra ai mafiosi, \u00e8 stata raccontata nel film di Marco Tullio Giordana intitolato \"I cento passi\", vincitore del premio per la migliore sceneggiatura al Festival di Venezia del 2000, con dodici minuti di applausi, un Leoncino d'Oro per Lorenzo Randazzo che interpreta la parte di Peppino bambino e, nell'aprile 2001, cinque David di Donatello, tra i quali quello per la sceneggiatura e quello per miglior attore protagonista a Luigi Lo Cascio.\nLa radio cess\u00f2 le trasmissioni qualche mese dopo l'omicidio dello stesso Peppino, assassinato nella notte tra l'8 e il 9 maggio del 1978 (il delitto pass\u00f2 in sordina perch\u00e9 in quelle stesse ore veniva rinvenuto, in Via Caetani a Roma, il corpo di Aldo Moro), nel corso della campagna elettorale che lui stesso portava avanti nella lista di Democrazia Proletaria alle elezioni comunali, con una carica di tritolo posta sotto il corpo, adagiato sui binari della ferrovia Palermo-Trapani.\nNel maggio del 2001, in accordo con i colleghi di Peppino e col fratello Giovanni Impastato, nasce l'associazione \"Radio AUT\", impegnata nella pratica e nella promozione dell'antimafia sociale.\nIl 9 maggio 2003 il comune di Terrasini ha dedicato una stele alla radio nell'edificio dove aveva sede.\nA distanza di oltre 30 anni, il 5 gennaio 2010, giorno in cui Peppino Impastato avrebbe compiuto 62 anni, iniziano le trasmissioni di Radio 100 Passi; si tratta di una webradio nata dal solco lasciato da Radio Aut, le cui trasmissioni sono iniziate direttamente dalla Casa memoria Peppino Impastato a Cinisi e il cui obiettivo \u00e8 quello di riprendere il percorso interrotto dalla scomparsa di Peppino. La radio, nata dall'impegno di Danilo Sulis, amico di Peppino Impastato, si \u00e8 poi trasferita a Palermo dove solo nel primo anno di attivit\u00e0 ha subito nove atti intimidatori. Dal 2014 Radio 100 passi ha sede nella ex casa del boss Badalamenti (la casa dei cento passi), oggi bene confiscato. A Palermo, in un bene confiscato in centro citt\u00e0 hanno sede Radio 100 passi ragazzi, il centro d'ascolto contro il bullismo ed il rinato Circolo Musica e Cultura."}
{"id": "696040", "revid": "36426", "url": "https://it.wikipedia.org/wiki?curid=696040", "title": "Galeotto fu il libro e chi lo scrisse", "text": ""}
{"id": "696041", "revid": "767487", "url": "https://it.wikipedia.org/wiki?curid=696041", "title": "Aldo Notari", "text": "Biografia.\nInizi\u00f2 a giocare negli anni cinquanta nella squadra del Parma Baseball con buoni risultati, scegliendo poi negli anni sessanta la carriera dirigenziale nella stessa societ\u00e0 diventandone presidente nel 1969.\nSotto la sua presidenza arriveranno i grandi successi in campo nazionale ed europeo degli anni settanta grazie a sponsor quali Germal e (successivamente) Parmalat. Proprio negli anni della sponsorizzazione Parmalat, il baseball tocca il proprio vertice di popolarit\u00e0 nella citt\u00e0 ducale ed arriver\u00e0 un'altra serie di vittorie in Italia ed all'estero.\nNel corso degli anni settanta-ottanta, divenne anche vicepresidente della Fibs collaborando col massimo dirigente Bruno Beneck fino al 1984-85. Proprio in quel periodo, la federazione venne travolta da una serie di problemi economici e si tennero nuove elezioni: il vincitore risult\u00f2 Notari stesso. Rimarr\u00e0 in sella fino al 2000, vivendo in prima persona il declino di uno sport che si sta risollevando dalla crisi soltanto in questi ultimi anni.\nDurante la seconda met\u00e0 degli anni ottanta e i primi anni novanta, divenne anche presidente Europeo e Mondiale del baseball allacciando svariati rapporti di collaborazione con la MLB.\nOrmai ammalato, mor\u00ec il 25 luglio 2006 nella sua citt\u00e0 natale.\nA lui \u00e8 intitolato lo stadio Quadrifoglio dove gioca attualmente il Parma Baseball."}
{"id": "696042", "revid": "1745361", "url": "https://it.wikipedia.org/wiki?curid=696042", "title": "Egisto", "text": "Egisto (, ), personaggio della mitologia greca, appartiene alla stirpe dei Pelopidi, discendenti del leggendario Pelope, conquistatore del Peloponneso.\nFiglio di un rapporto incestuoso tra Tieste e la figlia Pelopia, strumento della sua feroce vendetta contro Atreo e la sua discendenza su cui grava la maledizione del padre per l'uccisione di Crisippo figlio di Pelope e della ninfa Astioche.\nAssassino di Agamennone, si incorona re di Micene ma sua volta \u00e8 vittima anch'egli, poich\u00e9 nell'ultimo atto della lunga e crudele faida \u00e8 assassinato da Oreste, figlio di Agamennone ed ultimo della stirpe. E uomo destinato al rimorso fino all'intervento di Atena.\nGenealogia.\nLa nascita di Egisto si inserisce nel pieno contesto delle rivalit\u00e0 tra Atreo e Tieste, figli di Pelope. La leggenda narra che Atreo e il suo gemello Tieste erano divenuti rivali alla morte di Pelope e poi acerrimi nemici; i due fratelli, infatti, si contendevano il trono di Micene.\nI torti.\nLa loro feroce ostilit\u00e0 aveva raggiunto il culmine quando Atreo aveva cacciato il fratello e si era incoronato re, ma lo aveva poi attirato con l'inganno proponendogli la cessazione della contesa, la spartizione del regno e l'allestimento a palazzo di un banchetto che doveva suggellare la pace ritrovata.\nAtreo per\u00f2 uccise i tre figli che Tieste aveva avuto da una Naiade, Aglao, Orcomeno e Callileonte, che si erano rifugiati supplici sull'altare di Zeus; e al banchetto fece servire al fratello ignaro, le loro carni. Tieste, furioso, cerc\u00f2 i figli di Atreo per consumare su di loro la sua vendetta, ma i due ragazzi, Agamennone e Menelao (\"Atridi\" perch\u00e9 discendenti da Atreo), erano riusciti a fuggire con l'aiuto di un servo ed erano riparati a Sparta.\nTieste fugg\u00ec inorridito da Micene, e consult\u00f2 l'oracolo di Delfi che gli sugger\u00ec di procreare con la propria figlia il bambino che l'avrebbe vendicato: Egisto.Si rec\u00f2 dunque a Sicione, regno di Tesproto, dove la figlia Pelopia era sacerdotessa della dea Atena. Si nascose in una grotta per non officiare i riti e, a notte fonda, scrut\u00f2 segretamente la fanciulla che sacrificava ad Atena Colocasia. Pelopia condusse la danza rituale, ma il suo piede affond\u00f2 in una pozzanghera del sangue sgorgato dal collo dell'animale immolato, una pecora nera, e si macchi\u00f2 la veste. Subito corse alla sorgente in prossimit\u00e0 del tempio, si tolse la tunica e s'affrett\u00f2 a lavare la macchia, quando Tieste usc\u00ec dal suo nascondiglio e la viol\u00f2. L'uomo si era coperto il viso con una maschera perci\u00f2 Pelopia non riusc\u00ec a riconoscerlo, ma gli sfil\u00f2 la spada che pose sotto il piedistallo della statua di Atena. Presto Tieste si accorse di aver perduto l'arma e temette di venire scoperto, per cui annunci\u00f2 al re Tesproto di voler tornare in Lidia, terra dei suoi antenati.\nAtreo, nel frattempo, temendo la punizione degli dei per i suoi crimini, si rivolse all'oracolo di Delfi che gli intim\u00f2 di richiamare Tieste da Sicione. Il re vi si rec\u00f2 personalmente, ma il fratello si era gi\u00e0 allontanato, incontr\u00f2 invece Pelopia e se ne innamor\u00f2 credendola figlia del re Tesproto. Giacque con lei e la chiese in sposa. Il re acconsent\u00ec; lieto di rendere un buon servigio a Pelopia e di propiziarsi un re tanto potente, Tesproto non volle chiarire l'equivoco. Atreo celebr\u00f2 le sue nozze con la fanciulla, che, alcuni mesi dopo, partor\u00ec il bambino concepito con Tieste.\nLe vicende.\nPelopia abbandon\u00f2 il neonato sulle montagne. Qui fu rinvenuto da alcuni pastori che si presero cura di lui e lo nutrirono con latte di capra (\"aix, aigos\" in greco), che il piccolo Egisto popp\u00f2 dall'animale stesso.\nSaputolo, Atreo cerc\u00f2 il bambino e, ritrovatolo, lo allev\u00f2 come proprio figlio. Credeva infatti di essere padre del bambino e che Pelopia avesse abbandonato il figlio tra i monti perch\u00e9 colta dalla pazzia momentanea che affligge alcune donne dopo il parto.\nAlcuni anni dopo, Micene fu funestata da una serie di pessimi raccolti ed Atreo incaric\u00f2 i figli Agamennone e Menelao di chiedere a Delfi notizie di Tieste. Lo incrociarono casualmente mentre tornava dopo aver interrogato l'oracolo, lo imprigionarono e lo ricondussero a Micene, dove fu rinchiuso in una cella per ordine di Atreo.\nIl re incaric\u00f2 quindi Egisto di uccidere Tieste, segregato nel carcere. Egisto, giovinetto di sette anni, impugn\u00f2 la spada e si diresse nella cella in cui riposava Tieste. L'uomo si dest\u00f2 al suo arrivo, si scans\u00f2 tempestivamente, s'alz\u00f2 e scalci\u00f2 il giovane al polso, sottraendogli l'arma. Tieste riconobbe con sorpresa di stringere la spada di cui era stato privato molti anni prima a Sicione. Afferr\u00f2 Egisto per le spalle e lo interrog\u00f2 su come la spada fosse entrata in suo possesso. Il bambino impaurito balbett\u00f2 di averla ricevuta dalla madre Pelopia e Tieste lo istig\u00f2 ad obbedire ai tre ordini che gli avrebbe dato. Egisto annu\u00ec e s'apprest\u00f2 innanzitutto a condurre sua madre in prigione al cospetto di Tieste. Pelopia, riconosciuto il padre, lo abbracci\u00f2 e pianse per le sue disgrazie.\nTieste le chiese chi le avesse procurato quell'arma e la donna confess\u00f2 di averla sfilata ad un ignoto straniero che l'aveva violata una notte a Sicione. Il padre allora spieg\u00f2 di essere il proprietario della spada e, al contempo, l'autore dello stupro. Scossa da un profondo orrore, Pelopia afferr\u00f2 la spada con il pretesto di doverla esaminare e se la immerse nel petto. Egisto, allibito, su ordine di Tieste, recuper\u00f2 l'arma insanguinata e la consegn\u00f2 ad Atreo che, colmo di gioia, scese sulla spiaggia e offici\u00f2 un sacrificio di ringraziamento a Zeus, lieto di essersi finalmente liberato del fratello.\nEgisto lo assassin\u00f2 mentre era intento al rituale e restitu\u00ec il regno al padre Tieste, con il quale regn\u00f2 su Micene da cui band\u00ec Agamennone e Menelao. Alcuni autori sostengono che Atreo non fu mai ucciso dal giovinetto, e dicono che Egisto era ancora un neonato in fasce quando Agamennone confisc\u00f2 a Tieste il regno e gli strapp\u00f2 via lo scettro.\nAgamennone e Menelao si rifugiarono presso la corte di Tindaro a Sparta, che li aiut\u00f2 a recuperare i loro beni sottratti da Tieste ed Egisto. Il re marci\u00f2 su Micene, strapp\u00f2 lo scettro a Tieste, rifugiatosi sull'altare di Era, e lo costrinse a giurare che avrebbe accettato l'esilio senza mai pi\u00f9 tornare. Tieste si ritir\u00f2 a Citera, mentre Egisto fu esule presso il re Cilarabete, figlio di Stenelo. Il giovane fu accolto da Strofio, che regnava sulla Focide, e prese dapprima in moglie una delle sue figlie che poi abbandon\u00f2 per tornare a Micene spinto dalla sua inesausta ansia di vendetta.\nLa vendetta.\nQuando Paride rap\u00ec Elena, moglie di Menelao, fugg\u00ec con lei a Troia. Scaten\u00f2 cos\u00ec la guerra di Troia, per cui Agamennone e il fratello lasciarono ciascuno il proprio regno e ne rimasero lontani per dieci lunghi anni. Egisto non partecipava alla spedizione, e rimanendo in Argo prepar\u00f2 la vendetta.\nNel corso della guerra, accadeva intanto che la tracotanza di Agamennone si innimicava Nauplio, padre di Palamede (eroe e astuto capo tra gli Achei, ingannato e lapidato dai Greci stessi su istigazione di Odisseo). Nauplio aveva chiesto ad Agamennone giustizia per il figlio, ma il re, che aveva sostenuto personalmente il crimine di Odisseo, non volle ascoltarlo. L'uomo se ne risent\u00ec e salp\u00f2 da Troia, e costeggiando l'Attica e il Peloponneso, andava incitando al tradimento le mogli rimaste sole nelle loro case. Egisto aveva udito che Clitennestra era una di quelle mogli.\nClitennestra nutriva infatti un antico e sordo rancore: Agamennone l'aveva privata del primo marito, Tantalo, e ucciso il neonato che stringeva al seno, l'aveva stuprata e sposata contro la sua volont\u00e0. Presto era partito per una guerra infinita, lasciandola sola costringendola al sacrificio della figlia Ifigenia in Aulide.. Il fratello di Palamede, Eace, inoltre le aveva preannunciato che Agamennone sarebbe tornato da Troia portando con s\u00e9 la principessa Cassandra, figlia di Priamo e sacerdotessa di Apollo, per tenerla a palazzo. In realt\u00e0 Eace voleva ravvivare l'odio della regina per istigarla al delitto e vendicare l'uccisione del fratello.\nZeus aveva inviato Ermes ad Egisto perch\u00e9 rinunciasse al suo piano e gli predicesse che se avesse ucciso Agamennone sarebbe stato a sua volta ucciso dal figlio di lui, non appena avesse raggiunto le soglie della maturit\u00e0. Egisto non lo aveva ascoltato, aveva ripudiato la moglie e si era recato a Micene. Qui divenne amante di Clitemnestra e visse con lei coltivando il suo stesso rancore insinuandole la volont\u00e0 di assassinare il marito al suo ritorno.\nDapprima, la regina respinse le sue proposte. Temeva Agamennone che, prima di salpare per Troia, aveva ordinato all'aedo di corte, Demodoco, di sorvegliare la regina e di comunicargli per iscritto ogni pi\u00f9 piccolo indizio della sua infedelt\u00e0. Egisto lo imprigion\u00f2 e lo releg\u00f2 senza viveri in un'isola deserta, dove gli animali selvatici e gli uccelli rapaci lo divorarono spolpando le sue ossa. Clitennestra si lasci\u00f2 sedurre dal progetto omicida ed Egisto celebr\u00f2 la sua futura vittoria: sacrific\u00f2 ad Afrodite e ad Artemide, che maturava un odio profondo per i figli di Atreo, offrendo monili d'oro e luminosi tessuti.\nClitemnestra macchin\u00f2 quindi con Egisto di uccidere Agamennone al suo rientro da Troia. La regina temette che arrivasse inaspettatamente, cos\u00ec scrisse ad Agamennone in una lettera di accendere un fal\u00f2 sul monte Ida non appena Troia fosse caduta. Clitennestra era stata perci\u00f2 informata dalla sua vedetta, che Troia era stata presa e che si faceva imminente il ritorno del marito. Lo uccise, con l'aiuto di Egisto, quando questi rimise piede in patria scatenando l'odio dei figli Elettra ed Oreste e perpetuando la maledizione di Pelope.\nDieci anni dopo Oreste vendic\u00f2 il padre uccidendo Egisto e Clitennestra."}
{"id": "696045", "revid": "33689", "url": "https://it.wikipedia.org/wiki?curid=696045", "title": "Pravec", "text": "Pravec (in bulgaro: \u041f\u0440\u0430\u0432\u0435\u0446, anche tradotto con Pravets o Pravetz) \u00e8 una citt\u00e0 della Bulgaria occidentale, situata a circa 60 km dalla capitale Sofia.\nPravec ha una popolazione di 4.512 persone. \u00c8 circondata da montagne, che creano un clima mite con venti rari. Nei dintorni della citt\u00e0 vi \u00e8 un piccolo lago, utilizzato soprattutto per la pesca. La citt\u00e0 \u00e8 spesso ricordata per la produzione di computer e per essere stata il luogo di nascita dell'ultimo dittatore socialista Todor \u017divkov. La prima fabbrica di microprocessori della Bulgaria si trova proprio a Pravec: questi computer, che furono i primi di tutta la Bulgaria e che avevano una tastiera gialla e nera, furono chiamati \"Pravetz-82\".\nAl giorno d'oggi, la citt\u00e0 \u00e8 famosa per il campus universitario e per due prestigiose scuole superiori. La prima, una scuola di lingue, \u00e8 intitolata a Aleko Konstantinov e prepara gli studenti che continuano la loro istruzione in Bulgaria, Stati Uniti, Germania e Francia. La seconda scuola superiore \u00e8 una delle scuole tecniche della citt\u00e0 e prepara gli studenti per l'Universit\u00e0 Tecnica di Sofia. La sede bulgara della City University (Washington) si trova a Pravec. Durante l'anno scolastico, la citt\u00e0 si riempie di studenti di ogni nazionalit\u00e0, che contribuiscono all'atmosfera energica di Pravec."}
{"id": "696049", "revid": "121911741", "url": "https://it.wikipedia.org/wiki?curid=696049", "title": "Fenice (figlio di Agenore)", "text": "Fenice () \u00e8 un personaggio della mitologia greca. Fu re di Fenicia.\nGenealogia.\nFiglio di Agenore e di Telefassa (citata come Argiope da Igino), spos\u00f2 Cassiopea e fu padre di Carme Fineo, Cilice e Doryclus ed adott\u00f2 Atminio di cui il padre fu invece Zeus.\nDa Alfesibea ebbe Adone.\nEuripide, tra i suoi figli aggiunge Peiros.\nOmero nell'Iliade cita Europa come figlia di Fenice e non come sorella.\nMitologia.\nFenice, insieme ai suoi fratelli Cadmo e Cilice fu inviato dal padre alla ricerca di Europa rapita da Zeus e che non fu mai pi\u00f9 ritrovata.\nCos\u00ec ogni fratello alla fine si disperse ed alcuni tra loro, stabilitisi in nuove terre lungo le coste del mediterraneo divennero eponimi e capostipiti di altri popoli.\nFenice eponimo.\nFenice si stabil\u00ec in un paese del vicino oriente e divenne l'eroe eponimo e capostipite dei Fenici.\nSecondo Euripide l'eponimo dei Fenici fu il figlio Peiros."}
{"id": "696050", "revid": "1543377", "url": "https://it.wikipedia.org/wiki?curid=696050", "title": "Terremoto di Vrancea del 1977", "text": "Il terremoto di Vrancea, in Romania noto come Cutremurul din 1977 (Cutremurul din '77) si scaten\u00f2 alle 21:22:22 locali di venerd\u00ec 4 marzo 1977. Delle 1.570 vittime che caus\u00f2, ben 1.424 vivevano a Bucarest e tra queste c'erano il famoso attore Toma Caragiu, il poeta Anatol E. Baconski, la cantante Doinea Badea.\nHa avuto una magnitudo di 7,4 Ml, \u00e8 durato 55 secondi, 56 secondo altre fonti con 1.570 vittime (1.578 da altre fonti) di cui 1.391 (1.424 secondo altre fonti) solo in Bucarest. Il suo ipocentro \u00e8 stato individuato nel distretto di Vrancea ad una profondit\u00e0 di 94\u00a0km.\nCirca 35.000 edifici sono stati danneggiati, danni che sono stati calcolati ammontare a una cifra di 2 miliardi di dollari.\nA Bucarest 33 grandi palazzi sono andati distrutti (molti di questi erano stati costruiti prima della Seconda guerra mondiale e mai restaurati), ma dopo quella data il governo rumeno impose nella costruzione di palazzi degli standard antisismici.\nPurtroppo il terremoto fu anche un pretesto per la distruzione di circa 1/3 dell'abitato per far posto al cosiddetto \"Centrul Civic\", in stile neo-stalinista, voluto da Nicolae Ceau\u0219escu, che, pare, fosse rimasto colpito dall'architettura di Pyongyang durante una visita di stato.\nIn Bulgaria questo terremoto \u00e8 chiamato il \"Terremoto di Svi\u0161tov\" cio\u00e8 il nome della citt\u00e0 in territorio bulgaro che ebbe come conseguenza la distruzione di tre palazzi con la morte di 100 persone.\nRepliche.\nIl terremoto ebbe diverse repliche di magnitudo inferiore. La pi\u00f9 forte il 5 marzo ora 02:00, profondit\u00e0 di 109\u00a0km con magnitudo 4,9 gradi Richter, e repliche successive di 4,3 e 4,5 gradi Richter.\nEffetti.\nIl terremoto si avvert\u00ec in tutta Europa del Sud-Est, fino a Mosca e San Pietroburgo. Nella Muntenia, Moldova, con effetti sul suolo."}
{"id": "696052", "revid": "968255", "url": "https://it.wikipedia.org/wiki?curid=696052", "title": "Deglutizione", "text": "La deglutizione \u00e8 un atto fisiologico articolato che consente la progressione del bolo alimentare dalla cavit\u00e0 orale allo stomaco.\n\u00c8 una funzione essenziale molto complessa che necessita della coordinazione della muscolatura orofaringea, laringea ed esofagea e se alterata pu\u00f2 portare a gravi conseguenze quali disidratazione e denutrizione. Durante la deglutizione, la faringe viene convertita per solo pochi secondi in un tratto per la propulsione del cibo. \u00c8 particolarmente importante che la respirazione non venga compromessa a causa della deglutizione.\nFisiologia della deglutizione.\nIn generale, la deglutizione pu\u00f2 essere divisa in: una fase volontaria, che inizia il processo stesso; una fase faringea, involontaria ed \u00e8 costituita dal passaggio del cibo attraverso la faringe verso l'esofago; e una fase esofagea, anch'essa involontaria, nella quale il cibo transita nell'esofago per essere trasportato nello stomaco.\nFase volontaria.\nQuando il cibo \u00e8 pronto per essere deglutito, viene volontariamente compresso e mescolato con la saliva, al fine di formare il bolo, nella faringe attraverso la pressione esercitata dalla lingua contro il palato, mediante un movimento con andamento postero-superiore. Da qui in poi, la deglutizione procede interamente - o quasi - in maniera automatica e normalmente non pu\u00f2 essere interrotta. \nFase faringea.\nAppena il bolo entra nella regione posteriore della bocca e quindi nella faringe, stimola le aree epiteliale recettive per la deglutizione che circondano l'apertura della faringe stessa, in particolar modo le tonsille, e l'impulso da qui passa al tronco encefalico per iniziare una serie di contrazioni muscolari faringee automatiche, come segue:\n1. Il palato molle viene spinto superiormente per chiudere le narici posteriori e quindi prevenire il reflusso di cibo nelle cavit\u00e0 nasali.\n2. Le pliche palatofaringee da ogni lato della faringe vengono portate medialmente e quindi avvicinate le une alle altre. in questo modo, queste pliche formano una doccia sagittale attraverso la quale il cibo \u00e8 obbligato a passare. Questa doccia svolge un'azione selettiva, permettendo solo al cibo che \u00e8 stato sufficientemente masticato di passare con facilit\u00e0. Giacch\u00e9 questa fase della deglutizione dura meno di un secondo, ogni componente del cibo presente in bocca le cui dimensioni siano troppo grandi risentir\u00e0 di un impedimento al passaggio nell'esofago, quindi verr\u00e0 masticato nuovamente.\n3. Le corde vocali della laringe vengono avvicinate severamente, e la laringe viene spinta in direzione antero-superiore dai muscoli del collo. Queste azioni, combinate con la presenza di legamenti che prevengono il movimento verso l'alto dell'epiglottide, causano in quest'ultima un'oscillazione in senso posteriore sopra l'apertura della laringe. Tutti questi effetti agiscono insieme al fine di prevenire il passaggio di cibo nel naso e nella trachea. La distruzione delle corde vocali o dei muscoli che tendono ad avvicinarle pu\u00f2 causare strangolamento e soffocamento da cibo.\n4. Il movimento verso l'alto della laringe inoltre solleva e allarga l'apertura dell'esofago. Allo stesso tempo, i primi tre o quattro centimetri della parete muscolare prossimale dell'esofago, chiamati sfintere esofageo superiore (o sfintere faringoesofageo) si rilassano, Quindi, il bolo si muove facilmente e liberamente dalla faringe posteriore all'esofago prossimale. Tra due atti deglutitori, questo sfintere rimane fortemente contratto, impedendo quindi l'influsso di aria nell'esofago durante la respirazione. Il movimento verso l'alto della laringe inoltre solleva la glottide fuori dal flusso principale di cibo, in modo tale che il bolo passi principalmente ai lati dell'epiglottide piuttosto che sopra di essa; questo \u00e8 un altro meccanismo protettivo contro l'entrata di cibo nella trachea.\n5. Una volta che la laringe \u00e8 stata sollevata e lo sfintere faringoesofageo rilassato, l'intera parete muscolare della faringe si contrae, con polarit\u00e0 cranio-caudale, propellendo il cibo mediante peristalsi nell'esofago.\nPer riassumere il meccanismo della fase faringea della deglutizione: la trachea viene chiusa, l'esofago viene aperto, e un'onda peristaltica veloce iniziata dal sistema nervoso della faringe forza il bolo nell'esofago prossimale. L'intero processo avviene in meno di due secondi.\nIniziazione nervosa della fase faringea della deglutizione.\nLe aree tattili pi\u00f9 sensibili della regione posteriore della bocca e della faringe giacciono in conformazione ad anello intorno all'apertura faringea, e in alta densit\u00e0 sulla tonsille. Da qui inizia la fase faringea della deglutizione. Gli impulsi vengono trasmessi da queste aree attraverso le porzioni sensoriali dei nervi trigemino e glossofaringeo nel bulbo, sia dentro che in stretta associazione al tratto solitario, che riceve essenzialmente tutti gli impulsi sensoriali provenienti dalla bocca.\nLe fasi successive del processo deglutitorio vengono quindi iniziate automaticamente in sequenza ordinata da aree neuronali della sostanza reticolare del bulbo e della regione pontina inferiore. La sequenza del riflesso della deglutizione \u00e8 lo stesso fra un atto e l'altro e anche la tempistica dell'intero ciclo rimane costante fra una deglutizione e l'altra. Le aree bulbari e pontine inferiori che controllano la deglutizione sono collettivamente chiamate centro della deglutizione.\nL'impulso motorio dal centro della deglutizione alla faringe e all'esofago prossimale che causa la deglutizione viene trasmesso successivamente dal quinto, nono, decimo e dodicesimo nervo cranico ed anche da alcuni nervi cervicali superiori.\nQuindi, la fase faringea della deglutizione \u00e8 principalmente un atto riflesso. Viene quasi sempre iniziata dal movimento volontario di cibo nella regione posteriore della bocca, il quale poi eccita recettori sensoriali faringei che elicitano il riflesso della deglutizione.\nEffetto della fase faringea della deglutizione sulla respirazione.\nL'intera fase faringea della deglutizione avviene in meno di sei secondi, interrompendo quindi la respirazione per solo una frazione del ciclo respiratorio usuale. Il centro della deglutizione inibisce specificatamente il centro respiratorio bulbare in questo intervallo di tempo, bloccando la respirazione in qualsiasi punto del suo ciclo per permettere la processione della deglutizione. Anche quando una persona parla, la deglutizione interrompe la respirazione per un periodo talmente breve che difficilmente pu\u00f2 essere notato.\nFase esofagea.\nL'esofago funziona essenzialmente come sistema di conduzione rapida del bolo dalla faringe allo stomaco, e il suo movimento \u00e8 specificatamente organizzato per svolgere questa funzione.\nL'esofago normalmente esibisce due tipi di movimenti peristaltici: la peristalsi primaria e la peristalsi secondaria. La peristalsi primaria \u00e8 la semplice continuazione dell'onda peristaltica che inizia nella faringe e propagatasi nell'esofago durante la fase faringea della deglutizione. Questa onda passa direttamente dalla faringe allo stomaco in circa 8-10 secondi. Il bolo deglutito da una persona in posizione eretta viene normalmente trasmesso alla terminazione distale dell'esofago ancor pi\u00f9 rapidamente dell'onda peristaltica stessa, coprendo la distanza in circa 5-8 secondi, a causa dell'effetto addizionale della gravit\u00e0 sul bolo.\nSe l'onda peristaltica primaria fallisce nel portare allo stomaco tutto il contenuto esofageo, un'onda peristaltica secondaria viene generata dalla distensione dell'esofago stesso causata dalla ritenzione di cibo; queste onde continuano finch\u00e9 tutto il bolo non si \u00e8 svuotato nello stomaco. Le onde peristaltiche secondarie vengono iniziate da circuiti neurali intrinseci nel sistema nervoso mienterico e in parte da riflessi che iniziano nella faringe e vengono poi trasmessi attraverso le fibre afferenti vagali al bulbo e da qui all'esofago tramite fibre efferenti vagali e glossofaringee.\nLa muscolatura della parte faringea e del terzo superiore dell'esofago \u00e8 composta da muscolo striato. Quindi, le onde peristaltiche in queste regioni sono controllate da impulsi nervosi scheletrici dai nervi glossofaringeo e vago. Nei due terzi inferiori dell'esofago, la muscolatura \u00e8 muscolo liscio, ma anche questa porzione dell'esofago \u00e8 controllata dal nervo vago che agisce mediante connessioni con il sistema nervoso mienterico esofageo. Quando i nervi vagi all'esofago vengono resecati, il plesso nervoso mienterico dell'esofago diviene sufficientemente eccitabile dopo alcuni giorni da causare forti onde peristaltiche secondarie anche senza il supporto dei riflessi vagali. Quindi, anche dopo paralisi del riflesso della deglutizione del tronco encefalico, il cibo inserito attraverso manovre nosocomiali o in altro modo nell'esofago, pu\u00f2 ancora passare velocemente allo stomaco.\nRilassamento ricettivo dello stomaco.\nQuando l'onda peristaltica esofagea approccia lo stomaco, un'onda di rilassamento, trasmessa attraverso i neuroni inibitori mienterici, precede la peristalsi. Quindi, l'intero stomaco e, in minor misura, il duodeno vengono rilassati appena questa onda raggiunge la terminazione distale dell'esofago e quindi vengono preparati in anticipo a ricevere il cibo propulso nell'esofago durante l'atto deglutitorio.\nFunzione dello sfintere esofageo inferiore (sfintere gastroesofageo).\nNella terminazione distale dell'esofago, esteso per circa tre centimetri sopra la sua giunzione con lo stomaco, il muscolo circolare esofageo funziona come sfintere esofageo inferiore, chiamato anche sfintere gastroesofageo. Questo sfintere normalmente rimane tonicamente contratto con una pressione intraluminale in questo punto dell'esofago di circa 30 mm Hg, in contrasto con la porzione mediana dell'esofago che rimane rilassata. Quando un'onda deglutitoria peristaltica scende per l'esofago, vi \u00e8 un \"rilassamento recettivo\" dello sfintere esofageo inferiore in anticipo rispetto all'onda peristaltica, che permette una facile propulsione del bolo nello stomaco. Raramente, lo sfintere non si rilassa soddisfacentemente, risultando in una condizione chiamata acalasia.\nLe secrezioni gastriche sono molto acide e contengono molti enzimi proteolitici. La mucosa esofagea, eccetto nell'ottavo inferiore dell'esofago, non \u00e8 capace di resistere a lungo all'azione digestiva delle secrezioni gastriche. Fortunatamente, la contrazione tonica dello sfintere esofageo inferiore aiuta a prevenire significanti reflussi dei contenuti dello stomaco nell'esofago eccetto in condizioni anormali.\nEsami di laboratorio e strumentali.\nIl gold standard nello studio della deglutizione \u00e8 la videofluoroscopia, un esame radiologico che riesce a valutare accuratamente tutto l'atto deglutitorio e risulta particolarmente utile nei soggetti affetti da disfagia, cio\u00e8 persone che presentano difficolt\u00e0 a deglutire.\nDeglutizione fetale.\nNel feto la deglutizione di liquido amniotico \u00e8 un atto importante per mantenere costante il volume del liquido prodotto attraverso la diuresi fetale. A sua volta la minzione fetale avviene circa ogni ora."}
{"id": "696065", "revid": "5", "url": "https://it.wikipedia.org/wiki?curid=696065", "title": "Erpete", "text": ""}
{"id": "696067", "revid": "158913", "url": "https://it.wikipedia.org/wiki?curid=696067", "title": "Abarim", "text": "I monti Abarim (, \"H\u0101-Av\u0101r\u012bm\") sono una catena montuosa che attraversa la Giordania, a est e sud-est del Mar Morto, estendendosi dal Monte Nebo a nord fino al Deserto Arabico a sud.\nAll'interno della Bibbia, nella T\u014dr\u0101h, gli Abarim sono citati in e e in . La versione \"Vulgata\" di quest'ultimo passo, seguita da alcune traduzioni, rende il significato etimologico come \"passaggi\":\nGli Abarim, nella Bibbia, sono inoltre citati nei libri dei Profeti, da ed , bench\u00e9 in quest'ultimo passo l'identificazione sia incerta, in quanto si parla piuttosto di una valle, che potrebbe essere quella dell'Arnon."}
{"id": "696069", "revid": "78273", "url": "https://it.wikipedia.org/wiki?curid=696069", "title": "Pravetz", "text": ""}
{"id": "696072", "revid": "767487", "url": "https://it.wikipedia.org/wiki?curid=696072", "title": "Pentangle", "text": "I Pentangle sono un gruppo musicale britannico che ha proposto una innovativa miscela di folk, jazz e blues. Il nome, che significa \"stella a cinque punte\", indica i cinque membri della formazione originale che ha suonato tra il 1968 e il 1972, contendendosi il titolo di pi\u00f9 grande folk rock band britannica con i Fairport Convention. \nNella filosofia della band, cos\u00ec come in un pentagono ogni lato \u00e8 indispensabile, altrettanto ogni suo membro apportava un fondamentale contribuito alla musica del gruppo; inoltre considerava il pentagramma un simbolo mistico rappresentato, tra l'altro, sullo scudo di Sir Gawain nel poema medievale \"Sir Gawain e il cavaliere verde\", da cui Renbourn era affascinato.\nBiografia.\nLa formazione originale.\nIl gruppo originale viene fondato nel 1967. Ne fanno parte: John Renbourn (Londra, 8 agosto 1944 - Hawick, 26 marzo 2015) e Bert Jansch (Glasgow, 3 novembre 1943-Londra, 5 ottobre 2011), chitarristi che hanno gi\u00e0 alcuni dischi alle spalle come solisti, oltre a uno insieme (\"Bert &amp; John\"). C'\u00e8 poi Jacqui McShee (cantante folk con una certa fama, che ha gi\u00e0 collaborato con Renbourn), Danny Thompson e Terry Cox, rispettivamente contrabbassista e batterista, provenienti dal gruppo Alexis Korner's Blues Incorporated e di formazione jazz.\nNel 1968, pubblicano il primo album, \"The Pentangle\". Sebbene siano tutti molto giovani, riescono a miscelare in modo unico le loro gi\u00e0 eccelse capacit\u00e0 musicali. C'\u00e8 il jazz di \"Bells\", \"Pentangling\" e \"Waltz\", il blues di \"Hear My Call\" e \"Way Behind the Sun\", e il folk dei tradizionali \"Bruton Town\" (ballata che canta la gelosia di due fratelli per la sorella) e \"Let No Man Steal Your Thyme\" (\"non lasciare che un uomo rubi il tuo timo\", con un gioco di parola tra timo e \"time\", tempo).\nAlla fine dello stesso anno esce invece \"Sweet Child\", un album doppio contenente un disco \"live\" registrato alla Royal Albert Hall di Londra e uno in studio. Ancora una splendida dimostrazione di come i membri dei Pentangle sappiano fondere i loro diversi \"background\" musicali in uno stile unico: c'\u00e8 l'omaggio al bassista jazz Charles Mingus (\"Haitian Fight Song\" e \"Goodbye Pork-pie Hat\"), ci sono gli spiritual (\"No More My Lord\") e il blues del delta del Mississippi (\"Turn Your Money Green\" e \"I've Got a Feeling\"), folk britannico (di nuovo \"Bruton Town\", \"Sovay\", \"The Trees They Do Grow High\", \"So Early in the Spring\", solo voce, come venivano eseguite tradizionalmente le ballate), il duetto chitarristico di \"No Exit\", \"Three Part Thing\", musica colta nelle \"Three Dances\", di cui la seconda \u00e8 \"La Rotta\", danza italiana del XIV secolo.\nNel 1969, sfornano quello che sar\u00e0 il disco di maggior successo: \"Basket of Light\". Il singolo \"Light Flight\" \u00e8 un vero e proprio volo musicale: un tempo composto, tipico del jazz, 5/8 e 7/8 alternati a un 6/4. La canzone ha notevole successo, oltre che per la sua straordinaria bellezza, anche grazie alla trasmissione \"Take Three Girls\" della televisione inglese, per la quale fu scelta come sigla. Meno importanti gli spunti jazz, prevalgono le ballate: \"Once I Had a Sweetheart\" e \"Hunting Song\", ispirata alle leggende di Re Art\u00f9. C'\u00e8 poi il blues di \"Train Song\".\nIl 1970 \u00e8 l'anno di \"Cruel Sister\", che riprende la musica tradizionale inglese e americana, ma con l'approccio proprio del gruppo. La ballata britannica \"Jack Orion\" viene riletta con una lunga improvvisazione jazz. Non si pu\u00f2 parlare di jazz, di folk rock, di blues: il disco trascende ogni definizione musicale. La sessione ritmica \u00e8 puro swing, le voci di McShee e Jansch si alternano e rincorrono, il sitar e il dulcimer di Renbourn fanno da contrappunto alle chitarre di Jansch. In questo album fanno la comparsa per la prima volta nella produzione dei Pentangle le chitarre elettriche.\nNel 1971, esce \"Reflection\". Brano d'apertura \u00e8 \"Wedding Dress\", riproposta in seguito da Frank Zappa nel suo \"The Lost Episodes\".\nNel 1972, pubblicano \"Solomon's Seal\", il loro sesto e ultimo album: il gruppo si scioglie nell'anno successivo, ha prodotto 6 album in 5 anni. Thompson suona con John Martyn. Cox diventa turnista con il cantante francese Charles Aznavour, mentre Jansch riprende la sua attivit\u00e0 solista.\nJohn Renbourn Group.\nNel 1974, Renbourn e McShee rifondano il gruppo. Nel 1977 pubblicano \"A Maid in Bedlam\". Nel 1980 esce \"The Enchanted Garden\": il gruppo esplora nuovi territori musicali, con l'aggiunta dei fiati e di influenze orientali, come nell'indianeggiante \"Sidi Brahim\".\nPentangle 1983-1995.\nNel 1983, \u00e8 Jansch a riformare i Pentangle, riuscendo a radunare McShee, Cox, Thompson e Renbourn per un tour in Europa e Australia. Renbourn viene poi sostituito dal chitarrista e violinista Mike Piggott per le registrazioni dell'album \"Open the Door\" (1984).\nNel 1985 a McShee, Jansch, Cox e Piggott si aggiunge il bassista Nigel Portman-Smith per le registrazioni di \"In the Round\".\nNell'anno successivo ancora dei cambi nella formazione, rimangono solo Jansch e McShee degli originali Pentangle, pi\u00f9 Portman-Smith, il chitarrista-mandolinista Rod Clements (gi\u00e0 bassista dei Lindisfarne) e il batterista Gerry Conway (che ha collaborato in passato con Cat Stevens. Questa formazione incide nel 1990 \"So Early in the Spring\".\nPeter Kirtley sostituisce poi alla chitarra Rod Clements: questa \"line-up\" continua con le registrazioni: nel 1991 esce \"Think of Tomorrow\", nel 1993 \"One More Road\", nel 1994 un \"live\" in Germania (\"Pentangle Live '94\").\nJacqui McShee's Pentangle.\nL'ultima formazione dei Pentangle \u00e8 incarnata dalla sola cantante Jacqui McShee. Nel 1995, pubblica \"About Thyme\" a nome Jacqui McShee, Gerry Conway e Spencer Cozens ai fiati. Tra gli ospiti compare Piggott al violino. Il trio McShee, Conway e Cozens prende il nome di Jacqui McShee's Pentangle, gruppo che pubblica \"Passe Avant\" (1999) e \"Feoffees' Land\" (2005).\nReunion 2008.\nNel 2008, a quarant'anni esatti dal concerto alla Royal Albert Hall di Londra del 1968, i membri della formazione classica si riuniscono per una serie di concerti, alla Royal Albert Hall (il 29 giugno) e in altri teatri di Londra e della Gran Bretagna, dove sono riproposti gran parte dei brani classici della formazione. A distanza di qualche anno, nel 2016, viene pubblicato un doppio album che raccoglie le registrazioni dal vivo di quei concerti, e che celebra i due chitarristi scomparsi del gruppo, \"Finale\".\nStile musicale.\nTra i rappresentanti pi\u00f9 prestigiosi del recupero delle tradizioni folcloriche britanniche in chiave moderna, grazie al retroterra musicale dei suoi strumentisti i Pentangle seppero mescolare nelle loro sonorit\u00e0 un\u2019ampia gamma di generi e stili. Dei due chitarristi, Bert Jansch era incline a un folk di matrice barocca, John Renbourn si indirizzava anche a musiche d\u2019oltreoceano, dedicandosi al delta blues e al country americano, Danny Thompson e Terry Cox fornivano al sound un aroma e uno swing di impronta jazz in cui si inseriva per l\u2019interpretazione di ballate popolari o di spiritual la versatile cantante Jacqui McShee; in un impasto dove erano ritrovabili jazz, blues, spiritual, folk britannico, musica rinascimentale e barocca."}
{"id": "696074", "revid": "125077228", "url": "https://it.wikipedia.org/wiki?curid=696074", "title": "Markus Schopp", "text": "Caratteristiche tecniche.\nRicopriva il ruolo di centrocampista.\nCarriera.\nCalciatore.\nClub.\nCresciuto nelle giovanili dell'ESK Graz (club della sua citt\u00e0 natale), pass\u00f2 ai concittadini dello dove, tra il 1991 e il 1996, totalizz\u00f2 oltre cento presenze nella massima divisione austrica, conquistando una Coppa d'Austria.\nNell'estate del 1996 si trasferisce in Germania dove gioca nell': qui totalizza 40 presenze in Bundesliga nel corso di due stagioni. Nell'estate del 1998 torna allo Sturm, arricchendo il suo palmares di due campionati, un'altra Coppa d'Austria e due supercoppe austriache. Di particolare rilievo sono le sue prestazioni nella UEFA Champions League 2000-2001 in cui realizz\u00f2 sei reti (comprese le gare nei turni preliminari), compresa la decisiva doppietta (su tiro di rigore) nell'andata dei preliminari contro il .\nNell'estate del 2001 giunge in Italia, trovando ingaggio nel club di Serie A. Con i bresciani disputata quattro stagioni, accumulando oltre noventa presenze e disputando la Coppa Intertoto UEFA 2003, fino alla retrocessione al termine della stagione 2004-2005.\nNell'estate del 2005 torna nuovamente in patria, vestendo la maglia del Red Bull Salisburgo, prima di trasferirsi negli USA ai cugini del New York Red Bulls. Tra la fine del 2007 e l'inizio del 2008 ha dato l'addio al calcio.\nNazionale.\nTra il 1992 e il 1995 ha giocato con l'Under-21 austriaca, totalizzando 16 presenze e una rete. Ha esordito con i pari et\u00e0 ungheresi il 26 maggio 1992 nel corso di una gara amichevole. La sua unica rete fu messa a segno il 18 maggio 1993 contro i pari et\u00e0 della Svezia in una gara valida per le Qualificazioni al campionato europeo di calcio Under-21 1994.\nVanta oltre 56 presenze con la nazionale austriaca, collezionate tra il 1995 e il 2005, durante le quali ha messo a segno sei reti.\nHa esordito il 16 agosto 1995 nella gara contro la valida per le Qualificazioni al campionato europeo di calcio 1996, entrando ad inizio ripresa al posto di Johann Kogler. Meno di un mese dopo fu titolare nella gara contro l', sempre valida per le qualifizioni ad Euro 1996. Appena due mesi pi\u00f9 tardi realizz\u00f2 la sua prima rete in nazionale nella sconfitta contro l' maturata in un'altra partita valida per le qualificazioni ad Euro 1996.\nHa preso parte alla spedizione austriaca ai mondiali 1998, scegliendo la maglia n.2: nel corso del torneo in cui l'Austria fu eliminata nella fase a gironi, Schopp collezion\u00f2 un'unica presenza, nella gara contro il valida per la seconda giornata, in cui entr\u00f2 in campo ad inizio ripresa al posto di Harald Cerny. La sua unica doppietta in nazionale risale alla gara contro l' del 13 ottobre 2004 valida per le Qualificazioni al campionato mondiale di calcio 2006. La sua ultima gara in nazionale fu proprio contro l': si tratt\u00f2 della partita di ritorno giocata il 12 ottobre 2005, in cui fu sostituito nel corso della ripresa da Joachim Standfest, con la squadra gi\u00e0 in vantaggio per 1-0\nAllenatore.\nSmessi i panni del calciatore, ha cominciato ad allenare proprio dalle giovanili dello Sturm Graz. Con tale club \u00e8 rimasto fino al 2017 (salvo la parentesi come vice di Andreas Herzog alla guida dell'Austria Under-21), alternando il ruolo di allenatore delle giovanili a quello di capo tecnico della formazione riserve, con l'eccezione di un breve interim da capo allenatore della prima squadra tra aprile e giugno 2013. Nelle sei gare da allenatore dello Sturm ha collezionato appena una vittoria a fronte di cinque sconfitte.\nNel corso della stagione 2017-2018 \u00e8 stato vice di Oliver Lederer al , club della massima serie austriaca; l'avventura fin\u00ec ad aprile 2018 con la squadra all'ultimo posto e il subentro in panchina di Dietmar K\u00fchbauer. Nel triennio 2018-2021 ha diretto l', club neopromosso in Bundesliga. Al primo anno condusse la squadra alla salvezza grazie al penultimo posto finale. Al secondo anno il club miglior\u00f2 molto i propri risultati, raggiungendo la poule scudetto e concludendo al quinto posto che consent\u00ec alla squadra di disputare i play-off per l'Europa League; grazie alla vittoria con l', pot\u00e8 partecipare all'UEFA Europa League 2020-2021. Nella stagione successiva in Europa League arriv\u00f2 l'eliminazione immediata ad opera dei polacchi del , nel secondo turno di qualificazione giocato in gara unica a causa della Pandemia di COVID-19; in campionato la squadra fall\u00ec l'accesso alla poule scudetto, disputando la poule retrocessione e concludendo al settimo posto che consent\u00ec l'accesso ai play-off per la Conference League; nella riedizione dei play-off della stagione precedente l'Hartberg fu sconfitto dall'Austria Vienna al primo dei due turni.\nNell'estate del 2021 fu ingaggiato come allenatore del , club di Championship, ma a met\u00e0 novembre fu sollevato dall'incarico quando la squadra era penultima in classifica e fu sostituito da Poya Asbaghi."}
{"id": "696086", "revid": "287204", "url": "https://it.wikipedia.org/wiki?curid=696086", "title": "Jorn Lande", "text": ""}
{"id": "696092", "revid": "237256", "url": "https://it.wikipedia.org/wiki?curid=696092", "title": "Genrich Grigorevic Jagoda", "text": ""}
{"id": "696096", "revid": "37401", "url": "https://it.wikipedia.org/wiki?curid=696096", "title": "Girsu", "text": "Girsu (la moderna Telloh, nella provincia di Dhi Qar, Iraq) \u00e8 un'antica citt\u00e0 sumerica, situata circa 25 chilometri a nord-ovest di Lagash. Al tempo del re Gudea (ca. 2140 a.C.) era in pratica il centro religioso e forse la capitale del regno di Lagash.\nI primi scavi furono condotti da francesi fra il 1877 e il 1909. Per molti anni si \u00e8 ritenuto che il sito fosse l'antica citt\u00e0 di Lagash, e solo recentemente \u00e8 stato identificato con Girsu.\nA Telloh sono stati ritrovati molti oggetti d'arte e tavolette d'argilla, ma poca attenzione \u00e8 stata prestata ai suoi resti architettonici. La maggior parte dei ritrovamenti appartengono al terzo millennio a.C. (periodo protodinastico, periodo di Akkad e della terza dinastia di Ur) e include moltissime tavolette e statue rappresentati Gudea, governatore di Lagash nel 2100 a.C. circa. \nUna delle tavolette pi\u00f9 importanti che sono state ritrovate \u00e8 il cosiddetto editto di riforma di Urukagina (ca. 2352-2342 a.C.). \nIn questo testo il re afferma di essere stato scelto dal dio Ningirsu per porre fine all'oppressione dei poveri e descrive una serie di riforme contro la vecchia burocrazia e l'immenso potere che aveva assunto la casta sacerdotale. \u00c8 un testo molto importante in quanto getta luce sui problemi sociali del tempo.\nUrukagina fu un ottimo re: distrusse, come apprendiamo dal testo, la vecchia burocrazia, risan\u00f2 l'economia, si avvalse di funzionari di controllo, istitu\u00ec un primo codice legale e diede vita a una sorta di programma di interventi sociali, che tra l'altro contemplava la protezione e l'assistenza alle vedove e agli orfani.\nGalleria dei ritrovamenti.\nImmagini di alcuni reperti di Girsu conservati al museo del Louvre. Provengono dagli scavi francesi iniziati, gi\u00e0 nel triennio 1877-1900, dal viceconsole a Basra, Ernest de Sarzec."}
{"id": "696098", "revid": "237256", "url": "https://it.wikipedia.org/wiki?curid=696098", "title": "Genrikh Jagoda", "text": ""}
{"id": "696099", "revid": "647919", "url": "https://it.wikipedia.org/wiki?curid=696099", "title": "Terremoto di Vrancea", "text": ""}
{"id": "696101", "revid": "647919", "url": "https://it.wikipedia.org/wiki?curid=696101", "title": "Terremoto di Svishtov", "text": ""}
{"id": "696102", "revid": "1097011", "url": "https://it.wikipedia.org/wiki?curid=696102", "title": "Anello legnoso", "text": "Con il termine anello legnoso si intende quello strato di cellule prodotte nel corso di un periodo vegetativo da una pianta legnosa (corrispondente ad un anno nelle regioni temperate e boreali). Il limite di passaggio tra il legno tardivo e quello primaticcio in anelli successivi \u00e8, di solito, chiaramente distinto (a livello microscopico o macroscopico) e si estende normalmente lungo l'intera circonferenza del fusto.\nCollegamenti esterni.\nUltimate Tree-Ring Web Pages"}
{"id": "696118", "revid": "125424631", "url": "https://it.wikipedia.org/wiki?curid=696118", "title": "Sisifo", "text": "Sisifo (; ) \u00e8 un personaggio della mitologia greca, fondatore della citt\u00e0 di Efira (l'odierna Corinto) della quale divenne re.\nRitratto come un uomo ingannatore e astuto, in una versione del mito viene addirittura considerato il padre di Ulisse.\nGenealogia.\nFiglio di Eolo e di Enarete, spos\u00f2 Merope e divenne padre di Glauco, Ornizione, Tersandro, Almo e Profirione.\nEtimologia.\nIl nome di Sisifo \u00e8 di incerta etimologia, sebbene i Greci gli attribuissero il significato di \"uomo saggio\"; in realt\u00e0 esso \u00e8 una variazione greca del dio Tesup, personificazione ittita del sole e della luce, identificato con Atabirio, dio solare di Rodi, a cui era sacro il toro; Esichio di Alessandria invece riporta una scrittura diversa del nome, \"Sesephus\". Alla figura del Sisifo di Rodi (ovvero Atabirio) si ricollegava anche il rinvenimento di preziose statuette di bronzo e bassorilievi del XV secolo a.C., raffiguranti un toro sacro accompagnato da numerosi attributi come lo scettro, due dischi sui fianchi e un trifoglio su un'anca.\nIl mito di Sisifo.\nIn tutti i miti che lo riguardano, Sisifo \u00e8 ritratto come un uomo scaltro e senza scrupoli come nessun altro.\nSisifo e Salmoneo.\nAlla morte del padre Eolo, il fratello di Sisifo Salmoneo usurp\u00f2 il trono della Tessaglia pertanto Sisifo, legittimo erede, si rivolse all'oracolo di Delfi, il quale gli consigli\u00f2 di ingravidare sua nipote per avere la sua vendetta: Sisifo sedusse cos\u00ec la figlia di Salmoneo, Tiro, e dalla loro relazione nacquero due figli. Scoperto il verdetto dell'oracolo il risentimento della donna sar\u00e0 tale da indurla ad assassinare la prole e Sisifo avr\u00e0 quindi modo di presentarsi nella piazza del mercato di Larissa mostrando alla folla i cadaveri dei figli dicendo che Tiro li aveva generati con il padre e ottenendo per quest'ultimo l'esilio per incesto.\nSisifo e la pietra.\nMentre cercava di risolvere il problema della siccit\u00e0 di Corinto, un giorno Sisifo si ritrov\u00f2 nei pressi della rocca della citt\u00e0 mentre Zeus amoreggiava con una bella ninfa di nome Egina, figlia del dio fluviale Asopo e rapita dallo stesso Zeus.\nAsopo si present\u00f2 a Sisifo nelle sembianze di un vecchio e gli chiese notizie di sua figlia: Sisifo ammise di averla vista, senza per\u00f2 rivelare nell'immediato chi fosse il rapitore, scegliendo di chiedere prima una fonte d'acqua per la sua citt\u00e0 in cambio dell'informazione. Asopo promise a Sisifo che in cambio della fonte quest'ultimo avrebbe dato pace ai suoi dubbi, rivelandogli l'identit\u00e0 di colui che rap\u00ec la ninfa. Mantenendo il patto, rivel\u00f2 che la ninfa era stata rapita da Zeus: soddisfatto, Asopo diede in dono al re la sorgente d'acqua perenne detta Pirene.\nQuando Zeus venne a sapere il tutto, chiese a suo fratello Ade di mandare Thanatos a catturare Sisifo per rinchiuderlo nel Tartaro, ma quando il dio della morte giunse a casa del re questi lo fece ubriacare e lo leg\u00f2 con delle catene imprigionandolo: con Thanatos incatenato la morte scomparve dal mondo e quando Ares si accorse che durante le battaglie non moriva pi\u00f9 nessuno, e che quindi le battaglie stesse non avevano pi\u00f9 senso, si mosse per catturare Sisifo e, liberato Thanatos, lo condussero nel Tartaro.\nSisifo aveva tuttavia imposto alla moglie Merope di non seppellire il suo corpo cos\u00ec da avere motivo per protestare con gli d\u00e8i dell'empiet\u00e0 della donna: Persefone, moglie di Ade, decise allora di farlo tornare sulla Terra per tre giorni cos\u00ec da imporre alla moglie i riti funebri. Sisifo torn\u00f2 nel mondo dei vivi ma non obblig\u00f2 la moglie a seppellirlo, cos\u00ec gli d\u00e8i inviarono Hermes per catturarlo e riportarlo negli Inferi: il dio messaggero obbed\u00ec con piacere dal momento che in questo modo avrebbe potuto vendicarsi di Sisifo, che in precedenza aveva smascherato suo figlio Autolico, il ladro supremo, e secondo alcune versioni anche per aver violentato sua figlia Anticlea. Altre versioni riferiscono che Sisifo avesse ricevuto la possibilit\u00e0 di tornare nel mondo dei vivi non da Persefone ma da Ade stesso a patto di tornare entro un giorno; come nell'altra versione Sisifo non tenne fede al patto e rimase nel mondo dei vivi: la morte sopraggiunse naturalmente e non \u00e8 affatto menzionato Hermes.\nCome punizione per la sua sfrontata audacia, Zeus decise che Sisifo avrebbe dovuto spingere un masso dalla base alla cima di un monte ma ogni volta che avesse raggiunto la cima, il masso poi sarebbe rotolato nuovamente alla base del monte per l'eternit\u00e0.\nPareri secondari.\nSecondo una tradizione, fu il padre di Ulisse, generato da una relazione con la madre Anticlea prima dell'unione di lei con il re di Itaca Laerte.\nLe interpretazioni del mito di Sisifo.\nIl re Sisifo viene considerato alla stregua del disco del sole che sorge ogni giorno a est e poi sprofonda verso ovest. Altri studiosi lo considerano una personificazione delle onde che salgono e scendono, o del mare infido. Il filosofo epicureo Lucrezio del I secolo a.C. interpreta il mito di Sisifo come la personificazione dei politici che aspirano a un ufficio politico ma ne vengono costantemente sconfitti. La ricerca del potere, di per s\u00e9 una \"cosa vuota\", viene paragonata al rotolare del macigno dalla collina. Lucrezio ritiene infatti che le ambizioni siano pericolose perch\u00e9 allontanano l'uomo dalla saggezza. \nFriedrich Gottlieb Welcker sugger\u00ec l'interpretazione secondo cui il mito di Sisifo simboleggiava la lotta vana dell'uomo nella ricerca della conoscenza, mentre Salomon Reinach ipotizz\u00f2 che la sua punizione si basasse su un quadro in cui Sisifo era rappresentato mentre roteava un'enorme pietra dall'acrocorinto, simbolo del lavoro e delle abilit\u00e0 coinvolte nella costruzione del Sisifeo.\nAlbert Camus, nel suo saggio \"Il mito di Sisifo\" del 1942, vide in Sisifo la personificazione dell'assurdit\u00e0 della vita umana, ma Camus conclude \"bisogna immaginare Sisifo felice\" come se \"la lotta stessa verso le vette fosse sufficiente per riempire il cuore di un uomo\". \nJ. Nigro Sansonese, basandosi sull'opera di Georges Dum\u00e9zil, ipotizza che l'origine del nome \"Sisifo\" sia onomatopeica del continuo suono di \"susurrant\" (\"siss phuss\") fatto da il respiro nei passaggi nasali, situando la mitologia di Sisifo in un contesto molto pi\u00f9 ampio di tecniche arcaiche (vedi religione proto-indoeuropea) che inducono la trance legate al controllo del respiro. Il ciclo ripetitivo di inspirazione-espirazione \u00e8 descritto esotericamente nel mito come un moto su e gi\u00f9 di Sisifo e del suo macigno su una collina.\nIn esperimenti che verificano come i lavoratori rispondono quando il significato del loro compito \u00e8 diminuito, la condizione del test viene indicata come condizione \"Sisifousa\". Le due conclusioni principali dell'esperimento sono che le persone lavorano di pi\u00f9 quando il loro lavoro sembra pi\u00f9 significativo e che le persone sottovalutano la relazione tra significato e motivazione."}
{"id": "696127", "revid": "767487", "url": "https://it.wikipedia.org/wiki?curid=696127", "title": "Confidence - La truffa perfetta", "text": "Confidence - La truffa perfetta (\"Confidence\") \u00e8 un film del 2003, diretto da James Foley ed interpretato, fra gli altri, da Edward Burns, Rachel Weisz, Dustin Hoffman, Paul Giamatti e Andy Garc\u00eda.\nTrama.\nJake Vig ha una pistola puntata alla testa da un uomo di colore che gli intima di raccontargli le ultime tre settimane della sua vita ed egli spiega di essere un truffatore: tre settimane prima si trovava all'esterno di un losco bar chiamato l'Euclide con un tizio di nome Lionel ed aveva appena sparato ad un uomo all'interno; Lionel \u00e8 terrorizzato e vorrebbe scappare ma i due rientrano nel bar e Jake viene minacciato con un fucile dal barista. Lionel, quando sente le sirene della polizia avvicinarsi, scappa a gambe levate lasciando una valigetta piena di denaro sul bancone e, dopo che due poliziotti sono entrati, viene rivelata la messa in scena: Lionel, che credeva di essere il socio nella truffa, in realt\u00e0 \u00e8 stato truffato; Jake, il barista di nome Miles, l'uomo a cui ha sparato, che naturalmente \u00e8 vivo, Gordo, ed un altro uomo chiamato Hal seduto ad un tavolino sono tutti complici e l'Euclide non \u00e8 altro che il loro covo, mentre i due poliziotti sono agenti corrotti a cui Jake consegna subito la loro parte di denaro.\nPoco tempo dopo Jake, Miles e Gordo scoprono che Hal \u00e8 stato ucciso a casa da un colpo di pistola sparato in fronte; egli il giorno della truffa aveva chiamato i suoi creditori dicendo di poter pagare i suoi debiti ed al telefono aveva accennato alla truffa e di come fossero riusciti a farsi dare 150.000 dollari da un tizio di nome Lionel. L'informazione era circolata finch\u00e9 non era arrivata a Winston King, il capo di un'associazione per delinquere indipendente che si fa chiamare il Re. La banda inoltre scopre che Lionel era un suo contabile che gli consegnava una somma di denaro tutti i gioved\u00ec ed anche Lionel, che per la prima volta non aveva consegnato la sua parte di incassi, \u00e8 stato ucciso e Jake decide di andare a parlare con il Re per chiarire ci\u00f2 che \u00e8 successo.\nEgli si reca allo stripclub gestito da Winston King, il quale, per dimenticare la vicenda, gli chiede i 150.000 dollari che hanno rubato al suo contabile ma Jake gli propone un'offerta migliore: lui ed i suoi compagni organizzeranno un'altra truffa, per ridargli i soldi con gli interessi. Il Re accetta, ma ad una sola condizione: il \"merlo\" da truffare dovr\u00e0 essere Morgan Price, un mafioso capo di un'organizzazione di riciclaggio di denaro e di frodi aziendali ed inoltre al gruppo dovr\u00e0 aggiungersi Lupus, un suo uomo di fiducia.\nJake incontra pi\u00f9 volte una giovane ed attraente donna, di nome Lily, una borseggiatrice ed un abile truffatrice indipendente, e le propone di unirsi ai suoi complici nella truffa, ora che uno del gruppo \u00e8 morto; ella, inizialmente riluttante, accetta e viene presentata al gruppo insieme a Lupus. Jake espone a tutto il gruppo come si svolger\u00e0 l'inganno: esso punta a 5 milioni. Come prima cosa si avvicineranno ad un impiegato di medio livello della banca di Price, a cui chiederanno un prestito societario e prometteranno una parte del denaro per facilitare il pagamento; il denaro verr\u00e0 trasferito in una banca offshore in Belize, dove Jake andr\u00e0 a ritirare l'assegno, per poi incassarlo in un'altra banca, e, una volta tornato in America con i soldi, pagher\u00e0 la dogana perch\u00e9 il denaro passi inosservato.\nJake ottiene dal Re un finanziamento ed inizia a preparare la truffa portando Lily in una gioielleria, allo scopo di insegnarle a fare l'appoggio in una truffa, fingendosi un amico della figlia di un signore che sta comprando un braccialetto ed un orologio per i figli; l'uomo non si fa problemi ad anticipargli dei soldi quando l'assegno di Jake non viene accettato dalla gioielleria perch\u00e9 senza documenti e Lily, fingendosi la moglie di Jake, passa il test. Nel frattempo l'agente speciale Gunther Butan fa visita ai due poliziotti corrotti amici di Jack, Omar Manzano e Lloyd Whitworth: Butan sa bene che i due sono corrotti e promette loro di non denunciarli se lo aiutarenno a prendere Jack, che insegue da molto tempo ed essi accettano l'accordo, speranzosi di poterne uscire puliti.\nMentre Jack continua il racconto con la pistola puntata alla testa, dietro all'uomo di colore viene fuori la stessa Lily, che sostiene che Jack non si \u00e8 fidato di lui; Jack non ne sembra turbato e continua il racconto: Lily si avvicina in un locale a Leon Ashby, vicepresidente nel settore prestiti societari nella banca di Price e lei, insieme al resto del gruppo, riesce a convincerlo a prestare loro i 5 milioni di dollari e gli offrono dei soldi per trasferirli in una banca in Belize come prestabilito.\nI poliziotti corrotti non sono stati ancora contattati da Jack e non possono quindi riferire nulla all'agente Butan e questi suggerisce loro di far sapere a Jack del suo arrivo e di convincerlo a pagarli per tenere il federale lontano dalla truffa. Jack spiega all'uomo che lo tiene sotto tiro di aver conosciuto Butan anni prima e di aver cercato di corromperlo, senza successo. Jack \u00e8 spaventato dall'arrivo dell'agente e decide di annullare il colpo, congeda tutti i suoi complici, compresa Lily che umilia davanti a tutti, ma in realt\u00e0 Jake vuole andare avanti col colpo senza di lei, la quale va dritta da Price a denunciare la truffa. Nel frattempo Gordo si reca in Belize a ritirare i soldi al posto di Jack e quest'ultimo propone a Lupus di dividere i soldi in 5 parti, facendo fuori il Re ed egli finge di accettare, mentre invece chiama il suo capo per dirgli dove trovare i soldi. All'aeroporto Gordo si ferma in un bagno pubblico ed un uomo del Re gli prende la valigia coi soldi e la porta via; Butan manda i due poliziotti corrotti ad arrestarlo, ma vengono a loro volta arrestati con il Re in persona, nella cui macchina viene trovata dell'eroina.\nIl racconto si unisce alla linea temporale del presente quando l'uomo di colore, che non \u00e8 altro che un uomo mandato da Price, e Lily arrivano al bar per interrogare Jack e scoprire dove sono i soldi. Lily all'improvviso spara a Jack lasciandolo per terra in un mare di sangue. Fuori campo Jack spiega come sono andate veramente le cose: il borsone con i soldi \u00e8 stato scambiato alla dogana e Butan, che in realt\u00e0 \u00e8 complice di Jack, va a ritirarli. L'eroina \u00e8 stata massa nella macchina del Re dallo stesso Butan, per incastrare allo stesso tempo lui ed i poliziotti corrotti. Jack non \u00e8 morto veramente (aveva delle sacche di sangue sotto la maglia) e Butan ed i ragazzi, compresa Lily, che \u00e8 stata dalla loro parte per tutto il tempo, tornano a prenderlo ed insieme lasciano la citt\u00e0 in macchina."}
{"id": "696130", "revid": "73936", "url": "https://it.wikipedia.org/wiki?curid=696130", "title": "Nitrato di argento", "text": ""}
{"id": "696132", "revid": "640277", "url": "https://it.wikipedia.org/wiki?curid=696132", "title": "Cheka", "text": ""}
{"id": "696134", "revid": "767487", "url": "https://it.wikipedia.org/wiki?curid=696134", "title": "Immagini - Imagining Argentina", "text": "Immagini - Imagining Argentina (\"Imagining Argentina\") \u00e8 un film del 2003, diretto da Christopher Hampton.\nTrama.\nBuenos Aires, 1976, durante il processo di riorganizzazione nazionale, avvenuto a seguito del colpo di Stato che ha portato al potere nel paese la giunta militare comandata dal generale Jorge Rafael Videla, Cecilia Rueda, una giornalista argentina, \"scompare\" dopo avere pubblicato un articolo che denunciava la scomparsa di alcuni giovani, avvenuta durante la notte delle matite spezzate. Il marito Carlos, direttore di un teatro per bambini, si mette alla sua ricerca, dapprima recandosi alla ESMA, la scuola allievi ufficiali della marina, usato come centro di detenzione clandestina durante la guerra sporca, e successivamente affiggendo manifesti con la foto della moglie, chiedendo anche informazioni alle persone per strada.\nUn giorno, parlando con un suo allievo, scopre casualmente di avere propriet\u00e0 di sensitivo, in grado, tenendo la mano della persona con cui sta parlando ed essendo solo a conoscenza del nome dello scomparso, di \"vedere\" ci\u00f2 che gli \u00e8 accaduto. Nonostante lo scetticismo di amici e colleghi egli si reca dalle madri di Plaza de Mayo, che ogni gioved\u00ec girano all'interno della piazza di fronte alla Casa Rosada, per offrire il suo aiuto, mentre contemporaneamente inizia ad avere delle percezioni sulla sorte di Cecilia, senza tuttavia riuscire a capire dove ella si trovi.\nDurante una riunione in una chiesa, in cui viene data informazione del numero degli scomparsi, giunti ormai a 2.000, una squadra di agenti in borghese fa irruzione ed arresta nove donne di cui non si ha pi\u00f9 notizia; Carlos si reca dal generale Guzm\u00e1n, Ministro degli interni, per chiedere notizie delle persone scomparse e della moglie, ma non ottiene nessun aiuto, ricevendo inoltre un \"avvertimento\" sulla sua attivit\u00e0 di sensitivo.\nDopo l'infruttuoso incontro con il generale egli ha un'altra visione, che gli fa ritenere che Cecilia sia ancora viva e che si trovi in qualche posto nella pampa ed il giorno dopo decide di partire alla ricerca, seguendo il volo di un fenicottero che lo porta ad \"Esperanza\", un'antica villa di campagna dove risiede una coppia di anziani tedeschi, Amos e Sara, sopravvissuti al campo di concentramento di Auschwitz che vivono con la figlia di amici deceduti durante la prigionia. I tre si confidano le rispettive drammatiche storie ed il vecchio racconta di quando le SS elettrificarono la rete su cui si posavano gli uccelli, uccidendoli tutti, e, una volta giunti in Argentina essi si recarono al mercato del quartiere de La Boca, comprando tutti gli uccelli che riuscirono a trovare per portarli nella loro \"chinta\" nella pampa, considerandoli un simbolo di libert\u00e0.\nIl viaggio di Carlos prosegue, seguendo un gufo che lo porta ad un fabbricato ormai abbandonato dove egli riesce a \"sentire\" che Cecilia vi \u00e8 stata detenuta, riuscendo anche a \"vedere\" le violenze, sessuali e fisiche, a cui la donna \u00e8 stata sottoposta. Tornato a Buenos Aires, con la sensazione che non trover\u00e0 Cecilia ma sar\u00e0 lei a ritrovare lui, riprende la sua attivit\u00e0 di aiuto ai familiari degli scomparsi scoprendo che Gustavo, un giovane che sostiene di avere perso la sorella, \u00e8 in realt\u00e0 una spia, un ufficiale di marina che, una volta scoperto, ordina di rapire Teresa, la figlia tredicenne di Carlos, facendola portare nel medesimo centro di detenzione dove \u00e8 rinchiusa Cecilia, dove la giovane subisce le stesse violenze inflitte alla madre.\nRipresosi dalle ferite infertegli dagli agenti durante il sequestro della figlia, Carlos intende uccidere il generale Guzm\u00e1n ma, al momento di sparargli, rinuncia, preferendo inscenare nel suo teatro la maschera della morte rossa di Edgar Allan Poe; la reazione delle autorit\u00e0 al messaggio, seppure pacifico, che egli intende mandare \u00e8 immediata: il teatro viene dapprima devastato e poi chiuso ed il collega Silvio Ayala viene rapito; la sua compagna e collaboratrice Esme chiede notizie a Carlos ed egli vede la sua morte, avvenuta dopo un mese di torture alla ESMA, facendolo precipitare nel R\u00edo de la Plata in uno dei tanti voli della morte.\nDopo avere \"conosciuto\" la sorte di Silvio i due incontrano il figlio della coppia tedesca, che vive a Buenos Aires ed \u00e8 proprietario di un negozio di argenteria a La Boca e, passeggiando per il quartiere, vedono una scarpa appesa ad un muro e Carlos viene a sapere dalla donna che abita nella casa a fianco che essa apparteneva ad una donna sequestrata, che ha gridato il nome \"Carlos\" prima di essere portata via. Egli, entrato in possesso della scarpa, continua a \"vedere\" ci\u00f2 che accade alla moglie ed alla figlia ed un giorno, durante una marcia insieme alle madri di Plaza de Mayo, \"vede\" la morte di Teresa, fucilata insieme ad altri ragazzi e seppellita nella pampa. Dopo questa visione Carlos tenta il suicidio, lasciandosi annegare nell'Oceano Atlantico, ma decide di sopravvivere e di continuare a \"vedere\", insieme ad Esme, ci\u00f2 che sta accadendo a Cecilia, scoprendo la sua fuga dal centro di detenzione, avvenuta dopo avere ucciso un secondino.\nNel 1983 la dittatura ha termine e Carlos ed Esme decidono di ricominciare la loro attivit\u00e0 teatrale, mettendo in scena l'Orfeo di Claudio Monteverdi, senza tuttavia riparare i danni che sono stati fatti, tenendoli come \"manifesto\" per ci\u00f2 che vi \u00e8 accaduto, mentre i militari iniziano a temere per i crimini di cui sono resi protagonisti, modificando il loro atteggiamento nei confronti della stampa e delle organizzazioni per la difesa dei diritti umani.\nNell'atmosfera nuova di libert\u00e0 che si respira nel paese Carlos, durante il carnevale, si reca nuovamente a La Boca e, dopo avere comprato tutti gli uccelli da un venditore, li libera e poco dopo due uomini attirano la sua attenzione verso una casa del caminito dove si trova Cecilia, tenuta nascosta da loro negli ultimi anni, dopo la sua fuga dal centro di detenzione, realizzando la profezia di Carlos secondo la quale sarebbe stata lei a ritrovare lui."}
{"id": "696139", "revid": "1543377", "url": "https://it.wikipedia.org/wiki?curid=696139", "title": "Georgie Henley", "text": ", famosa per aver interpretato Lucy Pevensie nella serie \"Le cronache di Narnia\", per cui ha vinto il \"Phoenix Film Critics Award\" come \"Migliore giovane attrice\".\nBiografia.\nGeorgie nasce a Ilkley, nel West Yorkshire, figlia di Mike ed Helen Henley. Ha due sorelle maggiori, Rachael e Laura. Ha frequentato la Moorfield School for Girls e successivamente la Bradford Grammar School.\nCarriera.\nEsordisce nel 2005, nel film \"Le cronache di Narnia - Il leone, la strega e l'armadio\", nel ruolo di Lucy Pevensie. Il ruolo l'ha portata alla fama e alla vittoria di numerosi premi a soli 10 anni, tra cui uno Young Artist Awards. Henley riprende il ruolo di Lucy nei successivi film della saga, \"Le cronache di Narnia - Il principe Caspian\" e \"Le cronache di Narnia - Il viaggio del veliero\". Successivamente ha interpretato il ruolo della giovane Jane Eyre nella miniserie televisiva della BBC \"Jane Eyre\".\nNel 2008 si \u00e8 aggiudicata il premio \"Favourite Female Film Star\" ai Nickelodeon Kids' Choice Awards. Nel 2009 \u00e8 stata nominata ai Young Artist Awards come \"Miglior giovane attrice\"; ha ricevuto inoltre un'altra nomination insieme ai colleghi Skandar Keynes, William Moseley e Anna Popplewell come \"Miglior giovane cast\" per \"Le cronache di Narnia - Il principe Caspian\". Ha ricevuto inoltre le nomination \"Miglior giovane attrice\" ai Broadcast Film Critics Association, \"Miglior promessa\" agli Empire Awards e \"Miglior attore esordiente\" ai Chicago Film Critics Association Awards del 2005.\nNell'aprile 2014 ha recitato nel film \"Perfect Sisters\", con Abigail Breslin e Mira Sorvino. Successivamente \u00e8 protagonista, insieme a Kara Hayward, della pellicola \"The Sisterhood of Night\", presentata in anteprima nell'ottobre 2014 al Woodstock Film Festival e rilasciata negli Stati Uniti il 10 aprile 2015.\nVita privata.\nHenley sostiene diversi progetti a favore dei bambini nel mondo, come SOS Villaggi dei Bambini.\nPremi e nomination.\nFonte:"}
{"id": "696140", "revid": "767487", "url": "https://it.wikipedia.org/wiki?curid=696140", "title": "Uccidete la democrazia!", "text": "Uccidete la democrazia! Memorandum sulle elezioni di aprile \u00e8 un film dei giornalisti italiani Enrico Deaglio e Beppe Cremagnani, uscito in DVD venerd\u00ec 24 novembre 2006 con il settimanale Diario insieme al libro \"Il broglio\", che ne ha ispirato i contenuti.\nTrama.\nIl film affronta il tema dei presunti brogli effettuati nella notte del 10 aprile 2006 durante le elezioni politiche italiane a vantaggio della coalizione di centro-destra, la Casa delle Libert\u00e0.\nSecondo la tesi del film, i dati trasmessi elettronicamente con il software per lo svolgimento dello scrutinio elettronico nelle regioni di Liguria, Puglia, Lazio e Sardegna furono manipolati, con l'ausilio di un programma informatico, durante il loro trasferimento dalle varie prefetture al Viminale, trasformando le schede bianche in voti per Forza Italia.\nLa tesi sostenuta si basa su alcune considerazioni:\nIl personaggio metaforico \"Gola Profonda\", voce anonima e protettore di tutte le inchieste, intervistata da un altro simbolo, la giornalista giovane, idealista ed entusiasta, interpretano la confidenza che dovrebbe esistere, testimonianza fittizia di una notte in cui gli autori si pongono alcune domande.\nIl film prosegue mostrando scene dell'ultima campagna elettorale e, in particolare, del comizio finale della Casa delle Libert\u00e0 a Napoli, soffermandosi su Silvio Berlusconi e alcuni esponenti di Fiamma Tricolore tra lo sventolio di bandiere della Repubblica Sociale Italiana.\nLa narrazione si sposta agli inizi della storia repubblicana, a Portella della Ginestra, luogo dove, durante i festeggiamenti per la vittoria del \"Blocco del Popolo\", costituito da socialisti e comunisti, il 1\u00ba maggio 1947, i manifestanti furono coinvolti nella strage che fu attribuita al bandito Salvatore Giuliano. Alla vigilia delle elezioni, il giornalista statunitense Michael Stern, che incontr\u00f2 proprio Salvatore Giuliano prima della strage di Portella della Ginestra, premia Silvio Berlusconi come \"Alfiere dell'anticomunismo\" e Deaglio lo intervista, parlando di Berlusconi, della situazione italiana e dei fatti di Portella della Ginestra.\nIl film torna sul tema centrale, quello delle elezioni, descrivendo il percorso che compiono le schede bianche, generalmente 1.500.000 ad elezione, dal momento in cui vengono messe nelle urne dagli elettori che decidono di non porre alcun segno sulla scheda stessa, fino ai magazzini del Ministero dell'Interno dove finiscono dopo le elezioni. Nel caso delle ultime elezioni il Ministero non ha mai comunicato i dati nel libro che solitamente pubblica dopo lo svolgimento delle stesse.\nChi sostiene che l'elevato crollo del numero delle schede bianche (-1.246.551 in meno rispetto al 2001) fosse imputabile all'elevato numero di votanti rimane deluso dal fatto che nel 2006 hanno votato 765.302 elettori in meno rispetto al 2001 (-1,9%).\nUn altro dato fornito riguarda il fatto che la percentuale di schede bianche risulta \"livellato\" a livello regionale, ovvero le percentuali, storicamente nettamente diversificate tra provincia e provincia, risultano differire tra loro di pochi decimi percentuali. Il dato pi\u00f9 sorprendente sembrerebbe essere quello relativo al fatto che il \"livellamento\" non sia tale solo su scala regionale, ma su tutto il territorio nazionale: tra le varie regioni la misura delle schede bianche oscilla tra l'1 ed il 2%.\nDeaglio prosegue intervistando Clinton Curtis, programmatore informatico statunitense specializzato in programmi per la gestione del voto elettronico, il quale confida che \u00e8 possibile manipolare ogni volta che si separa il conteggio dai voti reali, come in Italia si separano i voti cartacei dai \"voti virtuali\" oggetto di trasmissione elettronica.\nCurtis fornisce un esempio pratico di come, con un semplice programma di gestione di database, si possa \"deviare\" il numero delle schede bianche al beneficiario della frode.\nIl film termina con le conclusioni di \"Gola Profonda\" e, cio\u00e8, con la teoria secondo la quale il ribaltamento elettorale non sarebbe riuscito solo per la volont\u00e0 di Pisanu di non portare fino in fondo il broglio.\nReazioni e perplessit\u00e0.\nL'accusa di aver manipolato il numero di schede bianche a vantaggio di una coalizione \u00e8 facilmente verificabile in quanto il Ministero degli Interni ha solo il compito di raccogliere i dati per divulgarli e renderli pubblici, e non ha titolarit\u00e0 nella proclamazione del risultato ufficiale.\nLa proclamazione del risultato avviene dal ricontrollo e dal riconteggio di tutti i verbali cartacei originali di ogni singola sezione fatto prima dai giudici delle singole Corti di Appello e poi dai Giudici della Corte di Cassazione a Roma.\nE questo conferm\u00f2 invece i dati del Ministero.\nIl fatto che il numero delle schede bianche sia molto minore rispetto a quello riscontrabile nelle precedenti elezioni politiche potrebbe essere imputabile al fatto che nel 2001 si vot\u00f2 con il sistema maggioritario mentre nel 2006 con il proporzionale. L'ultima volta che si vot\u00f2 col proporzionale (elezioni del 1992) le schede bianche furono il 2,1% del totale. Inoltre nelle elezioni politiche del 2008 e del 2013 le schede bianche rimasero basse come nel 2006, solo 485000 e 395000 rispettivamente.\nFortemente critico poi \u00e8 il dettagliato articolo \"Brogli elettorali e sindrome della cospirazione\", che accusa il film di sensazionalismo e tendenziosit\u00e0, e di contenere ipotesi farneticanti non sostenute da fatti assieme ad una inaccurata descrizione di come funziona lo spoglio elettorale in Italia. Rimane finora statisticamente inspiegabile il dato percentuale delle schede bianche a livello regionale: questo dato, diverso da una regione all'altra in tutte le elezioni politiche della Repubblica Italiana, per la prima ed unica volta nel 2006 ebbe praticamente la stessa percentuale in tutte le regioni italiane.\nIndagini della Procura di Roma.\nPoco prima dell'uscita in edicola del DVD la Procura della Repubblica di Roma ha aperto un fascicolo per indagare sui fatti narrati nel film.\nIn seguito, sia Enrico Deaglio, sia Beppe Cremagnani, autori del documentario, sono stati indagati dalla procura di Roma per \u00abdiffusione di notizie false, esagerate e tendenziose atte a turbare l'ordine pubblico\u00bb. I magistrati hanno affermato che \"\"il meccanismo da lui descritto nel film non regge perch\u00e9 la proclamazione degli eletti in caso di elezioni viene proclamata dalla Cassazione solo attraverso materiale cartaceo, e non attraverso sistemi informatici\".\nDi contro, Deaglio ha commentato il fatto sostenendo di esser indagato \"sulla base del presupposto che \u00e8 impossibile manipolare i dati sulle elezioni a livello informatico.\", aggiungendo che per il pubblico ministero \"il meccanismo di procedura elettorale non \u00e8 manipolabile perch\u00e9 la Cassazione proclama il risultato delle elezioni solo tramite cartaceo. E il cartaceo \u00e8 impossibile da modificare\"\".\nRevisione delle schede.\nLa Giunta delle elezioni e delle immunit\u00e0 parlamentari del Senato, nel dicembre 2006, ha deciso il riconteggio totale delle schede nulle, bianche, e contenenti voti nulli o contestati, partendo dalle regioni di Calabria, Campania, Lazio, Lombardia, Puglia, Sicilia e Toscana, oltre che alla revisione a campione delle schede valide custodite nei tribunali. Il nuovo conteggio si sarebbe poi esteso al resto d'Italia se i risultati avessero evidenziato scostamenti significativi rispetto ai dati proclamati in via ufficiali. Nonostante le ipotesi di Deaglio fossero di brogli a favore di Forza Italia, anche Berlusconi appoggi\u00f2 la decisione del riconteggio, sostenendo l'esistenza di brogli a favore del centrosinistra. Il 18 settembre 2007, il presidente della Giunta delle elezioni del Senato, Domenico Nania, ha dichiarato conclusa la revisione iniziata il 6 dicembre 2006. I Comitati di revisione schede costituiti nelle 7 regioni interessate, hanno riferito unanimemente che \"gli scostamenti riscontrati rispetto ai dati di proclamazione sono assolutamente fisiologici\" e quindi risulta \"la legittimit\u00e0 delle operazioni di voto del 9 e 10 aprile 2006 per il Senato\"."}
{"id": "696141", "revid": "767487", "url": "https://it.wikipedia.org/wiki?curid=696141", "title": "L'altro lato del letto", "text": "L'altro lato del letto (\"El otro lado de la cama\") \u00e8 un film del 2002 diretto da Emilio Mart\u00ednez L\u00e1zaro.\n\u00c8 una commedia sexy, con accenni di farsa e musical.\nTrama.\nLe storie di due coppie si intrecciano."}
{"id": "696143", "revid": "767487", "url": "https://it.wikipedia.org/wiki?curid=696143", "title": "Tutta colpa di Sara", "text": "Tutta colpa di Sara (\"Serving Sara\") \u00e8 una pellicola prodotta in America nel 2002 e distribuito in Italia dalla Eagle Pictures.\nTrama.\nJoe \u00e8 un ufficiale giudiziario e si inventa metodi ingegnosi per eseguire il suo lavoro. La sua prossima vittima \u00e8 Sara Moore, socia e moglie di Gordon, un ricco allevatore di bestiame, che chiede al capo di Joe di mandare la notifica di divorzio a Sara. Dopo aver eseguito il suo lavoro, Joe, si mette d'accordo con Sara e decide di non notificare lei, ma Gordon, offrendogli 1 milione di dollari. Dopo molti eventi, riescono a notificarlo in tempo. Finisce che Joe e Sara comprano un vigneto e si fidanzano."}
{"id": "696145", "revid": "287204", "url": "https://it.wikipedia.org/wiki?curid=696145", "title": "Bryopsida", "text": "Bryopsida \u00e8 la pi\u00f9 grande classe della divisione Bryophyta, contenendo circa 9.500 specie (il 95%) di muschi diffusi in tutto il mondo.\nTassonomia.\nLa divisione Bryophyta veniva un tempo suddivisa in tre classi: \nLa moderna classificazione ha elevato queste tre classi al rango di divisione: Bryophyta nel nuovo senso, Marchantiophyta ed Anthocerotophyta; con la conseguenza che tutte le specie di muschi costituiscono ora l'intera divisione Bryophyta e che la classe Bryopsida ne rappresenta oggi solo una parte, anche se la pi\u00f9 cospicua.\nClassificazione.\nClasse Bryopsida"}
{"id": "696146", "revid": "767487", "url": "https://it.wikipedia.org/wiki?curid=696146", "title": "Fiat 2401 Cansa", "text": "Il Fiat 2401 Cansa \u00e8 un modello di filobus realizzato in Italia negli anni cinquanta, sostituito in seguito dal pi\u00f9 noto Fiat 2411 Cansa.\nCaratteristiche.\n\u00c8 un filobus lungo 10,5 metri con guida a destra, due porte a libro, prodotto dalla Fiat Veicoli Industriali nella classica livrea biverde, carrozzato dalla \"Cansa\" di Novara, il prototipo aveva equipaggiamento elettrico e motore OCREN mentre quelli di serie erano equipaggiati CGE, Marelli o TIBB.\nNegli anni seguenti la carrozzeria ha assunto le pi\u00f9 svariate colorazioni a seconda dell'azienda proprietaria.\nDiffusione.\nIl Fiat Cansa 2401 era un modello presente in varie aziende italiane.\nLivorno, ATAM.\nL'allora \"ATAM\" acquist\u00f2 alcuni filobus FIAT 2401 FM equipaggiamento Marelli tipo VAIF carrozzeria Cansa.\nParma, AMETAG (poi AMPS, poi TEP).\nLa citt\u00e0 ha inaugurato il servizio filoviario con queste vetture, equipaggiate elettricamente dalla TIBB, il 25 ottobre 1953.\nRimini, ATAM.\nL'allora \"ATAM\" possedeva alcuni Fiat 2401 Cansa, equipaggiati elettricamente dalla Compagnia Generale di Elettricit\u00e0, instradati sulla linea 11 (Rimini-Riccione)."}
{"id": "696148", "revid": "92723", "url": "https://it.wikipedia.org/wiki?curid=696148", "title": "Due di due", "text": "Due di due \u00e8 un romanzo del 1989 di Andrea De Carlo.\nIl libro racconta la storia di due ragazzi della sua generazione che vivono il Sessantotto sui banchi della prima liceo per poi intraprendere due vite diverse una volta finita la scuola.\nTrama.\nMario e Guido, due ragazzi uniti da un comune desiderio di libert\u00e0 e da un certo disprezzo verso il mondo esterno, si conoscono per caso e lentamente fanno amicizia. Fin dalle prime fasi si delinea la caratteristica fondamentale della loro amicizia: Guido avr\u00e0 funzioni da leader, mentre Mario seguir\u00e0 l'amico sia nei pensieri sia nelle azioni. I due entrano per un breve periodo in un gruppo anarchico, e sebbene il comportamento di Guido, caratterizzato da una certa tendenza alla provocazione e all'assecondare la sua emotivit\u00e0, susciti qualche perplessit\u00e0 nell'amico, quest'ultimo lo appoggia sempre e sovente fa forti autocritiche, sentendosi incapace di fuoriuscire dagli schemi di vita borghese da cui si sente ingabbiato e dai quali Guido invece sembra divincolarsi con una certa facilit\u00e0.\nNel frattempo i due amici si fidanzano. Guido si innamora di Nina, una ragazza milanese, proveniente da una famiglia appartenente ad uno stato sociale alto, con cui avr\u00e0 un rapporto lungo ma anche tormentato, a causa delle differenze sociali tra i due; Mario, invece, inizia una storia con Roberta, una ragazza conosciuta nel circolo anarchico frequentato da lui e da Guido. Per un breve periodo la loro storia \u00e8 piena di passione, ma, a seguito di un viaggio in moto in Calabria, la passione si trasforma in una routine che per Mario si rivela ben presto soffocante.\nMario e Guido si rincontrano agli inizi degli anni Settanta. Guido, che nel frattempo ha abbandonato la scuola e si \u00e8 fatto riformare dal militare fingendo pazzia, coinvolge con facilit\u00e0 un Mario ormai apatico nei confronti del mondo che lo circonda in un viaggio in Grecia. Sbarcati per caso nell'isoletta di Lesvos, i due amici conoscono molti ragazzi provenienti da tutto il mondo e si mettono assieme a due ragazze francesi. Ma, dopo aver litigato con Guido che lo ha cornificato, Mario decide di richiamare la fidanzata storica. Lui e Roberta si incontrano ad Atene, ma \u00e8 ormai chiaro che la loro storia \u00e8 giunta al capolinea. Qualche mese dopo, Guido, che era rimasto a Lesvos, inizia un lungo peregrinare attraverso l'Europa e l'America. Mario e Roberta, ormai divisi anche nelle scelte di vita (il primo studente di filosofia piuttosto bravo ma svogliato, la seconda impiegata in carriera in un'azienda di pubblicit\u00e0) si lasciano per sempre.\nDopo essersi lasciato con Roberta, Mario conosce Aurelio e ne diventa amico. I due decidono di partire insieme in macchina alla volta dell'India, ma il viaggio si trasforma ben presto in una vera e propria autodistruzione. I due si drogano e litigano in continuazione e terminano il loro viaggio a circa un centinaio di chilometri ad est da Istanbul, dove la macchina si rompe e Mario, rimanendo vittima di un malore dopo aver venduto buona parte del suo sangue, viene ricoverato in Italia.\nQuando Mario apprende la notizia della morte del secondo marito della madre, che gli lascia in eredit\u00e0 una discreta somma di denaro, decide di abbandonare l'universit\u00e0 e di utilizzare quel denaro per costruirsi una nuova vita. Dopo aver girovagato a lungo attraverso l'Italia, Mario acquista, nei pressi di Gubbio, un terreno con due case abbandonate. Con grandi difficolt\u00e0, le rimette a nuovo e inizia a coltivare la terra, sognando di poter diventare completamente indipendente dal resto del mondo.\nUn giorno Mario si reca a Perugia e conosce Martina, di cui ben presto si innamora. Mario e Martina, scoprendo di condividere molte passioni e aspirazioni, decidono di vivere insieme in campagna. Per un po' vivono il loro rapporto all'oscuro dei loro parenti ed amici, ma quando l'anno seguente Martina scopre di essere rimasta incinta, i due iniziano ad avvicinarsi alle persone importanti del loro passato. La mamma di Mario, che per prima li va a trovare, dopo qualche perplessit\u00e0, si appassiona alla vita del figlio. Anche Chiara, la sorella di Martina, si affeziona alla vita di campagna dei due e decide di rimanere con loro. Ben diversa \u00e8 invece l'accoglienza dei genitori di Martina che, dietro il loro distacco, nascondono a fatica, nei loro pochissimi incontri, la loro ostilit\u00e0 ad un rapporto non regolato dal matrimonio e verso un compagno che non garantisce alla figlia uno standard di vita borghese.\nNel frattempo Guido torna in Italia per qualche mese. Durante una visita a Mario, Guido, pur rimanendo colpito dalla vita in campagna dell'amico, che gli chiede di rimanere con lui e di vivere in una delle due case, decide di partire per l'Australia, attratto dalla speranza di trovare un posto completamente diverso da quelli in cui aveva vissuto fino ad allora.\nA questo punto le vite dei due amici prendono strade sempre pi\u00f9 distanti: Mario vede la sua attivit\u00e0 trasformarsi in una vera e propria impresa e cresce i suoi figli senza impartire loro una particolare educazione; Guido, invece, vive una vita sempre pi\u00f9 irregolare, talvolta diventando un vero e proprio fuorilegge. Dopo aver vissuto per un certo periodo a Sydney, Guido si trasferisce a Melbourne, dove conosce Laurie, una ragazza ricca che canta in un gruppo punk. Il loro rapporto \u00e8 instabile, oscillante tra attrazione morbosa e ostilit\u00e0 reciproca, e l'unica costante sembra essere l'uso di droghe sia leggere sia pesanti. Quando i due decidono di abbandonare Melbourne e di intraprendere un viaggio in macchina verso capo York, si consuma lo strappo tra Guido e l'Australia, che ormai il ragazzo considera solo come il riflesso della Gran Bretagna coloniale e degli Stati Uniti, e in cui vede gente che vive di rituali pi\u00f9 che di sentimenti reali.\nDopo il loro viaggio a Capo York, Guido e Laurie vanno a trovare Mario. Il desiderio di libert\u00e0 di Guido si \u00e8 trasformato in apatia, mentre il rapporto tra Guido e la ragazza \u00e8 giunto ormai al capolinea. Quando Laurie, qualche giorno dopo, lascia Guido e se ne va a Los Angeles, Guido decide di accettare l'invito di Mario e di rimanere con lui.\nNei mesi successivi Guido si dedica alla scrittura di un romanzo, che si rivela essere una vera e propria dichiarazione di guerra a Milano. Quando il libro viene ultimato, Mario convince a fatica l'amico a pubblicarlo. Il libro, a cui Guido d\u00e0 il titolo di \"Canemacchina\", riscuote un grande successo, e dona al suo autore fama e un certo benessere economico. Nel frattempo Chiara abbandona il suo fidanzato tedesco per mettersi insieme a Guido.\nMa tutto ci\u00f2 non basta a dare a Guido una certa serenit\u00e0. Il libro viene trasformato dai giornalisti in una sorta di ritratto generazionale, Canemacchina, il suo protagonista, nell'emblema di una generazione volta a distruggere il vecchio senza avere un'idea di un qualsivoglia nuovo, e lo stesso autore viene sovente ritratto come una specie di hippy. Guido, inoltre, trova il piccolo mondo della campagna chiuso e opprimente, e cos\u00ec decide di trasferirsi con Chiara a Londra. A quel punto, Mario e Martina assumono Paolo e Livia, due studenti perugini con cui, dopo alcuni mesi, fondano una cooperativa agricola.\nProprio quando il rapporto tra Guido e Chiara sembra arrivato alla fine, Chiara resta incinta. Guido \u00e8 cos\u00ec costretto a sposarla e a cercare di dare una parvenza di normalit\u00e0 al loro rapporto; ma i problemi della coppia portano i due, pochi mesi dopo il matrimonio, a divorziare. Guido inizia cos\u00ec un degrado morale che lo porta all'autodistruzione. Cade nell'alcolismo, e, bisognoso di soldi, cede i diritti d'autore del suo primo romanzo ad un regista commerciale, che lo trasforma in una sorta di thriller. A peggiorare ancora le cose, il secondo romanzo che Guido scrive senza convinzione, \"Alterazioni\", \u00e8 un insuccesso.\nGuido si trasferisce a Roma per seguire da vicino la realizzazione del film tratto dal \"Canemacchina\". Roma gli sembra meno opprimente di Milano, e ci\u00f2 basta a dargli un minimo di serenit\u00e0, ma non a sottrarlo ad un sempre pi\u00f9 sistematico ricorso all'alcool, n\u00e9 a costruire un rapporto con suo figlio (che ora vive con la madre). La sua morte, avvenuta in un incidente stradale causato probabilmente dall'alcool, sembra essere la parabola conclusiva di un genio infelice e sregolato, alla Charles Baudelaire o Jack Kerouac, e come tale viene trattata dai giornali.\nPer Mario la morte di Guido \u00e8 un colpo devastante. \u00c8 la perdita della sua met\u00e0 complementare, del carattere inventivo e irrequieto che rendeva possibile la sua tranquilla, produttiva esistenza. Un'epoca di immaginazione, conflitti e creativit\u00e0 si chiude, niente sar\u00e0 pi\u00f9 come prima. La sua reazione \u00e8 quella di dar fuoco alla casa in cui l'amico avrebbe dovuto vivere, e poi smantellare quello che ne rimane."}
{"id": "696155", "revid": "92723", "url": "https://it.wikipedia.org/wiki?curid=696155", "title": "Celebrazione della Passione del Signore", "text": "La celebrazione della Passione del Signore (in latino: \"Celebratio Passionis Domini\"; detta anche azione liturgica della Passione del Signore o celebrazione 'in Passione Domini') \u00e8 la funzione liturgica della Chiesa cattolica che si tiene nel pomeriggio del Venerd\u00ec santo (e per questo \u00e8 detta anche \"azione liturgica pomeridiana\"), in ricordo della passione di Ges\u00f9 e della sua morte in croce.\n\u00c8 la seconda celebrazione del Triduo Pasquale e tradizionalmente tale celebrazione era officiata alle ore 15:00 del venerd\u00ec, ora nella quale, secondo i Vangeli, Cristo esal\u00f2 l'ultimo respiro; oggi, secondo necessit\u00e0, essa pu\u00f2 essere spostata a ora pi\u00f9 tarda, ma comunque sempre nel pomeriggio.\nStruttura della celebrazione nel rito romano.\nLa celebrazione incomincia in silenzio: nessun'antifona introitale \u00e8 prevista e non si effettua alcun canto; il sacerdote e il diacono (se partecipa un diacono) indossano i paramenti da messa di colore rosso. Arrivati al presbiterio, si prostrano o si inginocchiano per qualche momento in silenziosa preghiera, mentre tutti gli altri si inginocchiano. Quindi si alzano e raggiungono il loro posto insieme al clero. Arrivato alla sede il sacerdote pronuncia una orazione, senza saluto o parole di introduzione.\nSegue la liturgia della Parola, che consta di:\nQuindi comincia l'adorazione della Santa Croce, in una delle due forme previste dal rito; nella prima, si porta al presbiterio una croce velata; ivi il sacerdote la svela in tre momenti, intonando (con il canto a cappella) o recitando l'\"Ecce lignum crucis\" (Ecco il legno della croce), a cui il popolo risponde \"Venite adoremus\" (Venite adoriamo); a ogni momento, dopo il canto, tutti si inginocchiano in silenziosa adorazione. Svelata totalmente la croce, essa viene esposta per il bacio della croce, da parte del clero e del popolo, mentre la \"schola\" pu\u00f2 intonare dei canti, come gli Improperia (in genere senza il supporto di organo o altri strumenti musicali, che comunque non possono suonare senza canto) o si possono leggere delle antifone indicate.\nSeguono i riti di Comunione; la croce viene posta sopra l'altare e, dal luogo della riposizione, vengono portate le Ostie consacrate la sera prima. Quindi il sacerdote introduce il Padre nostro e alcune poche orazioni, riceve la Comunione e la distribuisce al popolo.\nTerminata la Comunione, le ostie che restano sono portate a un luogo fuori della chiesa o, se necessario, messe nel tabernacolo.\nQuindi, letta l'Orazione dopo la Comunione e l'Orazione sul popolo, senza dare alcuna benedizione, il sacerdote e i ministri, dopo avere fatto genuflessione alla croce, fanno ritorno in sacrestia in silenzio, senza canti o musica.\nIl Venerd\u00ec santo \u00e8 richiesto a tutti i fedeli con pi\u00f9 di 14 anni l'astinenza dalle carni e ai fedeli tra i 18 e i 60 anni il digiuno ecclesiastico.\nStruttura della celebrazione secondo il messale del 1962.\nLa forma celebrativa presente nell'edizione 1962 del Messale Romano promulgata dal papa Giovanni XXIII differisce da quella introdotta dal papa Pio XII nel 1955 solo nella preghiera per la conversione dei giudei. In tale preghiera, riscritta nel 2008 da Benedetto XVI, il Messale 1962 rimosse l'aggettivo \"\"perfidis\" e sostitu\u00ec \"Judaicam perfidiam\" con \"Iudaeos\"\".\nTale schema della celebrazione \u00e8 intitolato \"De solemni actione liturgica postmeridiana in Passione et Morte Domini\" e non pi\u00f9 \"Missa Praesanctificatorum\", come prima del 1955.\nIl celebrante, rivestito di camice e stola nera, e i ministranti vanno all'altare, sprovvisto di croce, tovaglia e candelabri. Il celebrante e i ministri sacri (diacono e suddiacono) si prostrano e gli altri si inginocchiano. Dopo qualche minuto, a conclusione, di questa preghiera fatta in silenzio, si alza solamente il celebrante, mentre tutti gli altri restano in ginocchio, e canta l'Orazione. Quindi si legge in latino un passo del libro del Profeta Osea e si canta o si recita un responsorio di versetti del cantico di Abacuc. Poi si dice \"Flectamus genua\" e, dopo una breve preghiera silenziosa inginocchiati, \"Levate\", e un'altra orazione. Si legge l'inizio del capitolo 12 del Libro dell'Esodo, cui segue in forma responsoriale alcuni versetti del salmo 140/139. Segue il canto o la lettura del Vangelo, ossia della Passione secondo Giovanni, in questo giorno luttuoso senza incenso n\u00e9 lumi.\nQuindi il celebrante indossa il piviale nero, il diacono la dalmatica nera e il suddiacono la tunicella nera. Gli accoliti stendono una tovaglia sull'altare e mettono al centro il Messale, da dove il sacerdote canter\u00e0 le \"Orazioni Solenni, dette anche Orazione dei Fedeli\". A ciascuna di queste nove orazioni, il celebrante invita i fedeli a pregare per una intenzione, il diacono comanda di mettersi in ginocchio e, dopo qualche istante di silenzio, comanda di rialzarsi. Poi il sacerdote recita l'Orazione. Queste orazioni sono nell'ordine \"pro Sancta Ecclesia, pro Summo Pontefice, pro omnibus ordinibus gradibusque fidelium, pro res publicas moderantibus, pro catechumenis, pro fidelium necessitatibus, pro unitate Ecclesiae, pro conversione Iudaeorum\" (riscritta da Benedetto XVI nel 2008)\", pro conversione infidelium\".\nPoi la croce \u00e8 portata velata al presbiterio e il celebrante la scopre in tre fasi al canto \"Ecce lignum\". Segue la sua devota adorazione da parte di ministri e fedeli, mentre si cantano gli \"Improperia\": il \"Popule meus\" con l'inno Trisagio, l'antifona \"Crucem tuam adoramus\" con un versetto del salmo 67/66 e il \"Crux fidelis\".\nTerminata l'adorazione il celebrante e i sacri ministri (se ci sono) si mettono i paramenti violacei, si porta il Santissimo Sacramento solennemente dall'altare della reposizione, tutti recitano in latino il Padre nostro con Amen e si d\u00e0 la Comunione ai partecipanti. Poi il sacerdote dice tre Orazioni e si ritira con i ministri. Pi\u00f9 tardi si riporta il Santissimo Sacramento senza solennit\u00e0 all'altare della reposizione e si spoglia l'altare della chiesa.\nStruttura della celebrazione secondo il messale di san Pio V.\nPrima della riforma liturgica introdotta dal papa Pio XII nel 1955 la celebrazione liturgica del Venerd\u00ec santo si faceva nella tarda mattinata. Secondo questo messale il sacerdote indossa una pianeta di colore nero. Il diacono e il suddiacono, ai quali in simili giorni di lutto non \u00e8 permesso portare dalmatica e tunicella, indossano, tranne nelle chiese piccole, pianete plicate nere.\nAll'arrivo nel presbiterio i ministri sacri si prostrano in silenzio per un po', come nella riforma del 1955, ma poi il sacerdote va all'altare, che non \u00e8 spoglio ma coperto con una tovaglia bianca, lo bacia e l\u00ec recita l'Orazione iniziale.\nLe letture bibliche sono come nel 1955 ma, mentre vengono proclamate, il sacerdote, stando all'altare, le legge per s\u00e9 stesso a bassa voce.\nVengono poi cantate le preghiere che il testo del 1955 chiamer\u00e0 \"Orazioni Solenni, dette anche Orazione dei Fedeli\". Dopo le prime tre, il cui testo rimarr\u00e0 uguale fino al 1969, si trova un'orazione per l'Imperatore, che per\u00f2 dopo lo scioglimento del Sacro Romano Impero non viene pi\u00f9 recitata, e che il testo del 1955 rimpiazzer\u00e0 con l'orazione \"pro res publicas moderantibus\". Le successive orazioni corrispondono a quelle del 1955, ma quella che il testo del 1955 intitoler\u00e0 \"pro conversione Iudaeorum\" qualifica il sostantivo \"Iudaeis\" con l'aggettivo \"perfidis\" (che verr\u00e0 tolto nell'edizione 1962 del Messale romano) e dice \"judaicam perfidiam\" dove dal 1962 si dir\u00e0 \"Iudaeos\". Inoltre, prima del 1955 viene indicato nel Messale che \u2013 contrariamente a quello che si fa nelle altre orazioni \u2013 dopo l'invito del sacerdote a pregare non ci si mette in ginocchio e il sacerdote recita la corrispondente preghiera senza pausa intermedia.\nL'adorazione della croce si fa quasi esattamente come a partire dal 1955, ma per i ministri sacri togliersi le scarpe, facoltativo nel testo 1955, \u00e8 obbligatorio, e le tre genuflessioni da fare nell'avvicinarsi alla croce sono doppie (con tutte e due le ginocchia a terra e un inchino). Inoltre, mentre si cantano gli \"Improperia\", il sacerdote recita privatamente lo stesso testo insieme ai ministri sacri.\nPoi viene quello che si diceva comunemente ma non ufficialmente, la \"messa dei presantificati\", termine che non appare nel Messale. L'osservazione del Venerd\u00ec santo come giorno aliturgico, senza celebrazione della messa, ma con la comunione con gli elementi consacrati anteriormente si trova descritta per la prima volta dal papa Gregorio I (VI secolo) come un uso costantinopolitano, uso che continua ancora nel rito bizantino in tutti i giorni feriali della quaresima.\nSi porta solennemente dal luogo di reposizione l'ostia consacrata nella messa di Gioved\u00ec santo e ivi depositata. Si compiono all'altare alcune delle cerimonie solitamente compiute all'offertorio della messa, fra le quali il versamento del vino e di un po' d'acqua nel calice, che \u00e8 poi messo sull'altare. Dopo questo il sacerdote dice l'invocazione \"Orate fratres\" e, senza attendere alcuna risposta, recita da solo il Padre nostro e l'embolismo \"Libera nos, quaesumus\". Rompe poi l'ostia in tre parti, delle quali mette la pi\u00f9 piccola nel calice del vino, consuma le due maggiori parti e poi il calice del vino non consacrato insieme alla piccola parte dell'ostia consacrata, purifica il calice e il pollice e l'indice di entrambe le mani, dicendo silenziosamente la solita breve preghiera che accompagna tale azione e, immediatamente dopo, parte dal presbiterio con i ministri.\nI ministri e i fedeli presenti non ricevono la santa comunione.\nStruttura della celebrazione nel rito ambrosiano.\nLa celebrazione della Passione del Signore nel rito ambrosiano presenta sensibili differenze rispetto al rito romano, dovute in primo luogo al fatto che il Venerd\u00ec santo, come tutti i venerd\u00ec di Quaresima ambrosiani, \u00e8 giorno aneucaristico: non solo non viene celebrata l'eucaristia ma, a differenza del rito romano, non viene nemmeno distribuita con il pane eucaristico avanzato la sera prima, e le particole restano conservate all'altare della riposizione (che per questo motivo non viene spogliato) fino alla Veglia Pasquale.\nLa liturgia si celebra tra i Vespri. Dopo una breve monizione introduttiva del sacerdote, la celebrazione incomincia con il Rito della Luce durante il quale si accendono le candele e le luci della chiesa, quindi si canta l'inno \"Vex\u00edlla Regis pr\u00f3deunt\" mentre il sacerdote incensa l'altare. Terminato l'inno si proclamano le letture:\nTra il Salmo e la seconda lettura profetica viene recitata un'orazione.\nDurante la proclamazione del brano evangelico della Passione, al momento della morte di Cristo la lettura si interrompe, vengono spente tutte le luci della chiesa, l'altare viene spogliato e la campana viene suonata a morto. Dopo un momento di silenzio il sacerdote conclude la lettura della Passione e quindi tiene l'omelia.\nTerminata l'omelia ha luogo l'adorazione della croce. La croce viene portata in processione dal fondo della chiesa lungo la navata centrale: per tre volte, all'inizio, in mezzo alla chiesa e in prossimit\u00e0 dell'altare la processione si ferma e il sacerdote intona l\"'Ecce lignum crucis\" a cui tutti rispondono inginocchiandosi \"Venite adoremus\". Conclusa la processione la croce viene deposta ai piedi dell'altare e il clero fa l'adorazione con tre genuflessioni consecutive, a debita distanza l'una dall'altra, prima di giungere a baciare la croce. Nel frattempo si recita o si canta un altro frammento del Salmo 21.\nTerminata l'adorazione della croce ha luogo la grande Preghiera Universale con undici intenzioni di preghiera (per la Chiesa, per il papa, per il clero e i fedeli, per i catecumeni, per l'unit\u00e0 dei Cristiani, per gli Ebrei, per i non Cristiani, per i non credenti, per i governanti, per i sofferenti e per i defunti): ciascuna intenzione viene introdotta da un diacono e conclusa da un'orazione recitata dal sacerdote.\nAl termine della Preghiera Universale, non essendoci distribuzione della Comunione, il sacerdote congeda immediatamente i fedeli senza impartire la benedizione e l'assemblea si scioglie senza eseguire alcun canto."}
{"id": "696157", "revid": "599013", "url": "https://it.wikipedia.org/wiki?curid=696157", "title": "Flegi\u00e0s", "text": ""}
{"id": "696162", "revid": "2112505", "url": "https://it.wikipedia.org/wiki?curid=696162", "title": "Ezzelino III da Romano", "text": "Appartenente alla famiglia germanica dei Da Romano, detti anche Ezzelini, era il figlio primogenito di Ezzelino II il Monaco ed Adelaide di Mangona, e fratello di Alberico e Cunizza da Romano. Audace, astuto e valoroso, la sua decisione e volont\u00e0 di dominio sfociarono in atti di spietatezza e crudelt\u00e0 di fronte ai tanti pericoli che lo circondavano, in massima parte successivi alla morte del suo alleato Federico II di Svevia, avvenuta nel 1250. Nelle cronache posteriori gli vennero dati appellativi come \"feroce\" e \"terribile\", anche se molte delle nefandezze attribuitegli sono frutto di leggende.\nBiografia.\nLa famiglia.\nLa famiglia dei Da Romano giunse in Italia dalla Germania tra il X e l'XI secolo. Si stabil\u00ec prima a Onara, attuale frazione di Tombolo, dove fece costruire un castello e, dal 1199, a Romano, un borgo situato nelle vicinanze di Bassano del Grappa che dal 20 novembre 1867, dopo l'Unit\u00e0 d'Italia, per non venir confuso con l'omonimo lombardo e piemontese, prese il nome di \"Romano d'Ezzelino\". I Da Romano vengono comunemente identificati come \"Ezzelini\", in quanto tutti i capostipiti hanno portato questo nome, da Ezzelino I il Balbo ad Ezzelino II il Monaco ed Ezzelino III il Tiranno.\nLa giovent\u00f9.\nSecondo Rolandino da Padova, nacque il 25 aprile 1194 da Ezzelino II da Romano (detto \"il Monaco\" perch\u00e9 in tarda et\u00e0 si ritir\u00f2 in convento) e da Adelaide degli Alberti dei conti di Mangona.\nI primi cenni documentati sul suo conto dimostrano come sin dalla giovane et\u00e0 fu coinvolto dal padre nelle vicende politiche e militari della Marca Veronese. Gi\u00e0 nel 1213 prese parte all'attacco del Comune di Padova contro Este dove, sempre a detta di Rolandino, ebbe modo di distinguersi come costruttore di armi da lancio per bombardare la rocca.\nIl 24 luglio 1218, in vece del padre convalescente, sottoscrisse l'accordo con cui la sua famiglia si impegnava a restituire Bassano e Marostica al Comune di Vicenza. La tregua si inserisce nelle lotte che opponevano la fazione dei conti Maltraversi ai da Vivaro, alleati dei da Romano.\nNel 1219, quando la fazione dei conti, nella figura di Uguccione Pilio, riprese il sopravvento, fu Ezzelino III in prima persona ad intervenire, essendo il padre impegnato nella lotta che opponeva Treviso al patriarcato di Aquileia. Con il proprio esercito usc\u00ec da Bassano e sconfisse i vicentini a Bressanvido. Forte di questo risultato, pot\u00e9 dettare le condizioni di pace ed ottenne di rientrare a Vicenza con il fratello Alberico.\nQuesti successi gli spianarono la strada per la vita politica di Verona. Un'accorta strategia matrimoniale sanc\u00ec l'alleanza con la parte filoestense, rappresentata dalla famiglia San Bonifacio: la sorella Cunizza spos\u00f2 Rizzardo da San Bonifacio e lui stesso si un\u00ec a Zilia da San Bonifacio.\nIn seguito del ritiro in convento del padre Ezzelino II il Monaco, nel 1223 ottenne da una divisione dei beni paterni col fratello Alberico i territori di Bassano, Marostica e tutti i castelli situati sui colli Euganei.\nAveva gi\u00e0 manifestato le sue speciali inclinazioni per la guerra, unite ad uno spirito di dissimulazione e pazienza, straordinari per la sua et\u00e0. Era inoltre resistentissimo ad ogni fatica, capace di affrontare impavido qualsiasi pericolo, freddo e insensibile ad ogni spettacolo di piet\u00e0, intollerante di ogni freno e consiglio. Le cronache raccontano che si comport\u00f2 con una crudelt\u00e0 forse maggiore rispetto ai livelli dei suoi tempi, anche se non particolarmente credibili sembrano le fonti storiche di parte a lui avversa che non mancarono di descrivere Ezzelino III come un fosco tiranno che traeva personale diletto nell'escogitare torture raffinate quanto crudeli. Fu certamente uomo di parte e delle fazioni si serv\u00ec principalmente per ingrandire i suoi feudi e rendersi sempre pi\u00f9 potente. Per tutto ci\u00f2 appare come il pi\u00f9 attivo ed ardente ghibellino, tanto che di questo partito ebbe di fatto il comando nell'Italia settentrionale.\nLe conquiste.\nIl XIII secolo fu l'epoca delle guerre tra citt\u00e0 e fazioni interne alle stesse citt\u00e0, di lotte tra casati, scontri tra \"milites\" e \"populus\", combattimenti per il potere tra lignaggi signorili e mercantili, che port\u00f2 alla nascita della stessa figura del podest\u00e0, magistrato forestiero per il governo \"supra partes\" dei Comuni: in questo contesto si inserisce la figura di Ezzelino III, che si avvalse dell'alleanza imperiale per affermare il controllo su un territorio sovracittadino e garantirne i pacifici traffici commerciali, anticipando il fenomeno storico della nascita dei nuovi regimi delle signorie, le quali, per la forza coercitiva e la centralizzazione istituzionale, garantiranno successivamente lo sviluppo economico dei propri domini temporali. Grazie alle sue abilit\u00e0 politico-militari, Ezzelino III estese il suo dominio su Bassano (rivolta dei liberi), Belluno, Brescia, Padova, Trento, Verona e Vicenza, creando una sorta di signoria. Dal 1225 al 1230 fu podest\u00e0 e capitano del popolo di Verona. A quest'epoca risale l'infruttuosa visita di Sant'Antonio di Padova per implorare clemenza per il conte di Sambonifacio. Inizialmente simpatizzante per la Lega Lombarda, per le delusioni subite Ezzelino si schier\u00f2 per\u00f2 con l'imperatore Federico II di Svevia che lo nomin\u00f2 vicario imperiale in Lombardia e segn\u00f2 con questo suo ufficio la fine di ogni libert\u00e0 comunale, sottomettendo i Comuni alla sua volont\u00e0.\nNel 1233 Ezzelino III da Romano distrusse il castello di Caldiero esistente sul Monte Rocca. L'imperatore nel 1236 gli concesse una guarnigione per metterlo al sicuro dai moti e dalle minacce popolari che serpeggiavano nei domini soggetti agli Ezzelini. Lo stesso anno Federico saccheggi\u00f2 Vicenza e ne dette il governo ad Ezzelino, il quale, nel 1237, si fece consegnare anche Padova, citt\u00e0 molto pi\u00f9 forte, ricca e potente delle due che gi\u00e0 controllava. Per domare questa citt\u00e0, fece arrestare tutti coloro che avevano acquistato la stima della cittadinanza e ordin\u00f2 che le case dei carcerati e fuoriusciti fossero rase al suolo e che i giovani rimasti in citt\u00e0 dovessero entrare in corpi di leva, per non sfuggire al suo controllo e alla terribile disciplina del mestiere delle armi.\nDopo la vittoria di Cortenuova contro i comuni lombardi guidati dal podest\u00e0 veneziano Pietro Tiepolo, il 27 novembre 1237 Federico gli promise in sposa una sua figlia naturale, Selvaggia, che mor\u00ec giovanissima. Ezzelino III in seguito si rispos\u00f2 altre due volte.\nIl 22 maggio 1238, giorno di Pentecoste, nella Basilica di San Zeno di Verona, Ezzelino III spos\u00f2 dunque Selvaggia. Divenne cos\u00ec, con l'appoggio dell'imperatore e dei suoi consiglieri, tra cui l'astrologo Guido Bonatti, vicario imperiale per tutti i paesi tra le Alpi di Trento e il fiume Oglio. Tutta quest'area, del resto, era gi\u00e0 di fatto sotto la giurisdizione di Ezzelino.\nNel 1242 Ezzelino III diede alle fiamme e si impadron\u00ec della citt\u00e0 di Montagnana, al tempo controllata dagli Este. Questo evento viene rievocato ogni anno nel comune padovano agli inizi di settembre con l'incendio della Rocca degli Alberi.\nLa scomunica e la \"crociata\" contro Ezzelino.\nL'improvvisa scomparsa di Federico II, avvenuta nel 1250, indebol\u00ec politicamente Ezzelino III, che a partire da tale data divenne pi\u00f9 sospettoso e violento, per cui venne accusato di efferatezze ed eresia e scomunicato nel 1254 da papa Alessandro IV, grande avversario della fazione ghibellina, che sperava di sbarazzarsi in tal modo di un formidabile ostacolo alla sua politica anti-imperiale. Il papa in verit\u00e0 aveva massimamente a cuore il suo potere temporale, posto in sommo pericolo in quanto lo Stato Pontificio si trovava in mezzo al territorio controllato dall'imperatore Federico II, che era re di Sicilia e di Gerusalemme per parte di madre e re d'Italia e di Germania; sostenere le ragioni dei Comuni significava tentare di contenere il pericolo del potere imperiale rispetto al potere temporale del papato. Nel mese di marzo 1256 Azzo VII d'Este, podest\u00e0 a vita di Ferrara, ricevette da Filippo, arcivescovo di Ravenna, l'incarico di condurre una \"crociata\" contro Ezzelino, padrone assoluto di Belluno, Feltre, Padova, Verona e Vicenza, mentre Treviso era sotto il dominio di suo fratello Alberico. Solo Trento, conquistata da Ezzelino III nel 1241, era nel frattempo riuscita stabilmente a liberarsi nel 1255, mentre l'anno seguente la rivolta del piccolo centro di Cologna Veneta, presso Verona, guidata da Jacopo Bonfado, fu rapidamente soffocata nel sangue da Ezzelino. Alla \"crociata\" contro Ezzelino III parteciparono, partendo dalla Torre delle Bebbe, il presidio veneziano, i soldati di Venezia, Bologna, Mantova, il conte di Sambonifacio e molti altri signori. Mentre Ezzelino era occupato nella conquista di Brescia, i \"crociati\" di Azzo VII si impadronirono il 20 giugno 1256 di Padova. I \"crociati\" dal canto loro non seppero approfittare del loro vantaggio nel corso della prima fase della guerra contro Ezzelino III perch\u00e9 le loro forze erano sparse e i loro signori divisi. Per ben due anni si trascin\u00f2 pertanto una guerra di agguati e mischie sanguinose, durante i quali Ezzelino III riusc\u00ec a impadronirsi di Brescia nel 1258.\nLe amicizie e le alleanze sulle quali Ezzelino III da Romano contava, gradatamente gli vennero comunque meno e se il fratello (con cui era entrato in litigio nel 1239) si riaccost\u00f2 a lui, vecchi alleati e amici \u2013 come Oberto II Pallavicino \u2013 finirono col raggiungere le file dei \"crociati\", promettendo denaro e uomini per abbatterlo. Ghibellini e guelfi si trovarono cos\u00ec uniti e una peculiare alleanza fu dunque stretta tra le due fazioni l'11 giugno 1259. Ma che le ragioni dello scontro fossero per\u00f2 essenzialmente politiche lo dimostra il fatto che Ezzelino fosse invocato dai ghibellini di Milano per contrastare i guelfi. Pass\u00f2 pertanto l'Oglio e l'Adda con un forte esercito, per tentare di impadronirsi di Monza e Trezzo. Il popolo milanese a sua volta rispose armandosi e andandogli incontro. Oberto II Pallavicino, a capo dei cremonesi, e il marchese d'Este, a capo dei ferraresi e dei mantovani, si impadronirono di Cassano d'Adda e tagliarono ogni possibilit\u00e0 di ritirata ad Ezzelino. Ezzelino III fu quindi sconfitto dopo una strenua battaglia il 16 settembre 1259 a Cassano d'Adda dalla lega guelfa di Azzo VII d'Este, in cui riport\u00f2 gravi ferite, che la tradizione vuole gli fossero state inferte dal bresciano Mazzoldo Lavellongo, per vendicare il fratello Marco, fatto torturare, mutilare ed accecare da Ezzelino. Ezzelino venne catturato e portato a Soncino, dove spir\u00f2 il 27 settembre, a 65 anni di et\u00e0, rifiutando sacramenti e medicine. Fu sepolto in un luogo non precisato di Soncino.\nA Soncino ancora oggi ogni settimana si ricorda la sua morte con il rintocco di una campana e si favoleggia circa il fatto che sia stato sepolto con il suo tesoro. Suo fratello Alberico, catturato nel suo castello di San Zenone dai vincitori, fu trucidato insieme alla sua famiglia, comprese donne e bambini.\nL'uomo.\nUnito alla sorte dell'imperatore Federico II e del casato svevo, egli trasse da questa sua posizione nuove ragioni di dominio, vigilando affinch\u00e9 la sua potenza non venisse attaccata dall'esterno. Requis\u00ec ai padovani da lui banditi i castelli di Agna e Brenta, mandando a morte tutti coloro che li custodivano. Incamer\u00f2 diversi castelli del marchese d'Este e del conte di Sambonifacio e, estendendo le sue conquiste alla provincia di Treviso, aveva a suo tempo assoggettato Feltre e Belluno, mantenendo nell'obbedienza i suoi sudditi antichi e nuovi, costruendo prigioni nelle quali rinchiudeva i numerosi nemici. Ezzelino III rappresent\u00f2 di fatto le fortune sconfitte dell'impero e della parte ghibellina e non \u00e8 dato fissare con precisione e affidabilit\u00e0 storica rigidi confini tra la sua ferocia e la sua forte (ma soccombente) visione politica, nonch\u00e9 le sue notevoli peculiarit\u00e0 politico-militari che ne decreteranno fatalmente l'impopolarit\u00e0 della successiva storiografia, tutt'altro che filo-imperiale. Oggetto alla sua morte di una pesante \"damnatio memoriae\" voluta dai poteri religiosi anti-ghibellini ma pure dalle citt\u00e0 confederate che si spartirono le sue ricchezze, Ezzelino III non fu certo pi\u00f9 feroce, in particolare prima del 1250, degli altri signori dell'epoca: politicamente, anzi, anticip\u00f2 con una vera politica regionale le forme di organizzazione politica signorile e rinascimentale, che nasceranno proprio per superare gli eterni conflitti delle oligarchie dei mercanti e banchieri che governavano i Comuni. Senza contare che alla sua corte si esercitava un attento mecenatismo culturale per il quale trovarono qui rifugio i poeti provenzali in fuga dal sud della Francia (dove infuocava la persecuzione della Chiesa contro gli albigesi, tra i quali Uc de Saint Circ, la prima figura europea di poeta di corte. E non si pu\u00f2 negare allo stesso Ezzelino III la pre-paternit\u00e0 del Veneto, attuata con gli ordinamenti e l'unit\u00e0 politica, tanto che qualche autore moderno arriva a sostenere che se il binomio Federico-Ezzelino fosse stato vincente il Veneto sarebbe diventato non gi\u00e0 una regione d'Italia ma un Land tedesco.\nRolandino da Padova, storico e giurista padovano di formazione bolognese, figlio di notaio, egli stesso notaio, scrisse una cronaca degli anni di Ezzelino a Padova, commissionata dalle autorit\u00e0 ecclesiastiche anti-ghibelline, approvata dall'Universit\u00e0 di Padova e presentata con una cerimonia nel 1262, presso il chiostro della chiesa di Sant'Urbano.\nDante Alighieri nella \"Divina Commedia\" lo colloc\u00f2 all'Inferno, sommerso in un fiume di sangue, nel girone riservato a coloro che furono violenti contro il prossimo:\nTuttavia lo fa celebrare da sua sorella Cunizza in Paradiso, nel cielo degli spiriti amanti.\nAlbertino Mussato, pre-umanista padovano e contemporaneo di Dante, dedica al personaggio di Ezzelino la tragedia \"Eccerinide\". Nell\"'Eccerinide\", modellata sulle tragedie senecane, \u00e8 narrata l'ascesa e la caduta di Ezzelino e del fratello. Per tale opera gli furono prestati numerosi riconoscimenti, culminati nel 1315 con una cerimonia ufficiale a Padova, presso il Collegio dei Giudici. Tale evento, riferitoci dal cronista dell'epoca Giovanni da Nono, aveva un valore simbolico, sia accademico che civile. Infatti la passata minaccia ezzeliniana era paragonata al timore dell'invasione di Padova da parte delle truppe dell'imperatore Arrigo VII e di Cangrande della Scala.\nIl cronista Salimbene de Adam definisce Ezzelino gran massacratore di uomini e temuto addirittura pi\u00f9 del diavolo (\u00ab\"Hic plus quam diabolus timebatur\"\u00bb). Tutte queste caratteristiche sono oggetto di disputa fra gli storici, che talora ne esaltano le capacit\u00e0 politiche e talaltra ne sottolineano l'inflessibilit\u00e0 del carattere e la sua totale mancanza di scrupoli etici.\nCerto \u00e8 l'irriducibile particolarismo dei Comuni, contro i quali lott\u00f2 Ezzelino, spesso instabili e violenti, e le istanze corporative che li dominavano, se successivamente furono la forza dell'Italia nel primo Rinascimento, saranno pure un fortissimo limite per la costruzione nazionale italiana, mentre nel resto d'Europa durante quel secolo furono proprio le figure dei re quelle attorno ai quali si costruirono mercati nazionali e societ\u00e0 nazionali.\nNel 1630 Alessandro Tassoni dedic\u00f2 l'intero canto VIII del suo poema eroicomico, \"La secchia rapita\", ad Ezzelino.\nViene citato ne \"Il ritratto di Dorian Gray\":\nDiscendenza.\nEzzelino si spos\u00f2 quattro volte:\nEzzelino ebbe un figlio naturale, Pietro, che fece imprigionare nel 1246 nel castello di Angarano."}
{"id": "696165", "revid": "1573940", "url": "https://it.wikipedia.org/wiki?curid=696165", "title": "Casuariidae", "text": "I Casuaridi (Casuariidae ) sono una famiglia di uccelli dell'ordine Casuariiformes, che comprende un unico genere vivente, con 3 specie.\nDistribuzione e habitat.\nAustralia e Nuova Guinea"}
{"id": "696168", "revid": "1610933", "url": "https://it.wikipedia.org/wiki?curid=696168", "title": "Arpia americana", "text": ""}
{"id": "696169", "revid": "984922", "url": "https://it.wikipedia.org/wiki?curid=696169", "title": "Cantone di Beaumont-Hague", "text": "Il Cantone di Beaumont-Hague era una divisione amministrativa dell'Arrondissement di Cherbourg-Octeville.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "696170", "revid": "767487", "url": "https://it.wikipedia.org/wiki?curid=696170", "title": "Vain", "text": "I Vain sono un gruppo sleaze/hair metal formato a San Francisco nel 1985.\nAnche se mai popolari come i Guns N' Roses, i Vain furono uno dei pilastri dello sleaze metal dei fine anni 80, grazie alle sonorit\u00e0 crude e al songwriting del frontman Davy Vain. Dischi come il capolavoro \"No Respect\" (1989) rappresentano tutt'oggi uno dei riferimenti dello sleaze glam metal americano, nonch\u00e9 uno dei miglior dischi del genere in questione.\nStoria.\nLa band venne formata dal cantante Davy Vain nel 1985 a Los Angeles. La band comprendeva Davy Vain (voce), Jamie \"Rose\" Scott (chitarra), Danny West (chitarra), Ashley Mitchell (basso) e Tom Rickard (batteria). Il chitarrista Jamie Scott (Chuck Mooney) fu membro della band Vicious Rumors.\nInizialmente esordirono suonando a concerti attorno a San Francisco come al club The Stone, di supporto a band come Poison e Guns N' Roses.\nLa loro prima demo venne prodotta dal tastierista di Alice Cooper Paul Horowitz.\nIl successo inizi\u00f2, e i Vain apparirono su noti giornali heavy metal come \"Kerrang!\" e \"Metal Forces\" che gli dedicarono articoli ancora prima che essi firmassero con una \"major\" label. \"Kerrang!\" gli dedic\u00f2 la copertina e sei pagine, oltre ad altri articoli successivi.\nFirmarono per la Island Records e nel settembre 1989 debuttarono con l'album \"No Respect\" prodotto da Paul Nortfield (gi\u00e0 produttore di Rush e Queensr\u00ffche). Il disco venne accolto ottimamente dalla critica specializzata. Da questo vennero estratti i brani \"\"Beat The Bullet\" e \"Who's Watching Who\"\", trasmessi poi da MTV e dalle radio. Nel novembre dello stesso anno la band suon\u00f2 anche in un tour europeo al fianco degli Skid Row e qualche mese dopo in Giappone come headliner.\nNel 1991, venne registrato il loro secondo album \"All Those Strangers\" prodotto da Jeff Hendrikson, ma la Island Records abbandon\u00f2 la band. I nastri vennero cos\u00ec accantonati ed il lavoro non venne mai ufficialmente pubblicato tranne qualche bootleg delle sessioni registrato in scarsissima qualit\u00e0.\nIl periodo di successo per la band sembrava calare a causa delle nuove tendenze musicali capeggiate dal grunge e l'alternative rock che fecero crollare le tendenze dell'heavy metal.\nAmareggiati, West e Rickard abbandonarono il progetto nel tardo 1991 e raggiunsero la band Shine.\nIl chitarrista Shawn Rorie e l'ex batterista dei Guns N' Roses Steven Adler si unirono alla band, ma la formazione cambi\u00f2 nome in \"Roadcrew\" (la vecchia band di Adler dove militavano anche Slash e Duff McKagan nel periodo precedente ai Guns N'Roses). Il progetto ebbe breve durata, a causa dei problemi di Adler con la droga e anche a causa del mancato interesse da parte delle \"major\", ma qualche brano dei Roadcrew verr\u00e0 inserito in alcuni album successivi dei riformati Vain.\nNel 1993 la band si riun\u00ec con Vain, James Scott, Danny West, Ashley Mitchell e il nuovo entrato Danny Fury proveniente dai The Lords of the New Church e Kill City Dragons. Con questa formazione realizzarono l'album \"Move on It\", edito per\u00f2 solo in Giappone per la Polystar Records nel novembre 1993, per poi trovare l'etichetta indipendente britannica Heavy Metal Records disposta alla pubblicazione. L'album includeva tre brani estratti dall'esperienza con i \"nuovi\" Roadcrew, e anche il brano \"\"Planet's Turning\" estratto dalle sessioni di \"All Those Strangers\". Il platter \u00e8 l'ennesima dimostrazione di classe compositiva con canzoni di livello assoluto che lo pongono senza dubbio tra le uscite discografiche di maggior spessore di quell'anno.\nVain e Mitchell rimasero gli unici membri originali, e Louie Senor sostitu\u00ec Danny Fury.\nL'album \"Fade\", venne realizzato in Giappone per la Polystar Records nel marzo 1995. In quest'album venne inserita la traccia \"Shooting Star\", anche questa ripescata dall'irrealizzato \"All Those Strangers\" e la traccia \"Can't Get Back\" ripresa dai lavori nei nuovi Roadcrew.\nQuesto album mostra un passaggio a sonorit\u00e0 pi\u00f9 mature e venne ben accolto dalla critica. La band viene ormai considerata dalla stampa di settore come una delle band pi\u00f9 sottovalutate del genere e Fade ne \u00e8 l'ulteriore conferma.\nLa SaRaya Recordings pubblic\u00f2 l'album \"Fade\" nrgli USA nel 1996 mentre la Revolver Records distribu\u00ec l'album in Europa.\nIl chitarrista Danny West realizz\u00f2 un album solista nel 1995 intitolato \"Taste the Sounds\" per la Geron Records, e venne pubblicato solo in Giappone.\nNel 2000 Davy Vain, con la partecipazione di Scott, Mitchell e Senor, pubblic\u00f2 l'album solista \"In from Out of Nowhere\"\", e cerc\u00f2 lavoro come produttore discografico. Egli contribu\u00ec alla produzione dell'album d'esordio dei Death Angel \"The Ultra-Violence\" nel 1987. Nel 2002 partecip\u00f2 anche alla produzione dell'album \"Stripped\" di Christina Aguilera.\nNel 2005 i Vain videro una leggera rinascita; la Gott Discs rimasterizz\u00f2 il debut album \"No Respect\" distribuendolo in tutto il mondo nel gennaio 2005. Seguirono tour in Europa nel maggio dello stesso anno. La band realizz\u00f2 anche un nuovo album \"On the Line\" che ricevette critiche positive. Il tour britannico (supportato dai Red Star Rebels e New Generation Superstars) ottenne ottimi riscontri, venendo citato anche dalla rivista Kerrang!."}
{"id": "696171", "revid": "767487", "url": "https://it.wikipedia.org/wiki?curid=696171", "title": "Cantone di Bricquebec", "text": "Il Cantone di Bricquebec \u00e8 una divisione amministrativa dell'Arrondissement di Cherbourg-Octeville.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 33 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "696173", "revid": "984922", "url": "https://it.wikipedia.org/wiki?curid=696173", "title": "Cantone di Cherbourg-Octeville-Nord-Ovest", "text": "Il Cantone di Cherbourg-Octeville-Nord-Ovest era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Cherbourg-Octeville."}
{"id": "696175", "revid": "984922", "url": "https://it.wikipedia.org/wiki?curid=696175", "title": "Cantone di Cherbourg-Octeville-Sud-Est", "text": "Il Cantone di Cherbourg-Octeville-Sud-Est era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Cherbourg-Octeville."}
{"id": "696176", "revid": "75775", "url": "https://it.wikipedia.org/wiki?curid=696176", "title": "Star Trek Enterprise", "text": ""}
{"id": "696177", "revid": "580533", "url": "https://it.wikipedia.org/wiki?curid=696177", "title": "Mikl\u00f3s N\u00e9meth", "text": "Era uno dei capi del Partito Socialista Operaio Ungherese, l'ex-partito comunista dell'Ungheria in carica negli anni tumultuosi che portarono alla caduta del comunismo negli stati dell'Europa orientale e centrale.\nCome Primo ministro, N\u00e9meth prese la controversa decisione di permettere ai cittadini della Germania Est di scappare dal Paese attraverso il confine con l'Ungheria verso la Germania Ovest. Questa decisione aiut\u00f2 fortemente la caduta del Muro di Berlino il 9 novembre 1989.\nDopo aver abbandonato l'incarico nel 1990, N\u00e9meth divenne vicepresidente della Banca Europea per la Ricostruzione e lo Sviluppo, con sede a Londra, l'istituzione finanziaria stabilita dalla comunit\u00e0 internazionale per aiutare i paesi dell'ex-blocco sovietico e l'Unione Sovietica stessa nella loro transizione verso economie di mercato democratiche. Lasci\u00f2 la Banca nel 2000 per tornare in Ungheria, dove tent\u00f2 di diventare lo sfidante alla carica di Primo ministro per il Partito Socialista Ungherese, ma senza successo."}
{"id": "696178", "revid": "984922", "url": "https://it.wikipedia.org/wiki?curid=696178", "title": "Cantone di Cherbourg-Octeville-Sud-Ovest", "text": "Il Cantone di Cherbourg-Octeville-Sud-Ovest era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cherbourg-Octeville e i comuni di"}
{"id": "696179", "revid": "287204", "url": "https://it.wikipedia.org/wiki?curid=696179", "title": "Miklos Nemeth", "text": ""}
{"id": "696181", "revid": "198277", "url": "https://it.wikipedia.org/wiki?curid=696181", "title": "Campionato Interregionale 1983-1984", "text": "Il Campionato Interregionale 1983-1984 fu la 36\u00aa edizione del campionato di categoria e il V livello del calcio italiano.\nStagione.\nAggiornamenti.\nIl , neo retrocesso, non si iscrive al campionato e riparte dalla Prima Categoria.&lt;br&gt;Il Ligny Trapani cambia denominazione iscrivendosi col nome di Pro Trapani\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nIl San Lazzaro \u00e8 una rappresentativa della citt\u00e0 di San Lazzaro di Savena.\nClassifica finale.\nLegenda:\nRegolamento:\nGirone E.\nIl Rosignano \u00e8 una rappresentativa della citt\u00e0 di Rosignano Marittimo.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nL'Elettrocarbonium \u00e8 una rappresentativa della citt\u00e0 di Narni Scalo.\nClassifica finale.\nLegenda:\nRegolamento:\nGirone H.\nIl Rifo Sud \u00e8 una compagine della citt\u00e0 di Marcianise.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nGirone L.\nLa Polisportiva Mola era una rappresentativa della citt\u00e0 di Mola di Bari.&lt;br&gt;Il Real Genzano era una rappresentativa della citt\u00e0 di Genzano di Lucania.\nClassifica finale.\nLegenda:\nRegolamento:\nGirone M.\nClassifica finale.\nLegenda:\nRegolamento:\nNote:\nGirone N.\nIl Montalbo \u00e8 una rappresentativa della citt\u00e0 di Siniscola.&lt;br&gt;Il San Marco \u00e8 una rappresentativa della citt\u00e0 di Cabras. \nClassifica finale.\nLegenda:\nRegolamento:\nNote:"}
{"id": "696182", "revid": "287204", "url": "https://it.wikipedia.org/wiki?curid=696182", "title": "Cantone di \u00c9queurdreville-Hainneville", "text": "Il Cantone di \u00c9queurdreville-Hainneville \u00e8 una divisione amministrativa dell'Arrondissement di Cherbourg.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 comuni a un solo comune.\nComposizione.\nI 6 comuni facenti parte prima della riforma del 2014 erano:\nDal 2015 comprende il solo comune di \u00c9queurdreville-Hainneville"}
{"id": "696183", "revid": "125428237", "url": "https://it.wikipedia.org/wiki?curid=696183", "title": "Giunone", "text": "Giunone \u00e8 una divinit\u00e0 della religione romana, legata al ciclo lunare dei primitivi popoli italici.\nDescrizione.\nGiunone era l'antica divinit\u00e0 del matrimonio e del parto, spesso rappresentata nell'atto di allattare, la quale assunse, in seguito, le funzioni di protettrice dello Stato. Dagli antichi Romani, infatti, fu gradualmente assimilata alla Era della mitologia greca, divenendo la moglie di Giove, quindi la pi\u00f9 importante divinit\u00e0 femminile. Assieme a Giove e Minerva formava la cosiddetta Triade Capitolina. Figlia, come Giove, di Saturno e Opi, corrispondenti nella mitologia greca a Crono e Rea. Giunone era anche la protettrice degli animali, in particolare era a lei sacro il pavone.\nNemica di Troia.\nSi narra che Giunone fosse nemica giurata dei Troiani per tre motivi mitici:"}
{"id": "696184", "revid": "767487", "url": "https://it.wikipedia.org/wiki?curid=696184", "title": "Cantone di Montebourg", "text": "Il Cantone di Montebourg era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "696186", "revid": "78273", "url": "https://it.wikipedia.org/wiki?curid=696186", "title": "Leon Kamenev", "text": ""}
{"id": "696188", "revid": "767487", "url": "https://it.wikipedia.org/wiki?curid=696188", "title": "Cantone di Les Pieux", "text": "Il Cantone di Les Pieux \u00e8 una divisione amministrativa dell'Arrondissement di Cherbourg-Octeville.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 29 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "696190", "revid": "767487", "url": "https://it.wikipedia.org/wiki?curid=696190", "title": "Cantone di Quettehou", "text": "Il Cantone di Quettehou era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "696191", "revid": "767487", "url": "https://it.wikipedia.org/wiki?curid=696191", "title": "Cantone di Saint-Pierre-\u00c9glise", "text": "Il Cantone di Saint-Pierre-\u00c9glise era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "696192", "revid": "984922", "url": "https://it.wikipedia.org/wiki?curid=696192", "title": "Cantone di Saint-Sauveur-le-Vicomte", "text": "Il Cantone di Saint-Sauveur-le-Vicomte era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "696194", "revid": "984922", "url": "https://it.wikipedia.org/wiki?curid=696194", "title": "Cantone di Sainte-M\u00e8re-\u00c9glise", "text": "Il Cantone di Sainte-M\u00e8re-\u00c9glise era una divisione amministrativa dell'Arrondissement di Cherbourg-Octeville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "696195", "revid": "287204", "url": "https://it.wikipedia.org/wiki?curid=696195", "title": "Cantone di Tourlaville", "text": "Il Cantone di Tourlaville \u00e8 una divisione amministrativa dell'Arrondissement di Cherbourg.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 4 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "696196", "revid": "78273", "url": "https://it.wikipedia.org/wiki?curid=696196", "title": "Nikolaj Bukharin", "text": ""}
{"id": "696197", "revid": "287204", "url": "https://it.wikipedia.org/wiki?curid=696197", "title": "Cantone di Valognes", "text": "Il Cantone di Valognes \u00e8 una divisione amministrativa dell'Arrondissement di Cherbourg.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 31 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "696200", "revid": "132266", "url": "https://it.wikipedia.org/wiki?curid=696200", "title": "Dieta nazionale del Giappone", "text": "La \u00e8 l'organo legislativo del Giappone.\n\u00c8 composta da due camere: la Camera dei rappresentanti e la Camera dei consiglieri. Entrambe le camere della Dieta sono direttamente elette con un sistema di voto parallelo. Capita spesso che gli elettori siano chiamati a votare per una sola delle camere. Oltre che dell'adozione delle leggi, la Dieta \u00e8 formalmente responsabile della scelta del primo ministro. Il Palazzo della Dieta Nazionale \u00e8 situato in Nagatacho, Chiyoda, Tokyo.\nComposizione.\nLa Camera dei rappresentanti conta 475 membri (dal 2017) eletti ogni quattro anni. Pu\u00f2 essere sciolta anzitempo se il primo ministro, o gli stessi membri, decidono di tenere un'elezione anticipata prima del termine della legislatura (articolo 7 della Costituzione del Giappone). La Camera dei consiglieri conta 242 membri con un mandato di sei anni; ogni tre anni si ha il rinnovo della met\u00e0 dei consiglieri.\nPossono diventare membri della Dieta:\nNessuno pu\u00f2 essere membro contemporaneamente di entrambe le camere. Nessun membro pu\u00f2 essere costretto alle dimissioni se non con una decisione approvata dai due terzi dei membri della camera di appartenenza.\nOgni cittadino di almeno 18 anni (la maggiore et\u00e0 in Giappone) pu\u00f2 votare in occasione delle elezioni. Entrambe le camere della Dieta sono elette con un sistema di voto parallelo. Ci\u00f2 significa che i seggi da assegnare in ogni elezione sono divisi in due gruppi, per ciascuno dei quali si procede con un metodo diverso; la maggiore differenza tra le camere sta nella consistenza dei due gruppi e nel modo in cui vengono assegnati i seggi. Agli elettori \u00e8 richiesto anche di esprimere due voti, uno per il singolo candidato in una circoscrizione, e uno per il partito. Il sistema di voto parallelo giapponese non deve essere confuso con il sistema misto usato in molti altri paesi.\nLa Costituzione del Giappone non specifica il numero dei membri di ciascuna camera della Dieta, n\u00e9 il sistema elettorale, n\u00e9 i requisiti necessari per il diritto di voto, permettendone perci\u00f2 la determinazione per legge. \u00c8 garantito comunque il suffragio universale e la segretezza del voto. Essa insiste anche sul fatto che la legge elettorale non discrimini \u00ab...per razza, credo, sesso, stato sociale, origini familiari, educazione, propriet\u00e0 o reddito\u00bb.\nGeneralmente, le modalit\u00e0 di elezione della Dieta sono regolate da leggi approvate dalla Dieta stessa. Siccome il Partito Liberal Democratico, che ha governato il Giappone per la maggior parte del dopoguerra, trae molto sostegno dalle aree rurali, esse sono state spesso sovra-rappresentate rispetto alle aree urbane. La Corte suprema inizi\u00f2 ad esercitare il controllo giurisdizionale sulla proporzionalit\u00e0 delle leggi elettorali dopo la decisione Kurokawa del 1976, invalidando un'elezione in cui un distretto della Prefettura di Hy\u014dgo era rappresentato cinque volte di pi\u00f9 di un altro distretto nella Prefettura di Osaka. La Corte suprema ha da allora stabilito che il maggior divario elettorale possibile per la legge giapponese \u00e8 di 3 a 1, e che ogni divario maggiore tra due distretti \u00e8 una violazione dell'articolo 14 della Costituzione.\nPoteri.\nL'articolo 41 della Costituzione descrive la Dieta nazionale come \"il massimo organo del potere statale\" e \"il solo organo legislativo dello Stato\". Questa frase \u00e8 in fortissimo contrasto con quella della Costituzione Meiji, che descriveva l'imperatore come l'unico ad esercitare il potere legislativo con il consenso della Dieta. Le responsabilit\u00e0 della Dieta includono non soltanto l'adozione di leggi ma anche l'approvazione del bilancio nazionale annuale preparato dal Governo e la ratifica dei trattati internazionali. Pu\u00f2 anche proporre modifiche alla Costituzione che, se approvate, devono essere presentate al popolo in un \"referendum\". La Dieta pu\u00f2 condurre \"indagini in relazione al Governo\" (articolo 62). Il primo ministro deve essere designato da una risoluzione della Dieta, in quanto \u00e8 stabilito il principio della supremazia del potere legislativo su quello esecutivo (articolo 67). Il governo pu\u00f2 anche essere sfiduciato dalla Dieta se viene approvata una mozione di sfiducia, presentata da almeno 50 membri della Camera dei rappresentanti. I membri del governo, inclusi il primo ministro e i membri del gabinetto, sono tenuti a comparire davanti alle commissioni investigative della Dieta e a rispondere alle interrogazioni parlamentari. La dieta ha inoltre il potere di mettere in stato di accusa i giudici sospettati di condotta criminale o irregolare.\nNella maggior parte delle circostanze, una proposta diventa legge se approvata da entrambe le camere della Dieta e quindi promulgata dall'imperatore. Questo ruolo dell'imperatore \u00e8 simile a quello della Sanzione Regia in qualche altro paese; in ogni modo l'imperatore non pu\u00f2 rifiutarsi di promulgare una legge e per questo il suo ruolo legislativo \u00e8 puramente formale.\nLa Camera dei rappresentanti \u00e8 la camera pi\u00f9 potente della Dieta. Mentre la Camera dei rappresentanti normalmente non pu\u00f2 imporsi sulla Camera dei consiglieri per una legge, la Camera dei consiglieri pu\u00f2 solo ritardare l'approvazione del bilancio o un trattato internazionale gi\u00e0 approvato dalla Camera dei rappresentanti, e non ha quasi alcun potere di impedire alla camera bassa di scegliere qualunque primo ministro di suo gradimento. Inoltre, una volta in carica, il primo ministro ha bisogno solo della fiducia della camera bassa per continuare a governare. La Camera dei rappresentanti pu\u00f2 imporsi sulla camera alta nelle seguenti circostanze:\nAttivit\u00e0.\nSecondo la Costituzione, deve essere convocata almeno una sessione della Dieta ogni anno. Tecnicamente solo la Camera dei rappresentanti \u00e8 \"sciolta\" prima delle elezioni, ma mentre la camera bassa \u00e8 sciolta, la Camera dei consiglieri \u00e8 solitamente 'chiusa'. L'imperatore compie entrambi gli atti di convocazione della Dieta e scioglimento della Camera dei rappresentanti \"su consiglio\" del Gabinetto. In caso di urgenza, il Gabinetto pu\u00f2 convocare la Dieta per una sessione straordinaria che pu\u00f2 essere richiesta da un quarto dei membri di entrambe le camere. All'inizio di ogni sessione parlamentare l'imperatore legge, seduto sull'apposito trono nella Camera dei consiglieri, uno speciale discorso che illustra il programma di lavoro del governo per l'anno a venire.\nIl numero minimo di membri presenti per poter operare \u00e8 di un terzo per ogni camera; le proposte di legge rimangono in aula fino a quando non vengono rifiutate da almeno i due terzi dei presenti. Ogni camera elegge il proprio presidente che esercita il suo diritto di voto in caso di pareggio. I membri di entrambe le camere godono di alcune protezioni contro l'arresto mentre la Dieta \u00e8 in sessione; i discorsi pronunciati e i voti espressi nella Dieta godono dei privilegi parlamentari. Ogni camera della Dieta adotta il proprio regolamento parlamentare ed ha la responsabilit\u00e0 di disciplinare i propri membri. Un membro pu\u00f2 essere espulso, ma solo con un voto adottato con la maggioranza dei due terzi. Ogni membro del Gabinetto ha il diritto di presentarsi in entrambe le camere della Dieta per discutere delle proposte di legge, ed entrambe le camere hanno il diritto di convocare i membri del Gabinetto.\nStoria.\nIl primo organo legislativo della storia moderna del Giappone \u00e8 stata la Dieta imperiale (\u5e1d\u570b\u8b70\u4f1a; \"Teikoku\" \"Gikai\"), prevista dalla Costituzione Meiji, attiva dal 1889 al 1947. La Costituzione Meiji fu adottata l'11 febbraio 1889, e la prima riunione della Dieta imperiale fu il 29 novembre 1890 anno in cui entr\u00f2 in vigore la costituzione. La Dieta consisteva di una Camera dei rappresentanti e di una Camera dei pari (\u8cb4\u65cf\u9662; \"Kizokuin\"). La Camera dei rappresentanti era eletta direttamente a suffragio limitato; il suffragio universale maschile fu introdotto nel 1925. La Camera dei pari, sull'esempio della Camera dei lord, era composta dagli appartenenti agli alti ranghi nobiliari.\nLa parola \"dieta\" deriva dal latino ed era usata comunemente per indicare un'assemblea nella Germania medievale. La Costituzione Meiji era largamente basata sul modello di monarchia costituzionale prussiano del diciannovesimo secolo, e la nuova Dieta fu modellata in parte sul Reichstag e in parte sul modello Westminster britannico. A differenza della moderna costituzione del Giappone, la Costituzione Meiji dava un vero ruolo politico all'Imperatore, anche se nella pratica i poteri dell'imperatore erano esercitati da un gruppo di oligarchi chiamati \"genr\u014d\".\nPer diventare legge, una proposta di legge o di emendamento costituzionale doveva avere l'approvazione sia della Dieta, sia dell'imperatore. Questo significava che L'Imperatore, nonostante non potesse pi\u00f9 legiferare per decreti, deteneva ancora un diritto di veto sulla Dieta. L'imperatore aveva inoltre una completa libert\u00e0 nella scelta del primo ministro e del Gabinetto, e per questo, sotto la Costituzione Meiji, vennero spesso designati primi ministri che non godevano della fiducia della Dieta. La Dieta imperiale era limitata anche nel controllo del bilancio. Essa aveva infatti solo il diritto di rifiutare le proposte di bilancio del Governo e non quello di proporre emendamenti: in questo modo, quando la Dieta respingeva la proposta di bilancio e non ne veniva formulata una nuova, era automaticamente prorogato il bilancio dell'anno precedente.\nLa Costituzione del Giappone del dopoguerra, adottata nel 1947, cre\u00f2 un sistema pi\u00f9 democratico e ribattezz\u00f2 l'organo legislativo \"Dieta nazionale\". Il suffragio fu esteso alle donne per la prima volta e la Camera dei pari fu abolita e sostituita dalla Camera dei consiglieri ad elezione diretta. L'Imperatore fu ridotto al suo presente ruolo, puramente cerimoniale, e la Dieta si dichiar\u00f2 \"il massimo organo del potere statale\" (Articolo 41). Tutte le elezioni per la Dieta sono state tenute con il sistema del voto singolo non trasferibile.\nIl sistema proporzionale per la Camera dei consiglieri, introdotto nel 1982, fu la prima importante riforma elettorale del dopoguerra. Invece di scegliere singoli candidati all'interno delle circoscrizioni, come era in precedenza, gli elettori dovevano semplicemente indicare il partito di propria preferenza. I candidati consiglieri erano inseriti nelle liste preparate dai partiti prima delle elezioni e venivano eletti sulla base della quota di voti ottenuta dai partiti su base nazionale. Questo sistema venne introdotto per ridurre le eccessive spese che i candidati sostenevano per le campagne elettorali nelle singole circoscrizioni. I critici accusano questo sistema di portare benefici solo ai due maggiori partiti, quello liberal-democratico (LDP) e quello socialista che, in effetti, furono i fautori di detta riforma.\nNel 1994 un sistema del genere fu introdotto per la met\u00e0 dei membri della Camera dei rappresentanti. Quando i liberal-democratici tornarono al governo nel 1996, il sistema venne modificato nei numeri attuali."}
{"id": "696211", "revid": "716642", "url": "https://it.wikipedia.org/wiki?curid=696211", "title": "Humberto Maschio", "text": "Caratteristiche tecniche.\nGiocatore.\nInizi\u00f2 la carriera da regista di centrocampo, divenendo in seguito un interno offensivo dalla spiccata propensione al gol.\nCarriera.\nGiocatore.\nClub.\nAvvi\u00f2 la propria esperienza calcistica in patria, ben figurando con e . Le positive prestazioni attirarono l'interesse dei club europei, con il che lo ingaggi\u00f2 nell'estate 1957. Dopo un biennio inferiore alle aspettative con la squadra felsinea, fu ceduto all'. Un soddisfacente triennio con gli orobici permise al calciatore di ritrovare credibilit\u00e0 agonistica, venendo quindi tesserato dall' di Helenio Herrera nel 1962.\nInizialmente titolare nel ruolo di mezzala destra, dopo un avvio di campionato incerto fu sostituito dal giovane Sandro Mazzola. Relegato quindi tra le riserve, contribu\u00ec comunque da comprimario alla vittoria dello Scudetto, primo trofeo della \"Grande Inter\".\nDopo un'unica stagione in nerazzurro, pass\u00f2 alla con cui vinse la Coppa Italia 1965-1966. La tappa conclusiva della sua carriera coincise col ritorno in patria, militando nuovamente nel Racing che nel 1967 si aggiudic\u00f2 la Copa Libertadores e l'Intercontinentale.\nNazionale.\nProtagonista del successo dell' nel Campionato Sudamericano 1957 \u2014 con 9 realizzazioni che gli valsero, peraltro, il titolo di capocannoniere \u2014 form\u00f2, assieme ai compagni di squadra Sivori e Angelillo, il cosiddetto trio degli \u00abangeli dalla faccia sporca\u00bb (\u00abangeles de la cara sucia\u00bb in spagnolo).\nA seguito della naturalizzazione vest\u00ec anche i colori dell', esordendo in amichevole contro la il 5 maggio 1962. Convocato per il in Cile, disput\u00f2 la gara conosciuta come \"battaglia di Santiago\", in cui un pugno di Leonel S\u00e1nchez ne provoc\u00f2 la frattura del setto nasale. Conta anche una presenza con l'.\nAllenatore.\nTerminata l'attivit\u00e0 agonistica, tra il 1968 e il 1969 fu per breve tempo selezionatore dell'Argentina e poi, nel 1971, allenatore del Racing Club.\nNel 1973 \u00e8 alla guida dell', con cui vince la Coppa Libertadores 1973.\nNel 1974 diviene commissario tecnico della ; torner\u00e0 sulla panchina del Racing nella stagione 1999-2000."}
{"id": "696218", "revid": "287204", "url": "https://it.wikipedia.org/wiki?curid=696218", "title": "Cantone di Br\u00e9hal", "text": "Il Cantone di Br\u00e9hal \u00e8 una divisione amministrativa dell'Arrondissement di Avranches e dell'Arrondissement di Coutances.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 30 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "696223", "revid": "228587", "url": "https://it.wikipedia.org/wiki?curid=696223", "title": "Piramide di Tokyo", "text": "La piramide di Tokyo \u00e8 un progetto di un'enorme struttura multifunzionale nella baia di Tokyo, in Giappone. La sua altezza sar\u00e0 12 volte superiore alla grande piramide di Giza, dovrebbe ospitare circa 750.000 persone e sar\u00e0 alta 2.004 metri. Se verr\u00e0 costruita, rappresenter\u00e0 la pi\u00f9 grande opera mai eseguita dall'uomo, con l'obiettivo di soddisfare la richiesta di spazio a Tokyo.\nL'enorme piramide di Tokyo, \u00e8 mostrata su Discovery Channel e sui documentari \"Megacostruzioni\".\nDimensioni.\nIl perimetro delle fondazioni strutturali sar\u00e0 di 2.800 metri, con una superficie di 8\u00a0km\u00b2.\nLa superficie calpestabile sar\u00e0 di 88\u00a0km\u00b2 con 8 livelli di utilizzo.\nOgni livello ha un'altezza di 250,5 m\nUtilizzo.\nLa destinazione d'uso della ciclopica costruzione sar\u00e0 residenziale, commerciale, ricreativa e di ricerca scientifica.\n50\u00a0km\u00b2 saranno utilizzati per 240.000 unit\u00e0 abitative, sufficienti per 750.000 persone. Ogni costruzione utilizzer\u00e0 fonti di energia rinnovabili proprie (energia solare ed energia eolica). 24\u00a0km\u00b2 saranno assegnati a uffici ed esercizi commerciali, che impiegheranno 800.000 persone. I rimanenti 14\u00a0km\u00b2 saranno utilizzati per la ricerca e tempo libero.\nMateriali e processi costruttivi.\nI materiali utilizzati avranno caratteristiche adatte a sopportare notevoli sollecitazioni: vento, sismi (poich\u00e9 il Giappone \u00e8 situato a ridosso della cosiddetta Cintura di fuoco del Pacifico) e persino tsunami.\nLa struttura esterna della piramide di Tokyo sar\u00e0 aperta agli agenti atmosferici, con il vantaggio di garantire un adeguato ricambio d'aria e consentendo alle unit\u00e0 abitative di sfruttare anche l'energia eolica.\nIl telaio sar\u00e0 realizzato con speciali nanotubi di carbonio, e le ricerche sono tuttora in corso per la loro ottimizzazione per la piramide di Tokyo. Alta resistenza e grande duttilit\u00e0 sono indubbiamente le prerogative richieste a tali materiali, al fine di garantire un alto standard di resistenza e di sicurezza.\nGli elementi strutturali saranno rivestiti con celle solari fotovoltaiche, per convertire la luce del sole in energia elettrica, e apportare un sostanziale contributo per l'alimentazione energetica dell'intero complesso. Si sta studiando analogamente l'energia eolica e persino una metodologia per sfruttare l'energia delle onde dell'oceano.\nIl problema degli tsunami ha comportato complessi studi sulla sicurezza e l'obbiettivo non \u00e8 stato solo quello di garantire una sufficiente resistenza della struttura alle violentissime onde oceaniche di uno tsunami. Gli scienziati intendevano addirittura usare la resistenza della piramide di Tokyo per schermare l'entroterra dai danni catastrofici delle ondate.\nLa tecnica costruttiva \u00e8 stata avanzata da un architetto italiano Dante Bini, che permetter\u00e0 un notevole risparmio di tempo e di risorse rispetto all'utilizzo di una tecnica adoperata da un cantiere di tipo classico. Grossi robot assembleranno la struttura a telaio e con l'impiego di camere d'aria gonfiabili, gli elementi del telaio verranno posizionati fino al primo livello costruttivo.\nI nodi sferici alle connessioni fungono sia da nodi strutturali, sia da punti di snodo veicolare per gli ascensori e altre unit\u00e0 di trasporto elettriche.\nTraffico e costruzioni interne.\nI trasporti sono stati progettati con lungimiranza tecnologica e rigoroso rispetto ambientale. La piramide di Tokyo intende rappresentare il primo esempio tangibile di una citt\u00e0 sul mare in perfetta armonia con la natura, in grado di produrre energia da s\u00e9, senza le nocive immissioni tipiche di una metropoli tradizionale.\nAll'interno della citt\u00e0 infatti il sistema di ascensori trasporta cose e persone con una velocit\u00e0 impressionante attraverso gli elementi strutturali di sostegno, con una deviazione presso le destinazioni secondarie gestite in maniera capillare. Il complesso sistema di gestione del traffico si articola in tre tipologie di veicoli:\nLe abitazioni e gli uffici saranno distribuiti in grattacieli\ndi 30 piani, praticamente sospesi in aria, all'interno della piramide, e attaccati ai nanotubi cavi, che sorreggono l'intero complesso."}
{"id": "696224", "revid": "767487", "url": "https://it.wikipedia.org/wiki?curid=696224", "title": "My Kind of Christmas", "text": "My Kind of Christmas \u00e8 il terzo album in studio e album natalizio della cantante pop statunitense Christina Aguilera, pubblicato nel 2000 dall'etichetta RCA.\nL'album contiene cover di note canzoni e brani inediti di tema natalizio ed \u00e8 stato promosso dai brani \"The Christmas Song\" e \"Christmas Time\"."}
{"id": "696226", "revid": "287204", "url": "https://it.wikipedia.org/wiki?curid=696226", "title": "Die Brucke", "text": ""}
{"id": "696227", "revid": "87971", "url": "https://it.wikipedia.org/wiki?curid=696227", "title": "Virus alieno", "text": ""}
{"id": "696229", "revid": "125601214", "url": "https://it.wikipedia.org/wiki?curid=696229", "title": "Sabato santo", "text": "Il sabato santo \u00e8 il giorno liturgico in cui il culto cristiano celebra il Signore Ges\u00f9 Cristo nel mistero della sua discesa agli inferi.\nLa data del sabato santo \u00e8 mobile in quanto collegata con la data della Pasqua. Inoltre, essendo la Pasqua celebrata in giorni diversi nella Chiesa cattolica e nella Chiesa ortodossa, la data solitamente non coincide nelle varie tradizioni ecclesiastiche.\nLa discesa agli inferi.\nGes\u00f9 Cristo, dopo che il suo corpo tolto dalla croce su cui \u00e8 morto il Venerd\u00ec santo e deposto nel sepolcro viene preservato dalla corruzione grazie alla virt\u00f9 divina, discende agli inferi con la sua divinit\u00e0 e con la sua anima umana, ma non con il suo corpo. Secondo certe tradizioni cristiane resta negli inferi per un tempo corrispondente a circa quaranta ore compiendo la sua vittoria sulla morte e sul diavolo, libera le anime dei giusti morti prima di lui e apre loro le porte del Paradiso. Compiuta tale missione, la divinit\u00e0 e l'anima di Ges\u00f9 si ricongiungono al corpo nel sepolcro: e ci\u00f2 costituisce il mistero della resurrezione, centro della fede di tutti i cristiani, che verr\u00e0 celebrato nella seguente domenica di Pasqua.\nNella Chiesa cattolica.\nIl sabato santo \u00e8 il secondo giorno liturgico del Triduo pasquale, che comincia con la Messa nella Cena del Signore nella sera precedente il Venerd\u00ec santo, e termina con la Domenica di Pasqua, di cui il primo atto liturgico \u00e8 la veglia pasquale.\nIl sabato santo \u00e8 un giorno di silenzio, di raccoglimento, di meditazione, per Ges\u00f9 che giace nel sepolcro. Si attende l'annuncio della risurrezione di Ges\u00f9, annuncio che avverr\u00e0 nella solenne veglia pasquale. Questa si svolger\u00e0 dopo il tramonto del sole ed \u00e8 considerata parte della celebrazione della Domenica di Pasqua, per cui chi vi assiste compie il precetto di partecipare alla messa domenicale.\nUn'antica omelia diceva: \"Oggi sulla terra c'\u00e8 grande silenzio, grande silenzio e solitudine. Grande silenzio perch\u00e9 il Re dorme: la terra \u00e8 rimasta sbigottita e tace perch\u00e9 il Dio fatto carne si \u00e8 addormentato e ha svegliato coloro che da secoli dormivano. Dio \u00e8 morto nella carne ed \u00e8 sceso a scuotere il regno degli inferi.\"\nIl sabato santo \u00e8 perci\u00f2 \"giorno aliturgico\", nel senso che in esso non si celebra la messa, celebrazione che viene indicata alcune volte con il termine \"liturgia\" o \"divina liturgia\", particolarmente nel rito bizantino. Si tratta di un uso improprio di questo aggettivo poich\u00e9 non cessa mai la Liturgia delle Ore.\n\"Soltanto il Venerd\u00ec e il Sabato santo la liturgia romana stabilisce che l'altare sia totalmente spoglio (privo di tovaglia, candelieri, croce, tappeti, ecc.), quale 'icona' della passione del Signore e assenza, in questi giorni austeri, della celebrazione del divin Sacrificio.\"\nLa santa comunione si pu\u00f2 dare soltanto in forma di viatico, cio\u00e8 l'eucaristia impartita a chi \u00e8 in pericolo di vita. Si esclude la celebrazione delle nozze e degli altri sacramenti, eccetto quelli della penitenza e dell'unzione degli infermi. \nLa Chiesa cattolica considera degno di lode protrarre il digiuno ecclesiastico e l'astinenza dalle carni anche per tutto il sabato santo, tuttavia non ne fa un obbligo per i fedeli.\nNella liturgia delle ore secondo il rito romano, questo giorno \u00e8 l'unico sabato in cui si recitano i vespri del giorno, non i primi vespri della domenica che segue. La compieta, che \u00e8 omessa da chi partecipa alla veglia pasquale, \u00e8 per\u00f2 quella che di solito si recita dopo i \"secondi\" vespri della domenica.\nNella Chiesa ortodossa.\nLa Chiesa ortodossa chiama questo giorno il \"Santo e grande sabato\" oppure il \"Grande riposo\"\nNomi nelle varie lingue.\nIl sabato santo viene chiamato in modi differenti nelle varie lingue."}
{"id": "696237", "revid": "4711", "url": "https://it.wikipedia.org/wiki?curid=696237", "title": "Kennett, Missouri", "text": ""}
{"id": "696247", "revid": "1745361", "url": "https://it.wikipedia.org/wiki?curid=696247", "title": "Pelopia", "text": "Pelopia () \u00e8 un personaggio della mitologia greca.\nGenealogia.\nFiglia di Tieste e seconda moglie di Atreo di Micene.\nFu madre di Egisto avuto da un rapporto incestuoso con il padre.\nMitologia.\nSuo padre Tieste era in lotta con Atreo per il trono di Micene ma aveva anche una relazione con Erope, la moglie di Atreo. \nIl rivale, venuto a conoscenza dell'adulterio uccise i figli di Tieste, li cucin\u00f2 e glieli porse da mangiare.\nSolo Pelopia fu risparmiata poich\u00e9, divenuta sacerdotessa della dea Atena, si era recata nella citt\u00e0 di Sicione dove regnava Tesproto. \nUn oracolo consigli\u00f2 a Tieste che se avesse avuto un figlio da Pelopia (sua figlia), quel figlio in seguito avrebbe ucciso Atreo. Cos\u00ec quando Pelopia si rec\u00f2 sulla riva di un fiume per lavarsi i vestiti macchiati di sangue durante un rito sacrificale, Tieste, coprendosi il volto, la sorprese e la violent\u00f2. Ma dimentic\u00f2 la spada che Pelopia tenne con s\u00e9.\nIn seguito Atreo non riconoscendo Pelopia le chiese la mano e seppe la verit\u00e0. Pelopia partor\u00ec Egisto e lo espose.\nIl bambino venne trovato dai pastori e nutrito con latte di capra prima di essere ritrovato da Atreo che lo tenne con s\u00e9 e, una volta cresciuto, gli fu consegnata la spada di Tieste con l'incarico di ucciderlo. \nTieste riconobbe la spada e chiese ad Egisto chi fosse. Egisto chiese alla madre chi fosse quell'uomo e seppe la verit\u00e0. \nPelopia ripresasi la spada si uccise. Egisto uccise Atreo e permise a Tieste di prendere il regno.\nEsegesi.\nPelopia \u00e8 il mezzo attraverso cui si realizza un momento della maledizione che fu inflitta da Mirtilo al suo avo Pelope e che stabil\u00ec che i suoi discendenti sarebbero stati coinvolti in una lunga e sanguinosa faida."}
{"id": "696253", "revid": "2184720", "url": "https://it.wikipedia.org/wiki?curid=696253", "title": "Veglia pasquale", "text": "Nella liturgia della Chiesa cattolica e di altre Chiese, la Veglia pasquale \u00e8 una messa solenne che celebra la risurrezione di Ges\u00f9 e che si tiene dopo il tramonto del Sabato santo e prima dell'alba della domenica di Pasqua.\nPoich\u00e9 celebra la vittoria sul peccato e sulla morte da parte di Ges\u00f9, \u00e8 la celebrazione pi\u00f9 importante dell'anno liturgico: per tali ragioni \u00e8 nota come \"madre di tutte le veglie\", secondo la definizione di sant'Agostino \"mater omnium sanctarum vigiliarum\". \u00c8 inoltre la terza celebrazione peculiare del Triduo pasquale e la pi\u00f9 ricca e lunga liturgia di tutto l'anno.\nImportanza teologica.\nLa Veglia rappresenta il cammino del Popolo di Dio, ben espresso nella Liturgia della Parola, fino al suo compimento: la Resurrezione del Salvatore.\nOrario della celebrazione.\nIl Messale stabilisce in maniera chiara che non si pu\u00f2 incominciare la veglia prima che calino le tenebre. A sostegno di tale affermazione, pone due fatti:\nQuindi, sarebbe, visto il regime di luce estivo, attorno alle 22. Tuttavia, come da tempo si attua in Germania, il Messale ammette di celebrare la Veglia durante la seconda parte della nottata, ossia dalle primissime ore del mattino della Domenica sino alle luci dell'alba.\nStruttura della celebrazione nel rito romano.\nLa Veglia pasquale si articola in quattro parti:\nLiturgia del lucernario.\nLa processione del clero esce dalla chiesa, lasciata completamente al buio, senza luci n\u00e9 candele accese, dal Venerd\u00ec santo. Una volta fuori dalla chiesa, i concelebranti raggiungono un braciere precedentemente preparato, e il celebrante svolge un breve saluto iniziale preceduto dal segno della croce.\nQuindi prende delle braci e le mette nel turibolo e accende, da quella fiamma, il cero pasquale; benedice poi il cero pasquale, tracciandovi una croce, le lettere greche alfa e omega e le cifre dell'anno; prende cinque grani di incenso e li conficca alle quattro estremit\u00e0 e al centro della croce disegnata, a simboleggiare le cinque piaghe gloriose di Cristo, delle mani, dei piedi e del costato.\nQuindi il diacono, portando il cero pasquale, comincia la processione che entrer\u00e0 in chiesa, intonando per la prima volta \"\"Lumen Christi\" (la luce di Cristo), e il popolo risponde \"Deo Gratias\"\" (rendiamo grazie a Dio). Dietro il cero pasquale si riforma la processione iniziale, e si accodano anche i fedeli; sulla porta il diacono intona di nuovo \"Lumen Christi\", e tutti i presenti accendono una candela; arrivati al presbiterio il diacono intona per la terza volta \"Lumen Christi\" e si accendono le luci della chiesa, tranne le candele dell'altare. Quindi viene riposto e incensato il cero pasquale e il libro, dal quale un diacono, o un cantore, intona l\"'Exsultet\" (preconio pasquale) o annuncio pasquale. Terminato l'annuncio tutti spengono le candele, ed inizia la liturgia della Parola, introdotta dal celebrante.\nLiturgia della Parola.\nLa liturgia della Parola della veglia di Pasqua \u00e8 la pi\u00f9 ricca di tutte le celebrazioni dell'anno; consta di sette letture e otto salmi dall'antico testamento, un'epistola di san Paolo apostolo ed il vangelo scelto tra i tre sinottici, a seconda dell'Anno liturgico allo scopo di ripercorrere la storia della redenzione dall'origine della vita in Dio. Dopo ogni lettura e ogni salmo vi \u00e8 l'orazione del celebrante. Per motivi pastorali si pu\u00f2 ridurre il numero di letture dell'antico testamento da sette a tre; la lettura dell'Esodo \u00e8 sempre obbligatoria.\nIl percorso delle letture della Veglia attraversa tutto il cammino del Popolo di Dio fino alla Resurrezione del suo Figlio, compimento del mistero di salvezza. Quindi, incomincia ovviamente con la storia della creazione dell'uomo.\nIl primo Patriarca dell'Ebraismo a fidarsi di Dio a tal punto di sacrificare tutto \u00e8 Abramo. Il racconto dalla Genesi della seconda lettura illustra Abramo nell'atto di sacrificare a Dio persino il figlio ottenuto per miracolo dalla moglie novantenne Sara. \nIl Libro dell'Esodo illustra la fuga del Popolo d'Israele dall'Egitto, parte fondamentale della storia di Israele. Il momento pi\u00f9 significativo \u00e8 l'attraversamento miracoloso degli Ebrei del Mar Rosso. Tra lettura e cantico seguente vi \u00e8 continuit\u00e0 perfetta.\nIn continuit\u00e0 con la schiavit\u00f9 raccontata nell'Esodo, la deportazione ha sempre accompagnato Israele. Isaia in questo capitolo ricorda per\u00f2 che Dio salver\u00e0 il suo popolo, e Isaia d\u00e0 addirittura garanzie su questo.\nSempre nell'ambito delle deportazioni, Isaia 55 contiene un poema che riafferma la fedelt\u00e0 di Dio, che compir\u00e0 tutte le sue promesse. Il cantico successivo \u00e8 il cantico dei redenti.\nAnche questo libro parla dell'essere sempre in terra straniera di Israele (cap. 3), ma anche Baruc riafferma che il Signore compir\u00e0 le promesse (cap. 32)\nConclude l'argomento delle letture trattate con un oracolo e un cantico, il Vi dar\u00f2 un cuore nuovo.\nDopo l'Orazione alla settima lettura anche le candele dell'altare vengono accese e il celebrante intona il Gloria, che viene cantato da tutti, con l'accompagnamento dell'organo e il suono delle campane, secondo gli usi locali.\nSegue l'Orazione Colletta.\nPaolo presenta il Battesimo come parte fondamentale della fede, partecipazione alla morte e risurrezione di Cristo.\nSegue l'Omelia che conclude la Liturgia della Parola.\nLiturgia battesimale.\n\u00c8 uso celebrare anche i battesimi la notte di Pasqua, in questo momento liturgico. Tutti i fedeli riaccendono la candela che avevano all'inizio.\nDopo una breve introduzione si cantano le Litanie dei santi. Quindi il celebrante, pronunciata la preghiera, prende il cero pasquale e lo immerge parzialmente nell'acqua del battistero, benedicendo l'acqua, poi passa ad aspergere tutto il popolo. Nel caso in cui ci siano battesimi si compie in questo momento il rito, altrimenti si pronuncia la professione delle promesse battesimali. \u00c8 possibile concludere la liturgia battesimale con le preghiere dei fedeli. Non si dice il Credo, perch\u00e9 \u00e8 sostituito dal rinnovo delle promesse battesimali.\nLiturgia eucaristica.\nSegue la liturgia eucaristica, articolata come in tutte le celebrazioni eucaristiche; alla fine il celebrante d\u00e0 la benedizione, concludendo cos\u00ec una grande celebrazione che era cominciata il Gioved\u00ec santo con la messa in Cena Domini.\nStruttura della celebrazione nel rito ambrosiano.\nDelle tre celebrazioni maggiori del Triduo pasquale, la Veglia pasquale ambrosiana \u00e8, strutturalmente, la pi\u00f9 simile alla corrispondente romana. Tuttavia anch'essa presenta alcune sensibili differenze dovute a caratteristiche peculiari della liturgia ambrosiana.\nInnanzitutto la benedizione del fuoco a cui attingere per l'accensione del cero pasquale \u00e8 facoltativa: il cero pu\u00f2 essere acceso attingendo alla fiamma della lampada che arde all'altare della riposizione ove \u00e8 ancora conservato il pane eucaristico dalla sera del Gioved\u00ec santo (nel rito ambrosiano infatti la Comunione non viene distribuita durante la celebrazione della Passione).\nLa Veglia inizia con la chiesa al buio, ad eccezione dell'altare della riposizione che \u00e8 l'unico illuminato. Man mano che la processione avanza portando il cero pasquale vengono accese le candele e le luci della chiesa. Giunto all'altare, il sacerdote inizia la celebrazione con il segno della croce e introduce la liturgia con una breve monizione; quindi il diacono - o se non \u00e8 presente, il sacerdote stesso - canta il Preconio secondo il testo ambrosiano.\nTerminato il Preconio, ha inizio la catechesi veterotestamentaria nella quale vengono proclamate sei letture bibliche dell'Antico Testamento che ripercorrono la storia della salvezza dalla Creazione fino alle profezie messianiche. Di queste, le prime quattro sono obbligatorie mentre le ultime due, se le circostanze lo richiedono, possono essere omesse. Ciascuna lettura \u00e8 seguita dal canto di un'antifona o di un salmello e da un'orazione recitata dal sacerdote.\nLe sei letture previste dalla liturgia completa sono:\nDopo l'ultima lettura ha luogo il momento centrale della Veglia con l'annuncio della Risurrezione. Si tratta di una caratteristica peculiare della Veglia in rito ambrosiano che riprende in questo l'usanza delle chiese orientali, mentre nel rito romano a questo punto viene cantato il Gloria. Il sacerdote infonde l'incenso nel turibolo quindi si porta all'altare, lo bacia e lo incensa, poi si porta al lato sinistro dell'altare e intona una prima volta l'annuncio della Risurrezione:\nal quale i fedeli rispondono con:\ne subito si suonano a distesa le campane e l'organo.\nL'annuncio viene ripetuto altre due volte, sempre secondo le stesse modalit\u00e0, al centro e al lato destro dell'altare, con tono di voce sempre pi\u00f9 alto, quindi il sacerdote torna alla sede e recita l'orazione prevista; la Messa prosegue poi con la Liturgia della Parola.\nSi proclamano quindi le seguenti letture:\nSegue l'omelia.\nDopo l'omelia ha luogo la liturgia battesimale, che pu\u00f2 consistere nella semplice benedizione del fonte battesimale oppure, se vi sono dei catecumeni, nell'amministrazione del Sacramento del Battesimo (ed eventualmente anche della Cresima). In entrambi i casi si cantano le litanie dei santi e si rinnovano le promesse battesimali, mentre viene omessa la preghiera dei fedeli.\nDa questo punto in poi la celebrazione prosegue come ogni Messa in rito ambrosiano. Alla Consacrazione \u00e8 obbligatorio l'uso della Preghiera Eucaristica VI Ambrosiana. Al momento della distribuzione della Comunione il diacono, o se non \u00e8 presente il sacerdote stesso, si reca all'altare della riposizione e preleva la pisside con l'Eucaristia l\u00ec conservata dalla sera del Gioved\u00ec Santo.\nLa celebrazione si conclude nel modo solito con la benedizione solenne e il congedo dei fedeli."}
{"id": "696261", "revid": "729019", "url": "https://it.wikipedia.org/wiki?curid=696261", "title": "Osso zigomatico", "text": "L'osso zigomatico (detto anche osso malare) \u00e8 un osso dello splancnocranio, pari e simmetrico. \u00c8 posto nella parte superolaterale della faccia, formando la prominenza della guancia, in rapporto superiormente con il frontale, medialmente con il mascellare, posteriormente con il temporale e con lo sfenoide. Esso partecipa alla formazione delle fosse temporale e infratemporale, ed inoltre costituisce parte della parete laterale e del pavimento della cavit\u00e0 orbitaria.\nIl termine \"zigomatico\" deriva dal greco \u03b6\u03c5\u03b3\u03cc\u03bc\u03b1, \"zyg\u00f2ma\", \u00abgiogo\u00bb. Il termine \"zigomo\" pu\u00f2 riferirsi a tale osso, oppure all'arcata zigomatica o al processo zigomatico.\nL'osso, di forma quadrangolare, presenta una superficie malare e una temporale, quattro processi e quattro margini.\nAspetto.\nSuperfici.\nLa \"superficie malare\", o \"laterale\" \u00e8 convessa e perforata pressoch\u00e9 al suo centro da una piccola apertura, il foro zigomaticofaciale, per il passaggio del nervo e dei vasi omonimi. Al di sotto di tale forame si ha una leggera rilevatezza, che d\u00e0 origine al muscolo zigomatico minore.\nLa \"superficie temporale\", o \"mediale\", diretta postero-medialmente, \u00e8 concava. Presenta medialmente un'area scabrosa, triangolare, per l'articolazione con il mascellare (superficie articolare), mentre lateralmente si nota una superficie concava e liscia. Di essa, la porzione craniale forma il confine anteriore della fossa temporale, quella caudale costituisce parte della fossa infratemporale. Presso il centro di tale superficie si trova il foro zigomaticotemporale per il passaggio del nervo omonimo.\nProcessi.\nIl \"processo frontale\" si articola con il processo zigomatico dell'osso frontale, portandosi cranialmente.\nIl \"processo orbitale\" si presenta come una spessa lamina, diretta posteromedialmente a partire dal margine dell'orbita. Si articola con la grande ala sfenoidale e con il mascellare, formando parte del pavimento e della parete laterale della cavit\u00e0 orbitaria. Prende parte alla costituzione della fessura orbitaria inferiore.\nIl \"processo temporale\", articolandosi con il \"processo zigomatico\" dell'osso temporale, contribuisce alla formazione dell'arcata zigomatica nella sua porzione anteriore. Essa d\u00e0 origine al muscolo massetere.\nL'ultimo processo \u00e8 il \"processo mascellare\", gi\u00e0 descritto con la superficie temporale.\nMargini.\nIl \"margine antero-superiore\", o \"orbitario\" \u00e8 liscio, concavo medialmente, e partecipa alla formazione delle pareti laterali e inferiori della cavit\u00e0 orbitaria.\nIl \"margine antero-inferiore\", o \"mascellare\" \u00e8 ruvido e smussato, per articolarsi con il mascellare. Presso il margine orbitario d\u00e0 origine al muscolo quadrato del labbro superiore.\nIl \"margine postero-superiore\", o \"temporale\", curvo come una lettera \"f\" corsiva, continua in alto con la linea temporale superiore e in basso con il margine superiore dell'arcata zigomatica. Vi prende inserzione la fascia temporale.\nIl \"margine postero-inferiore \", o \"zigomatico\" \u00e8 liscio, sottile e rettilineo; con il suo margine affilato d\u00e0 origine in parte al massetere.\nOssificazione.\nL'ossificazione ha luogo da un unico centro, diversamente da quanto si ritenesse un tempo, a partire dalla ottava settimana di sviluppo fetale.\nTalvolta nella vita postnatale mostra una sutura orizzontale che lo divide in due porzioni distinte, di cui la superiore \u00e8 pi\u00f9 ampia.\nNegli altri animali.\nNei vertebrati non mammiferi, l'osso non presenta arcata zigomatica ed \u00e8 detto osso giugale. Nei celacanti e nei primi Tetrapodi l'osso \u00e8 relativamente ampio, di forma piatta. Esso forma il margine inferiore dell'orbita e gran parte della faccia lateralmente. Negli Attinopterigi \u00e8 ridotto o assente, e l'intera regione della guancia \u00e8 normalmente poco pronunciata. L'osso \u00e8 anche assente negli anfibi tuttora viventi.\nEccezion fatta per le tartarughe, l'osso giugale nei rettili forma una barra relativamente sottile che separa l'orbita dalla finestra temporale inferiore, di cui pu\u00f2 anche formare il confine inferiore. L'osso \u00e8 similmente ridotto negli uccelli.\nNei mammiferi assume spesso la forma che si osserva anche negli umani, con la barra tra l'orbita e la finestra completamente scomparsa ed il suo confine inferiore come unico residuo, a costituire l'arcata zigomatica."}
{"id": "696266", "revid": "15756", "url": "https://it.wikipedia.org/wiki?curid=696266", "title": "Orizzonte artificiale", "text": "L'orizzonte artificiale, detto anche raramente girorizzonte, \u00e8 uno strumento giroscopico che permette di conoscere l'assetto di un aeromobile rispetto all'asse longitudinale e trasversale dello stesso, fornendo informazioni riguardo al beccheggio e al rollio. \u00c8 la composizione di due strumenti: l'indicatore di assetto e l'indicatore dell'angolo di virata.\nLe normative internazionali ICAO prevedono la presenza obbligatoria di almeno due di questi strumenti in caso di volo strumentale e/o massa superiore ai 5.700\u00a0kg. Vista la grande importanza richiedono inoltre che siano alimentati da due fonti di energia indipendenti e siano presenti specifici indicatori di guasto.\nDescrizione.\nL'orizzonte artificiale \u00e8 fin dai suoi albori stato colorato in due parti: in azzurro il semicerchio che indica la parte del cielo e in marrone o nero quello che indica terra. Ci\u00f2 \u00e8 necessario per marcare distintamente le due parti, annullando la possibilit\u00e0 di errore. Oltre a questo una croce o un simbolo di un aereo stilizzato indicano la posizione effettiva del velivolo. Al giorno d'oggi l'indicatore rimane fermo e solidale con il velivolo, mentre l'orizzonte sullo sfondo si muove; in passato, specialmente su aerei di fabbricazione russa, era l'indicatore a muoversi.\nL'indicatore di virata \u00e8 composto da una serie di tacche nella corona superiore dell'orizzonte artificiale e da una freccia. Essa indica l'angolo di virata corrente o bank angle. Le ultime due tacche indicano i \u00b160\u00b0 e \u00b190\u00b0.\nUtilizzo nel volo.\nFornendo al pilota le informazioni sul beccheggio e sul rollio svolge un ruolo fondamentale in condizioni di bassa visibilit\u00e0 e di notte. In queste situazioni il pilota non pu\u00f2 utilizzare appieno la vista per identificare il terreno, ma deve affidarsi al sistema vestibolare per orientarsi. Tuttavia quest'ultimo non \u00e8 sempre sufficiente a garantire che le informazioni giunte al cervello siano interpretate correttamente e sono spesso causa di disorientamento spaziale. Per questo motivo in condizioni di scarsa visibilit\u00e0, tipiche del volo IFR \u00e8 essenziale l'uso dell'orizzonte artificiale.\nIn altri casi, specie in caso di volo a vista, il pilota per\u00f2 deve fare attenzione a non focalizzare tutta l'attenzione su questo strumento, ma effettuare gli opportuni controlli visivi.\nPrincipio di funzionamento.\nLo strumento utilizza un giroscopio controllato dalla forza di gravit\u00e0, composto da un rotore con tre gradi di libert\u00e0 rotante intorno all'asse verticale X-X, e affidato ad un sistema di sospensione cardanica tale da permettere al giroscopio stesso libert\u00e0 di rollio e di beccheggio.\nIl sistema di sospensione cardanica \u00e8 cos\u00ec costituito:\nIn tal modo, una variazione dell'assetto longitudinale del velivolo fa ruotare la cassa dello strumento, cio\u00e8 il supporto esterno, intorno all'asse trasversale Y-Y dell'anello interno, che \u00e8 stabilizzato dall'inerzia giroscopica del rotore, mostrando la barra orizzontale muoversi verso l'alto o il basso, rispetto alla cassa dello strumento e in particolare rispetto alla sagomina che \u00e8 incisa al centro del vetro del quadrante.\nL'inclinazione laterale del velivolo fa ruotare la cassa dello strumento intorno all'asse longitudinale Z-Z, mentre l'anello interno resta stabilizzato dall'inerzia giroscopica del rotore, mostrando cos\u00ec direttamente l'inclinazione del velivolo sull'orizzonte.\nI problemi legati all'uso del giroscopio.\nIn alcuni indicatori di assetto l'angolo di rollio massimo rappresentabile \u00e8 circa \u00b185\u00b0 essendovi posti dei fermi al fine di evitare il blocco cardanico del giroscopio.\nIl problema principale degli orizzonti artificiali \u00e8 l'errore di precessione apparente: la forza di inerzia tende a far discostare la verticale del giroscopio dalla verticale reale della forza di gravit\u00e0. Questa forza di inerzia \u00e8 dovuta alla rotazione terrestre e alla traiettoria del velivolo. Questo effetto causa ad esempio un'indicazione errata del rollio nel caso in cui il pilota effettui una virata combinata con una cabrata o in picchiata: la forza centrifuga falsificherebbe l'angolo di bank reale. Per ovviare a questo problema vengono aggiunti dei sistemi detti meccanismi erettori che sensibili alla forza d'inerzia tengono a riallineare l'orizzonte con la verticale reale.\nTipologie costruttive.\nIn ordine cronologico possiamo identificare tre tipologie costruttive degli orizzonti artificiali:\nGli orizzonti artificiali elettrici ed elettronici prima degli anni '90 riscontrato un basso successo nell'aviazione generale a causa della loro complessit\u00e0 progettuale e alto costo. Tuttavia possiedono innumerevoli vantaggi rispetto agli pneumatici:\nNel 2015 la FAA ha annunciato l'introduzione di una norma che obblighi anche gli aerei di aviazione generale a sostituire i vecchi dispositivi pneumatici con quelli elettrici o elettronici.\nAltre funzioni.\nL'orizzonte artificiale pu\u00f2 essere corredato di altre funzioni e indicazioni accessorie. Due comuni tipologie installate sugli aerei di linea sono le indicazioni per l'atterraggio strumentale (che sostituisce lo strumento dedicato Indicatore localizer-glideslope) e il valore del radioaltimetro. Un'altra indicazione meno frequente, presente ad esempio su alcuni modelli dei Learjet, \u00e8 l'indicazione del verso del rateo della velocit\u00e0 (se positivo o negativo).\nL'atterraggio strumentale o ILS prevede due tipologie di informazioni solitamente mostrate ai bordi o sovrapposte all'orizzonte artificiale. Esse sono:\nIl valore del radioaltimetro \u00e8 presente solo nei dispositivi digitali ed \u00e8 indicato solidale con lo strumento nel semicerchio inferiore. Indicato in cifre, rappresenta la distanza in piedi dal suolo. Viene a volte corredato dall'indicazione della decision height."}
{"id": "696268", "revid": "2121638", "url": "https://it.wikipedia.org/wiki?curid=696268", "title": "Wiccan (personaggio)", "text": "Wiccan, il cui vero nome \u00e8 William Maximoff, cambiato in Billy Kaplan dopo la reincarnazione, \u00e8 un personaggio immaginario dei fumetti, creato da Allan Heinberg (testi) e Jim Cheung (disegni) nel 2004, pubblicato dalla Marvel Comics. La sua prima apparizione \u00e8 in \"Young Avengers\" n. 1 (aprile 2005).\n\u00c8 uno dei membri fondatori dei Giovani Vendicatori. L'originale nome di battaglia di Billy era Asgardiano. Assieme al suo compagno Hulkling costituisce una delle poche coppie di adolescenti gay presenti nei fumetti.\nBiografia del personaggio.\nBilly Kaplan non \u00e8 un adolescente comune; \u00e8 'figlio' di Scarlet e come la madre \u00e8 capace di modificare la realt\u00e0.\nScarlet, non potendo divenire madre naturalmente, cre\u00f2 dei figli utilizzando la magia. Quando Wanda si contese con Mefisto le anime dei suoi due figli, una di queste si reincarn\u00f2 nel figlio di una famiglia particolare, i Kaplan appunto, con una madre psicologa e un padre medico. Dopo essere stato pestato da un bullo and\u00f2 davanti al palazzo dei Vendicatori, frustrato e deluso di s\u00e9 stesso e qui incontr\u00f2 Wanda, la sua sconosciuta, vera madre, che gli parl\u00f2 e gli consigli\u00f2 di far capire al bullo che non aveva paura.\nNon lo fece, ma quando i suoi poteri si manifestarono per poco non lo uccise.\nSi rec\u00f2 di nuovo davanti al palazzo dei Vendicatori, ma questa volta Scarlet non poteva consolarlo, i Vendicatori si erano sciolti e lei aveva ucciso met\u00e0 dei suoi compagni. Ma trov\u00f2 Iron Lad, una versione giovanile del futuro Kang il Conquistatore che cercava aiuto contro se stesso, grazie a lui incontr\u00f2 Hulkling di cui si innamor\u00f2 e con cui fond\u00f2 i Giovani Vendicatori. Il fatto che il suo ragazzo si sia rivelato essere met\u00e0 Skrull e met\u00e0 Kree non sembra aver modificato la loro relazione.\nRecentemente ha scoperto di avere un fratello, Thomas, cresciuto a Springfield e che ha ereditato dallo zio Quicksilver il potere della super-velocit\u00e0. Anche Tommy si \u00e8 unito ai Giovani Vendicatori.\nCivil War.\nCome tutti i Giovani Vendicatori prende parte alla guerra civile spalleggiando Capitan America.\nWiccan \u00e8 uno dei primi supereroi non registrati a venir arrestato, venendo liberato proprio da Cap e Falcon. Come nel caso di Cloak, i suoi poteri di teletrasporto furono determinanti per le fughe dei ribelli, per questo motivo venne preso di mira dalle forze governative, che lo arrestarono una seconda volta e rinchiusero nel carcere nella zona negativa noto come \"Progetto 42\".\nAlla fine della guerra civile Billy decide di registrarsi; \u00e8 presente, assieme agli altri Giovani Vendicatori, al funerale di Capitan America.\nSecret Invasion.\nBilly, insieme agli altri Giovani Vendicatori, ha respinto la prima ondata di Skrull nel cuore di New York. In seguito si \u00e8 unito alla squadra anti-Skrull capeggiata da Nick Fury.\nDark Reign.\nDurante il periodo oscuro dell'Universo Marvel, il Dottor Strange decide di abbandonare il suo ruolo di Mago Supremo e sceglie Wiccan come suo successore, dando inizio al suo addestramento mistico.\nHouse of M.\nIn \"House of M\" Wiccan e suo fratello \"Speed\" ricoprono il ruolo dei nipoti reali. Si contrappongono al resto della famiglia e, pur essendo mutanti, fanno resistenza al regime di Magneto.\nPoteri e abilit\u00e0.\nIl potere mutante di Wiccan appare simile a quello della madre di saper alterare la realt\u00e0 con la sola forza di volont\u00e0, ma l'ampiezza dei suoi poteri non \u00e8 stata ancora ben definita e mostrata. Billy, che ritiene di essere un mago (come la madre che ritiene di essere una strega), focalizza questo suo potere soprattutto attraverso la pronuncia di incantesimi (ed un limite del suo potere \u00e8 dato dal fatto che deve riuscire ad udire l'incanto che sta recitando, se vuole che esso abbia effetto, come dimostrato in \"Civil War: Runaways/Young Avengers\"), anche se in alcuni casi non ha mostrato la necessit\u00e0 di operare un incanto.\nInizialmente, attraverso i suoi poteri, Wiccan aveva mostrato la capacit\u00e0 di levitare e manipolare i fulmini. In seguito ha mostrato la capacit\u00e0 di creare illusioni (come ad esempio assumere le sembianze di un'altra persona), di saper creare campi di forza, di saper teletrasportare se stesso ed altre persone, di saper localizzare un individuo attraverso la magia, di sapersi proiettare astralmente, di proiettare colpi di forza.\nIn \"Young Avengers\" (2013) Loki ha rivelato che Wiccan \u00e8 destinato a diventare il Demiurgo, un'entit\u00e0 capace di creare universi all'interno del multiverso Marvel."}
{"id": "696269", "revid": "1543377", "url": "https://it.wikipedia.org/wiki?curid=696269", "title": "Addominoplastica", "text": "L'addominoplastica consiste in un intervento di chirurgia plastica nella zona dell'addome e serve a ridare una forma armonica alla regione interessata dall'operazione. L'obiettivo non \u00e8 solo una semplice riduzione del volume della parete addominale, ma l'ottenimento di un addome armonico e bilanciato.\nStoria.\nGli interventi di chirurgia plastica dell'addome sono difficili da eseguire perch\u00e9 lasciano cicatrici ben visibili e non sempre estetiche. Nella maggior parte dei casi si tratta di operazioni con un'incisione trasversale bassa eseguita insieme al riposizionamento successivo dell'ombelico. Una delle possibili complicanze \u00e8 legata a una cicatrice evidente nel basso addome che pu\u00f2 non essere un risultato soddisfacente. In generale se le indicazioni chirurgiche sono promettenti e adeguate, si possono avere degli ottimi risultati. \nGrazie ai progressi tecnici \u00e8 stato possibile ottenere dei miglioramenti considerevoli dal punto di vista terapeutico. La pi\u00f9 importante innovazione \u00e8 sicuramente la liposuzione che riesce a correggere gli inestetismi, in modo radicale e definitivo, della parete addominale e dei fianchi. A questo tipo di novit\u00e0 si associano:\nPrendono il nome di addominoplastiche diversi tipi di operazioni che hanno la particolarit\u00e0 e il difetto di lasciare cicatrici evidenti. Nonostante tutti i progressi tecnici, questo tipo di interventi presentano delle difficolt\u00e0 e dei rischi. Proprio per questo, dal punto di vista medico legale, il paziente, che deve essere informato in modo chiaro ed esaustivo sull'intervento che subir\u00e0, deve firmare un consenso che autorizzi il chirurgo a compiere su di lui un intervento chirurgico di ricostruzione dell\u2019addome.\nStruttura della parete addominale.\nLa parete addominale comprende un'area del corpo delimitata superiormente dal processo xifoideo (la regione pi\u00f9 bassa dello sterno) e dall'arco costale (limite inferiore libero di forma arcuata del costato nelle pareti antero-laterali del torace), inferiormente dal legamento inguinale, dalle ossa pubiche e dalla cresta iliaca (la regione superiore dell'ala dell'ilio).\nLa morfologia dell\u2019addome \u00e8 divisa in tre parti:\nPer migliorare la situazione delle lesioni dell\u2019addome bisogna quindi: \nA seconda del caso trattato la ricostruzione della parete addominale pu\u00f2 essere pi\u00f9 o meno localizzata o generale. Le alterazioni dell'addome verranno corrette durante un unico intervento chirurgico: la parete addominale verr\u00e0 migliorata passo passo, partendo dal piano pi\u00f9 profondo (il piano muscolare) al pi\u00f9 superficiale (la pelle).\nPiano muscolare.\nPrima dell'intervento deve essere valutato il tono muscolare dell\u2019addome. L'esame deve focalizzarsi sulla linea alba, valutando se esiste una distanza eccessiva (superiore a 4 cm) tra i muscoli retti. Inoltre, deve verificare la presenza o meno di ernie a livello dell'ombelico e nella regione inguinale. \nSe sono presenti condizioni di questo tipo, occorre intervenire sui muscoli retti. La condizione del piano muscolare della parete addominale influisce infatti sul risultato post-operatorio.\nPiano adiposo.\nEsistono diversi quadri clinici in base all\u2019entit\u00e0 dell\u2019eccesso adiposo da asportare. Dal punto di vista della collocazione, l'eccesso pu\u00f2 essere:\nQuesta collocazione \u00e8 correlata al sesso. Nei maschi, l'eccesso di grasso \u00e8 di solito diffuso o sotto-ombelicale. Nelle femmine, l'eccesso \u00e8 di solito sotto-ombelicale e peri-ombelicale.\nAll'interno dell'eccesso oggi si distinguono inoltre due strati, uno superficiale e uno profondo, ognuno con le proprie caratteristiche:\nCute.\nUn altro elemento essenziale nelle scelte di intervento \u00e8 l'elasticit\u00e0 della pelle, che va valutata sia nel suo complesso sia, separatamente, nelle zone sopra e sotto-ombelicali.\nLa pelle dell'addome \u00e8 attaccata al tessuto sottostante e mostra alcuni segni superficiali come l'ombelico, la linea alba, la linea semilunare, la fossa epigastrica e il punto di McBurney:\nContesto anatomico.\nVascolarizzazione.\nLa parete addominale, come anche la pancia, riceve l'afflusso di sangue attraverso i rami delle arterie femorali, esterne iliache, succlavie e intercostali. Questi rami comprendono le arterie epigastriche superficiali, iliache circonflesse superficiali, iliache circonflesse profonde, pudende superficiali esterne, epigastrico superiore ed inferiore, intercostale posteriore, sotto-costale, muscolo-frenica e lombare.\nVascolarizzazione arteriosa.\nLa vascolarizzazione della parete addominale \u00e8 divisa in due regioni, una profonda e un'altra superficiale:\nLa valutazione della vascolarizzazione della parete addominale permette di eseguire un intervento nella massima sicurezza per il paziente.\nVascolarizzazione venosa.\nLa vascolarizzazione venosa \u00e8 divisa in una rete profonda e in una rete superficiale:\nRete linfatica.\nNell\u2019addome i vasi linfatici sono divisi in due percorsi distinti e autonomi tra loro:\nDurante un intervento di addominoplastica, \u00e8 il sistema linfatico superficiale a essere preso in considerazione in particolare nelle regioni inguinali ed epigastriche. \u00c8 quindi elevata la possibilit\u00e0 che tra i postumi di questo tipo di interventi compaia un versamento linfatico, complicato e delicato da trattare. Un ristagno linfatico pu\u00f2 determinare un edema nel basso addome, sopra la cicatrice.\nInnervazione.\nL\u2019addome \u00e8 attraversato dai nervi intercostali e dai nervi addominogenitali, cio\u00e8 dai nervi spinali del nervo toracico (toracico-addominale) che continuano dagli spazi intercostali nella parete addominale. L'addome antero-laterale riceve anche fibre nervose dai nervi sotto-costali, ilio-ipogastrico e ilio-inguinale.\nTerapie e tipi di addominoplastica.\nLa chirurgia plastica dell'addome viene utilizzata per migliorare la funzionalit\u00e0 e l'aspetto estetico della zona addominale nel caso in cui sia stata danneggiata, alterata e distesa da una gravidanza, dal sovrappeso, dal semplice invecchiamento o da interventi chirurgici precedenti. Di solito l'operazione dura al massimo 3-4 ore e il paziente \u00e8 sottoposto ad anestesia generale. Il ricovero post-operatorio non \u00e8 superiore ai 3 giorni.\nLe tecniche chirurgiche possono trattare, a seconda dei casi:\nNel caso del piano cutaneo, lo scopo della ricerca clinica \u00e8 quello di ottenere cicatrici quanto pi\u00f9 possibile corte e sottili. Il miglioramento delle tecniche terapeutiche consiste in particolar modo:\nLa scelta di asportare, in maniera diversa, pelle e adipe in eccesso \u00e8 legata alla zona specifica, alle diverse lesioni dell\u2019addome e alla conformazione fisica del paziente. Per questo motivo \u00e8 necessario dividere le tecniche chirurgiche in due gruppi distinti:\nAddominoplastiche estese.\nLe addominoplastiche estese si dividono in tre gruppi a seconda del tipo di incisioni e della quantit\u00e0 di pelle da asportare:\nSolitamente il tipo di intervento pi\u00f9 usato e diffuso \u00e8 il primo mentre il secondo e il terzo sono pi\u00f9 rari e meno usati.\nAddominoplastiche trasversali o orizzontali.\nIn questo tipo di intervento vengono usate incisioni orizzontali e perpendicolari alla regione pubica.\nQuesti interventi possono stirare la pelle:\nDurante il modellamento della parete addominale superiore, in sede chirurgica, il chirurgo dovr\u00e0 trovare il modo di creare un nuovo profilo cutaneo armonico caso per caso:\nAddominoplastica trasversale bassa con trasposizione dell'ombelico.\nLo sviluppo delle nuove tecniche di chirurgia trasversale ha permesso di ottenere la plastica addominale trasversale bassa con trasposizione dell'ombelico.\nLo scopo di questo intervento \u00e8 quello di ottenere, tramite un'incisione orizzontale sopra la regione pubica che va da una spina iliaca a un'altra, l\u2019asportazione e l'eliminazione di uno strato cutaneo adiposo sotto-ombelicale.\nQuesto intervento ha come conseguenza la separazione dell'ombelico dall\u2019addome, uno scollamento cutaneo esteso dalla regione superiore sovra-ombelicale fino al livello dello sterno e lo spostamento verso il basso di questo lembo di pelle che deve raggiungere la parte bassa dell\u2019addome, nella zona sovra-pubica, dove viene effettuata la sutura. L'ombelico successivamente viene riposizionato aprendo una fessura nella regione addominale superiore tesa. Per ottenere il migliore risultato possibile in questo intervento, \u00e8 necessario che il lembo di pelle sopra l\u2019ombelico possa essere abbassato senza problemi, cercando di creare una cicatrice il pi\u00f9 vicino possibile alla zona pubica. La trazione della pelle non deve essere eccessiva per evitare di avere complicazioni post-operazione o provocare una tensione cutanea eccessiva a livello pubico, con rischio di rottura dei punti di sutura. Per questo intervento \u00e8, quindi, necessario valutare quanto sia possibile o meno tendere il lembo di pelle sopra la regione ombelicale verso il basso senza rischi eccessivi. \nQuesto tipo di intervento chirurgico ha come difficolt\u00e0 quella di gestire la presenza, lo spostamento e il riposizionamento dell\u2019ombelico al centro dell\u2019addome alla fine dell\u2019operazione. Per permettere di avere un ombelico ben posizionato \u00e8 necessario modellare nuovamente la regione addominale attorno ad esso. Questa tecnica ha come complicazione il fatto di provocare una cicatrice circolare intorno all\u2019ombelico che spesso \u00e8 molto visibile e poco estetica. Ci sono strategie che permettono di ottenere un ombelico pi\u00f9 naturale con cicatrici, non pi\u00f9 evidenti, ma nascoste al suo interno.\nAddominoplastica trasversale bassa con neo-ombelicoplastica.\nQuesta tecnica \u00e8 poco usata ma viene presa in considerazione in casi particolari come la presenza di un'ernia ombelicale o l'assenza dell\u2019ombelico provocata da un intervento precedente. I progressi tecnici e terapeutici ottenuti nell\u2019asportazione della pelle e nelle tecniche di gestione dell\u2019ombelico, insieme all\u2019utilizzo della liposuzione, hanno migliorato l'efficacia di questa tecnica. \nAddominoplastica circolare.\nQuesto tipo di intervento consiste nell'asportare una grande area cutanea e adiposa a livello addominale. La chirurgia estetica ha migliorato questo tipo di tecnica specialmente nei casi di pazienti che mostrano grandi quantit\u00e0 di pelle in eccesso a seguito di un dimagrimento massiccio. L'intervento permette di:\nAddominoplastiche verticali o longitudinali.\nIn questo tipo di interventi vengono utilizzate tecniche basate sull\u2019asportazione di un eccesso cutaneo e adiposo con un\u2019incisione verticale dallo sterno alla regione pubica. Mentre l'addominoplastica a resezione trasversale \u00e8 indicata per gli obesi, al contrario, l'addominoplastica verticale \u00e8 indicata per le donne che, a seguito di una o pi\u00f9 gravidanze, hanno una grande quantit\u00e0 di pelle in eccesso nella regione addominale. Questo intervento comporta una cicatrice verticale molto lunga e poco estetica; per questo \u00e8 praticato quando non \u00e8 possibile effettuare una plastica addominale con incisione trasversale bassa o se \u00e8 gi\u00e0 presente una cicatrice verticale.\nAddominoplastiche miste.\nSono un particolare tipo di intervento chirurgico con un\u2019incisione ad \u201cancora\u201d o a \u201cT invertita\u201d. Esse permettono di avere una riduzione del volume addominale sia verticalmente sia orizzontalmente, mettendo nuovamente in tensione l\u2019addome del paziente. Questi interventi hanno due difetti:\nPer questi motivi si preferisce fare delle incisioni trasversali associate a una piccola asportazione verticale ottenendo delle incisioni miste mascherate.\nAddominoplastiche ridotte.\nLe plastiche addominali ridotte sono utilizzate per ridurre gli eccessi cutanei di zone specifiche. Il loro obiettivo \u00e8 di modellare l\u2019intervento in base al corpo del paziente per eliminare il difetto nel migliore dei modi, riducendo anche l'entit\u00e0 dell\u2019asportazione cutanea e ottenendo delle piccole cicatrici nascoste. In base alla zona dell\u2019addome da modellare e del tipo di incisioni, esistono tre gruppi di interventi:\nLa liposuzione \u00e8 stata fondamentale per perfezionare questo tipo di interventi.\nAddominoplastica del livello sotto-ombelicale senza intervento sull'ombelico.\nQuesti interventi vengono eseguiti quando \u00e8 presente un eccesso di pelle sotto la regione ombelicale. Se la cute presenta cicatrici o smagliature e se l\u2019addome non ha particolari problemi strutturali, si pu\u00f2 eseguire un intervento sulla regione bassa della parete addominale. In questo tipo di interventi non si va a lavorare sull'ombelico n\u00e9 con una trasposizione n\u00e9 con un disinserimento. Queste tecniche si sono sviluppate grazie all'avvento della liposuzione, associando interventi di addominoplastica con l\u2019utilizzo della liposuzione.\nAddominoplastica trasversale bassa con disinserimento dell'ombelico.\nNella chirurgia plastica dell'addome, la difficolt\u00e0 principale sta nell\u2019operare e modellare la regione ombelicale e il riposizionamento corretto dell\u2019ombelico stesso. In questo tipo di interventi, l'ombelico non viene pi\u00f9 considerato come un problema e un ostacolo per la buona riuscita dell\u2019addominoplastica. Grazie alle nuove tecniche ci sono nuove indicazioni cliniche per quanto riguarda la gestione dell\u2019area ombelicale:\nIl distacco e la trasposizione dell'ombelico determinano la possibilit\u00e0 di lavorare e correggere la porzione di pelle tra i piani sopra e sotto-ombelicali distesi, evitando la formazione di una cicatrice peri-ombelicale.\nAddominoplastica del piano centro-addominale e della regione peri-ombelicale.\nL\u2019addominoplastica presenta dei problemi quando le lesioni e le cicatrici della regione ombelicale non possono essere migliorate con un\u2019incisione a distanza. A questo punto ci sono due possibili scelte:\nAddominoplastica trasversale alta: plastica del piano sovra-ombelicale.\nQuesto tipo di interventi viene utilizzato per gestire e correggere lesioni estese nella parte superiore dell'addome, senza lesioni nella regione sotto l\u2019ombelico. In casi del genere, l'ombelico non viene spostato della sua sede originaria. Questa tecnica determina una cicatrice trasversale mediana a livello dello sterno. Questo tipo di intervento \u00e8 consigliato alle donne che hanno un eccesso di pelle e grasso presente nella regione sopra l\u2019ombelico e che necessitano di una mastoplastica.\nInterventi associabili all'addominoplastica.\nDi solito vengono eseguiti altri interventi strettamente legati all'addominoplastica e distinti in vari casi, a seconda del tipo di intervento da svolgere.\nAssociazione con un altro intervento di chirurgia plastica.\nSono associabili e possibili diversi tipi di intervento dopo un\u2019addominoplastica, evitando operazioni troppo lunghe e complicate da gestire. \u00c8 fondamentale che il chirurgo tenga conto dello stato di salute del paziente per evitare ulteriori complicazioni post-operatorie.\nAssociazione con il trattamento di un laparocele.\nNello stesso intervento chirurgico vengono gestite le lesioni del piano muscolare e del piano cutaneo-adiposo, trattando il laparocele insieme all'addominoplastica. Se \u00e8 presente un laparocele di dimensioni considerevoli il chirurgo non deve eseguire, durante l\u2019operazione, uno scollamento cutaneo troppo accentuato.\nAssociazione con chirurgia viscerale addominale.\n\u00c8 il caso pi\u00f9 delicato da trattare. Di solito \u00e8 bene eseguire un\u2019operazione per contenere una lesione viscerale a livello addominale in un momento diverso rispetto all\u2019addominoplastica per ragioni di sicurezza del paziente. In casi particolari, che devono essere trattati singolarmente in base al quadro clinico, se il paziente gode di buona salute e l'intervento viene svolto da \u00e9quipe specializzate, pu\u00f2 essere svolta, in un'unica seduta, la ricostruzione parietale insieme alla chirurgia intra-addominale.\nRiassumendo si pu\u00f2 dire che:\nComplicanze.\nL'addominoplastica, nonostante tutti i progressi medici e tecnici, resta una chirurgia molto difficile da eseguire. A causa della sua difficolt\u00e0 rimane tra gli interventi di chirurgia estetica che provoca le complicanze post-operatorie pi\u00f9 gravi e pi\u00f9 numerose. \nLe complicanze pi\u00f9 comuni sono legate a:\nAddominoplastica senza liposuzione.\nLe complicanze dell'addominoplastica senza liposuzione sono:\nLipoaspirazioni addominali isolate.\nLe complicanze di lipoaspirazioni addominali isolate sono:\nAddominoplastiche associate a una liposuzione.\nLe complicanze delle addominoplastiche associate a una liposuzione sono le stesse precedentemente descritte e non aggiungono nuovi problemi o difetti. Solitamente la liposuzione limita l\u2019utilizzo dell\u2019addominoplastica. Lo scollamento cutaneo diminuisce con l\u2019uso di una liposuzione iniziale, ottenendo un risultato migliore e una maggiore sicurezza durante questo tipo di interventi chirurgici.."}
{"id": "696273", "revid": "339392", "url": "https://it.wikipedia.org/wiki?curid=696273", "title": "Focus D&amp;R", "text": ""}
{"id": "696280", "revid": "339392", "url": "https://it.wikipedia.org/wiki?curid=696280", "title": "Focus Storia", "text": ""}
{"id": "696281", "revid": "1745361", "url": "https://it.wikipedia.org/wiki?curid=696281", "title": "Elle (mitologia)", "text": "Elle () o Atamanti () \u00e8 una figura della mitologia greca, figlia di Atamante re di Beozia e di Nefele.\nSorella di Frisso, secondo le leggende pi\u00f9 diffuse mor\u00ec in mare dopo essere caduta dal Crisomallo ma secondo alcune versioni fu salvata da Poseidone e dal dio cui partor\u00ec Peone (a volte chiamato Edono) ed il gigante Almopo.\nMitologia.\nElle, a causa della gelosia della matrigna Ino (che aveva sposato il padre dopo che questi ne ripudi\u00f2 la madre), dovette fuggire assieme al fratello (Frisso) aggrappandosi al dorso del Crisomallo (l'ariete dal vello d'oro) iniziando cos\u00ec uno straordinario viaggio che li port\u00f2 a sorvolare i mari e le terre fino a quando oltrepassarono la Penisola Tracia.\nElle si addorment\u00f2 e lasci\u00f2 la presa, cos\u00ec cadde in mare ed anneg\u00f2 nello stretto che da quel momento prese il nome di Ellesponto, cio\u00e8 \"il mare di Elle\" e che corrisponde all'attuale stretto dei Dardanelli. Secondo Luciano di Samosata, il corpo della ragazza venne recuperato dalle Nereidi e seppellito nella Troade, mentre secondo Igino fu invece salvata da Poseidone."}
{"id": "696282", "revid": "768068", "url": "https://it.wikipedia.org/wiki?curid=696282", "title": "Calidone", "text": "Calid\u00f3ne ( \"Kalyd\u1e51n\") era un'antica citt\u00e0 dell'Etolia posta all'imbocco del golfo di Corinto.\nIl suo nome deriva da Calidone che era il nome di uno dei figli di Etolo e di Pronoe e che ebbe un fratello di nome Pleurone.\nIl mito.\nSorgeva su due colli, di cui quello orientale costituiva l'acropoli.\nA lungo indipendente, ader\u00ec alla lega etolica nel IV secolo a.C.\nFu la patria di Diomede, eroe omerico e uno dei nove grandi capi dell'esercito acheo durante la guerra di Troia e luogo delle vicende per cui si svolse la disputa tra Oineo ed il fratello Agrio e dei figli di quest'ultimo.\nLa citt\u00e0 era nota per un tempio dedicato ad Artemide, venerata con l'epiteto di Lafria, contenente una pregevole statua crisoelefantina realizzata dallo scultore Menecmo."}
{"id": "696286", "revid": "6923", "url": "https://it.wikipedia.org/wiki?curid=696286", "title": "Tenasserim", "text": ""}
{"id": "696288", "revid": "1745361", "url": "https://it.wikipedia.org/wiki?curid=696288", "title": "Cisseo", "text": "Cisseo (in greco antico \u039a\u03b9\u03c3\u03c3\u1fc6\u03c2 \"Kiss\u1e15s\") o Cissete, \u00e8 un personaggio della mitologia greca, padre di Teano (moglie di Antenore).\nMitologia.\nSecondo l\"'Eneide\" Cisseo era un re della Tracia e sua moglie era Telecleia, una delle figlie del re Ilio di Troia. \nI mitografi, Omero incluso, non aggiungono altre informazioni sulla sua figura, eccetto Strabone che ipotizza che Cisseo sia legato alla citt\u00e0 di Cissus, situata nella Tracia occidentale.\nEcuba, la moglie di Priamo di Troia, viene a volte considerata una figlia di Cisseo, ma in alcune fonti \u00e8 descritta come una frigia, figlia del re Dimante. Invece \u00e8 universalmente accreditata come figlia di Cisseo la sacerdotessa Teano, sposata prima ad Amico e poi ad Antenore, entrambi nobili troiani. Un'altra figlia di Cisseo molto pi\u00f9 giovane spos\u00f2 l'ultimogenito di Antenore e Teano, Ifidamante. \nCisseo a quanto pare non ebbe figli maschi e mor\u00ec giovane, molto prima che scoppiasse la guerra di Troia: sul trono gli sarebbe successo Strimone."}
{"id": "696289", "revid": "24443", "url": "https://it.wikipedia.org/wiki?curid=696289", "title": "Citerone", "text": ""}
{"id": "696292", "revid": "1860695", "url": "https://it.wikipedia.org/wiki?curid=696292", "title": "Ouargla", "text": "Ouargla (berbero \"wargren\", arabo: \u0648\u0631\u0642\u0644\u0629 \"wargla\" e \ufeed\ufe8d\ufead\ufe9f\ufee0\ufe8e\ufee5 \"warjlan\") \u00e8 una citt\u00e0 dell'Algeria, capoluogo della provincia (wilaya) omonima.\nLa citt\u00e0 di Ouargla, posta a un'altitudine di 128 metri, si trova a 190\u00a0km ad est di Gharda\u00efa, 160\u00a0km a sud-ovest di Touggourt e 388\u00a0km a Sud di Biskra. \nGli abitanti dello \"Ksar\" (la citt\u00e0 vecchia), chiamati in berbero \"at Wargren\" (al singolare \"eggargren\", da \"u_wargren\") e in arabo \"wargli\", sono essenzialmente di stirpe berbera. La lingua che essi parlano, detta \"teggargrent\", \u00e8 una veriet\u00e0 di berbero di ceppo zanato, come quella parlata nello Mzab (la cui popolazione abitava a Sedrata, a una ventina di chilometri da Ouargla, prima di fondare Gharda\u00efa nello Mzab).\nSecondo il censimento del 1998, la popolazione della citt\u00e0 era di 129.402 abitanti. Ouargla \u00e8 una vera capitale del deserto, circondata da cinque oasi pi\u00f9 piccole: BeniThour, Sidi Khouiled, Chott, Rouissat e Ngoussa. Le oasi sono irrigate da pozzi artesiani profondi mediamente 60 metri; nella regione se ne trovano pi\u00f9 di 800.\nLa principale risorsa alimentare dell'oasi di Ouargla sono le palme da dattero (berbero: \"tazdayt\"), che producono numerose qualit\u00e0 di datteri (berbero: \"tini\"). Si calcola che Ouargla e le oasi vicine ospitino un milione di palme da dattero."}
{"id": "696293", "revid": "1305772", "url": "https://it.wikipedia.org/wiki?curid=696293", "title": "Patience (George Michael)", "text": "Patience \u00e8 il quinto ed ultimo album in studio di George Michael pubblicato nel 2004.\nNel disco vi sono anche due singoli del 2002, \"Freeek!\" e \"Shoot the Dog\", canzone - come si evince dal celebre videoclip - esplicitamente contro l'alleanza tra il presidente degli Stati Uniti George W. Bush e il primo ministro del Regno Unito Tony Blair, soprattutto contro l'incombente guerra d'Iraq del 2003.\nOltre alle due canzoni citate, uscirono come singoli \"Amazing\" (che arriva alla prima posizione in Italia e Spagna, alla seconda in Danimarca, alla terza in Canada, alla quarta in Irlanda e Regno Unito, alla sesta in Australia ed alla decima in Svizzera), \"Flawless (Go To The City)\" (seconda in Spagna, quarta in Ungheria, settima in Italia ed ottava in Danimarca e Regno Unito) e \"Round Here\".\nIl tema principale del disco \u00e8 la morte: \"Please Send Me Someone (Anselmo's Song)\" \u00e8 dedicata ad Anselmo Feleppa, ex-partner della popstar morto di emorragia cerebrale causata da AIDS nel 1993; \"My Mother Had A Brother\" parla della morte dello zio di Michael avvenuta il giorno della sua nascita.\nPer il resto si ricordano \"Cars And Trains\", \"American Angel\" e, soprattutto, \"John And Elvis Are Dead\" in cui Michael menziona i suoi idoli John Lennon e Elvis Presley.\n\"Patience\" \u00e8 stata composta e registrata sul pianoforte che fu di John Lennon (acquistato da George all'asta e poi donato al museo che espone una mostra stabile su Lennon)."}
{"id": "696294", "revid": "34928", "url": "https://it.wikipedia.org/wiki?curid=696294", "title": "Wargla", "text": ""}
{"id": "696297", "revid": "72396", "url": "https://it.wikipedia.org/wiki?curid=696297", "title": "Elijah Muhammad", "text": "Biografia.\nLa giovinezza.\nMuhammad nacque a Sandersville (in Georgia) il 7 ottobre 1897 in una famiglia di coltivatori fittavoli, da Willie Poole e Mariah Hall, con dodici tra fratelli e sorelle. All'et\u00e0 di sedici anni lasci\u00f2 casa e inizi\u00f2 a viaggiare attraverso gli Stati Uniti. Nel 1917 spos\u00f2 Clara Evans, in seguito famosa come Mamma Clara Muhammad. Nel 1923 si stabil\u00ec a Detroit, lavorando presso un'industria automobilistica. Prima di compiere i vent'anni Elijah Poole fu testimone di tre omicidi (linciaggi) di persone nere, compiuti da bianchi.\nAll'inizio degli anni Trenta, Muhammad conobbe W.D. Fard, noto anche come Wallace Fard Muhammad. W. Fard Muhammad, all'epoca un venditore ambulante, aveva gi\u00e0 fondato il suo Tempio Islamico a Detroit con circa seguaci. Il credo insegnato da Fard, sebbene molto vicino all'ortodossia dell'Islam, differiva da questa in alcuni aspetti.\nNel 1934, W.D. Fard and\u00f2 via da Detroit. Elijah Poole, ribattezzato Elijah Muhammad da W.D. Fard, divenne il successore della Nation of Islam e Supreme Minister. Nel 1942, Muhammad fu arrestato a Washington D.C. con l'accusa di sedizione e violazione della legge sul servizio di leva. Fu considerato innocente per l'accusa di sedizione, ma fu condannato per l'altro reato, in particolare con l'accusa di aver indotto i suoi seguaci ad evitare la leva. Elijah Muhammad fu rinchiuso in una prigione federale per quattro anni.\nGli insegnamenti.\nLa dottrina di Elijah Muhammad \u00e8 stata considerata da molti come incentrata sulla supremazia nera. Egli insegnava che i neri erano stati i primi sulla Terra e che erano stati privati del loro poteri ed oppressi dai bianchi, creati da uno scienziato chiamato Yakub. La Nazione dell'Islam predic\u00f2 la completa separazione dalla societ\u00e0 bianca e insegn\u00f2 che le persone di colore devono sviluppare una propria indipendenza economica, religiosa e nazionale. Gli insegnamenti della Nazione condannarono il bere, il giocare d'azzardo, l'abuso fisico di donne di colore e l'incapacit\u00e0 di difendere la propria famiglia dagli attacchi dei \"violenti\" americani bianchi.\nElijah Muhammad utilizz\u00f2 la recente indipendenza di molte nazioni africane come esempio per i suoi seguaci americani. A differenza degli altri leader afro-americani della met\u00e0 del XX secolo, Elijah Muhammad credeva che avesse pi\u00f9 senso cercare aiuto dalle nazioni africane indipendenti che andare in Africa mentre le comunit\u00e0 nere americane rimanevano non indipendenti. Allo stesso tempo, Elijah Muhammad mostr\u00f2 orgoglio nella sua capacit\u00e0 di stare alla pari con i bianchi e non avrebbe avuto problemi a lavorare con loro se questo fosse servito agli scopi della Nazione. Elijah viveva in un quartiere prevalentemente bianco e permise a George Lincoln Rockwell del Partito Nazista Americano di parlare alla Nazione, quando entrambe le organizzazioni si opponevano all'integrazione razziale.\nUna delle persone che risentirono dell'influenza di Elijah Muhammad fu l'ex-detenuto che il mondo avrebbe conosciuto col nome di Malcolm X. Sebbene questo abbia in seguito abbandonato la Nazione, l'influenza di Elijah sulla vita di Malcolm X \u00e8 innegabile. Il giovane Malcolm svilupp\u00f2 la sua dialettica e la visione politica all'interno della Nazione e sotto il tutorato di Elijah Muhammad.\n\"Malcolm scorge un uomo che dal fondo del tempio si dirige verso la tribuna. Ha un viso minuto, sensibile, dai lineamenti dolci e dal colorito bruno, e avanza vestito con una camicia bianca e una cravatta a fiocco, circondato dagli uomini del Frutto dell\u2019Islam, anch\u2019essi vestiti allo stesso modo. \u00c8 Elijah Muhammad, e porta in testa un fez ricamato in oro con su l\u2019effige islamica.\"\nL'assassinio di Malcolm X.\nLa spaccatura tra Elijah Muhammad e Malcolm X avvenne fondamentalmente quando a Malcolm giunsero voci secondo le quali Elijah Muhammad aveva avuto rapporti sessuali con diverse giovani della Nazione che lavoravano per lui con tanto di bambini di sua paternit\u00e0. Un figlio di Elijah Muhammad, le donne e probabilmente lo stesso Elijah confermarono a Malcolm le voci. Malcolm si sent\u00ec in dovere di far sapere questo alla chiesa ed al pubblico e dopo aver sparso la notizia fu espulso dalla Nation of Islam e dichiar\u00f2: \u00abI am most probably dead already\u00bb (\"Molto probabilmente sono gi\u00e0 morto\"). Non si sa se Elijah abbia ordinato l'assassinio o l'abbia sponsorizzato, ma tre membri della Nazione, Talmadge Hayer, Norman 3X Butler e Thomas 15X Johnson, furono arrestati e condannati per il suo omicidio nel marzo del 1966; in ogni caso, i seguaci del vecchio leader rifiutarono sempre di credere alle rivelazioni di Malcolm."}
{"id": "696302", "revid": "2015336", "url": "https://it.wikipedia.org/wiki?curid=696302", "title": "Giano", "text": "Giano (latino: \"Ianus\") \u00e8 il dio degli inizi, materiali e immateriali, ed \u00e8 una delle divinit\u00e0 pi\u00f9 antiche e pi\u00f9 importanti della religione romana, latina e italica. Solitamente \u00e8 raffigurato con due volti (il cosiddetto Giano Bifronte), poich\u00e9 il dio pu\u00f2 guardare il futuro e il passato. Nel caso del Giano quadrifronte, le quattro facce sono rivolte ai quattro punti cardinali. \nCaratteristiche della divinit\u00e0.\nEtimologia.\nGi\u00e0 gli antichi mettevano il nome del dio in relazione al movimento: Macrobio e Cicerone lo facevano derivare dal verbo \"ire\" \"andare\", perch\u00e9 secondo Macrobio \"il mondo va sempre, muovendosi in cerchio e partendo da s\u00e9 stesso a s\u00e9 stesso ritorna\". Gli studiosi moderni hanno confermato questa relazione stabilendo una derivazione dal termine \"ianua\", \"porta\", ma \u00e8 con Georges Dum\u00e9zil che il senso si precisa: il nome Ianus deriverebbe dalla radice indoeuropea *\"ei\"-, ampliata in *\"y-aa\"- con il significato di \"passaggio\" che, attraverso una forma *\"yaa-tu\", ha prodotto anche l'irlandese \"ath\", \"guado\". In passato non sono mancate tuttavia ipotesi alternative, come quella che voleva il nome derivato da una pi\u00f9 antica forma *Dianus, da mettere in relazione con la dea Diana e quindi derivato anch'esso dalla stessa radice del termine latino \"dies\", \"giorno\".\nDumezil nota anche l'appellativo di 'mattutino' con cui Orazio si rivolge al dio in modo semiserio (Serm. 2, 6, 20-25). Tale appellativo tuttavia deporrebbe indifferentemente a favore di entrambe le ipotesi etimologiche esposte.\nIl suo nome in greco \u00e8 \u0399\u03b1\u03bd\u03cc\u03c2 (\"Ian\u00f3s\").\n\u00c8 il primo a portare il naso con profilo romano (il classico naso a becco d'uccello).\nOrigini.\nLa figura del Dio Giano, come appena accennato, \u00e8 prettamente romana e la sua origine non si pu\u00f2 far risalire alla mitologia greca. Nella mitologia etrusca la divinit\u00e0 pi\u00f9 prossima a Ianus \u00e8 Culsans, dio delle porte e dei passaggi, anch\u2019esso bifronte, con un nome simile (\"ianua\" significa porta in latino, come \"culs\" in etrusco) e legato al concetto di passato e futuro, ma con caratteristiche non del tutto sovrapponibili, Essendo pochissime le informazioni in nostro possesso sui culti dell'Italia preromana non possiamo far risalire con certezza Giano a qualche divinit\u00e0 italica.\nUna possibilit\u00e0 da tenere in considerazione \u00e8 che la figura di Giano sia stata ispirata da quella di U\u0161mu, un dio sumero a due facce, altrimenti chiamato Isimud o, in piena et\u00e0 babilonese, Ansar.\nEpiteti.\nCome tutte le divinit\u00e0 romane, Giano era chiamato con diversi epiteti, che testimoniano la sua particolare rilevanza all'interno del pantheon: \nNatura del dio.\nGiano \u00e8 una divinit\u00e0 esclusivamente romano-italica, la pi\u00f9 antica tra gli Dei nazionali, gli \"Di indigetes\", invocata spesso insieme a \"Iuppiter\". Fu, insieme a Quirino, l'unico dio romano a non essere assimilato a divinit\u00e0 ellenistiche. \nIl suo culto \u00e8 probabilmente antichissimo e risale ad un'epoca arcaica, in cui i culti dei popoli italici erano in gran parte ancora legati ai cicli naturali della raccolta e della semina. \u00c8 stato sottolineato da pi\u00f9 autori, fin dal secolo XIX (Vedi Il ramo d'oro), come Giano fosse probabilmente la divinit\u00e0 principale del pantheon romano in epoca arcaica ed anche Sant'Agostino nel suo De Civitate Dei (VII, 9) ricorda che \u201cad Ianum pertinent initia factorum\u201d e come perci\u00f2 al Dio competa \u201comnium initiorum potestatem\u201d. In particolare rimarrebbe traccia di questo fatto nell'appellativo \"Ianus Pater\" che permase anche in epoca classica.\nGiano nell'epoca arcaica era semplicemente il dio legato ai cicli naturali, poi con il passare del tempo il suo mito divenne sempre pi\u00f9 complesso.\nNei frammenti superstiti del \"Carmen Saliare\" Giano \u00e8 salutato con particolare enfasi come padre e dio degli dei stessi:\nTale dato \u00e8 confermato dal fatto che per i romani Giano non era figlio di alcun'altra divinit\u00e0 (ad esempio Giove \u00e8 figlio di Saturno), ma, proprio per la sua qualit\u00e0 di \"pater divorum\", egli era sempre stato, immanente, fin dall'origine di ogni cosa. Cos\u00ec \u00e8 che Giano, come lo stesso ci racconta per bocca di Ovidio ne i Fasti (I, 103 e s.s.), era presente allorch\u00e9 i quattro elementi si separarono tra di loro dando forma ad ogni cosa.\nA tal proposito Varrone riporta nel carmen anche l'epiteto di \"Cerus\" cio\u00e8 \"creatore\", perch\u00e9 come iniziatore del mondo Giano \u00e8 il creatore per eccellenza. Il console e augure Marco Valerio Messalla Rufo scrive nel libro sugli Auspici che Giano \u00e8 \"colui che plasma e governa ogni cosa e un\u00ec, circondandole con il cielo, l'essenza dell'acqua e della terra, pesante e tendente a scendere in basso, e quella del fuoco e dell'aria, leggera e tendente a sfuggire verso l'alto, e che fu l'immane forza del cielo a tenere legate le due forze contrastanti\". Settimio Sereno lo chiama \"principio degli d\u00e8i e acuto seminatore di cose\".\nGiano presiede infatti a tutti gli inizi e i passaggi e le soglie, materiali e immateriali, come le soglie delle case, le porte, i passaggi coperti e quelli sovrastati da un arco, ma anche l'inizio di una nuova impresa, della vita umana, della vita economica, del tempo storico e di quello mitico, della religione, degli d\u00e8i stessi, del mondo, dell'umanit\u00e0 (viene infatti chiamato \"Consivio\", cio\u00e8 propagatore del genere umano, che viene seminato per opera sua), della civilt\u00e0, delle istituzioni.\nNella sua riforma del calendario romano, Numa Pompilio dedic\u00f2 a Giano il primo mese successivo al solstizio d'inverno, gennaio, che con la riforma giuliana del 46 a.C. pass\u00f2 ad essere il primo dell'anno.\nUna delle caratteristiche pi\u00f9 singolari di Giano sta nella sua rappresentazione come di un dio bicefalo, da cui l'appellativo di Giano bifronte. Questa particolarit\u00e0 era connessa all'area di influenza divina che Giano assunse in maniera specifica in epoca classica, dopo l'ascesa degli dei romani \"canonici\": Giano era preposto alle porte (\"ianuae\"), ai passaggi (\"iani\") e ai ponti: ne custodiva l'entrata e l'uscita e portava in mano, come i portinai, gli \"ianitores\", una chiave e un bastone, mentre le due facce vegliavano nelle due direzioni, a custodire entrata e uscita.\nAnche in quest'epoca, comunque, Giano continu\u00f2 a rappresentare il custode di ogni forma di passaggio e mutamento, protettore di tutto ci\u00f2 che riguardava un inizio ed una fine.\nMiti.\nNel mito Giano avrebbe regnato come primo Re del \"Latium\", fondando una citt\u00e0 sul monte Gianicolo e donando la civilt\u00e0 agli Aborigeni, suoi originari abitanti. Con la ninfa Camese avrebbe generato inoltre numerosi figli, tra i quali il dio Tiberino, signore del Tevere.\n\u00c8 lui ad accogliere il dio dell'agricoltura Saturno, spodestato dal figlio Giove, condividendo con lui la regalit\u00e0 e consentendogli di portare l'et\u00e0 dell'oro. Per l'ospitalit\u00e0 ricevuta, Giano ricevette dal dio Saturno il dono di vedere sia il passato che il futuro, all'origine della sua rappresentazione bifronte.\nNumerose sono le ninfe indicate come mogli o compagne di Giano:\nCulto.\nAl culto di Giano, a differenza delle altre divinit\u00e0 maggiori, non era preposto uno specifico \"flamen\". Le cerimonie a lui dedicate venivano invece amministrate dallo stesso \"Rex\" e, in et\u00e0 repubblicana dal particolare sacerdote che suppliva alle antiche prerogative regie, il \"Rex Sacrorum\". Egli apriva dunque per primo le processioni e le cerimonie religiose, antecedendo anche lo stesso \"flamen Dialis\", sacerdote di Giove.\nNel suo tempio si sacrificava spesso per avere vaticini sulla riuscita delle imprese militari.\nSantuari.\nA Roma i principali luoghi consacrati a Giano erano:\nGiano come simbolo di citt\u00e0.\nSecondo la leggenda, Giano fond\u00f2 la citt\u00e0 di Gianicola, e fu proprio lui ad accogliere Saturno nel Lazio. Esisteva una frazione della citt\u00e0 di Roma denominata Gianicolo e secondo alcuni mitologi Giano sarebbe il fondatore di uno dei villaggi di Roma. Da notare che il Gianicolo affaccia su un lato del Tevere ove \u00e8 presente un guado naturale, quindi un passaggio.\nGiano viene assunto dal Medioevo a simbolo di Genova, in relazione al suo nome antico di \"Ianua\". Come tale viene spesso accostato al Grifone, altro simbolo di questa citt\u00e0. Troviamo effigi di Giano bifronte nel pozzo sacro di piazza Sarzano (l'erma bifronte sulla cupoletta, proveniente da una fontana cinquecentesca opera della bottega in Genova di Giacomo e Guglielmo della Porta); rappresentazioni dei grifoni come ornamento dei pinnacoli delle volte vetrate di Galleria Mazzini e nei lampadari ottocenteschi della stessa. Una rappresentazione indubbiamente pi\u00f9 moderna ed essenziale la troviamo nel palazzo azzurro sito in Fiumara. Bisogna considerare Giano come dio adatto a sostituire i riti celtici dediti alla venerazione del torrente, considerato come luogo ove convergono le acque da affluenti che stanno a destra e a sinistra dello stesso corso d'acqua, in quanto Giano aveva due facce ed era il dio dei passaggi, oltre ad avere rapporti con le divinit\u00e0 delle acque.\nOltre a Genova, Giano \u00e8 il simbolo di Tiggiano (provincia di Lecce), Subbiano (provincia di Arezzo), Selvazzano Dentro (provincia di Padova) e Centro Giano (provincia di Roma), San Giovanni Rotondo (Provincia di Foggia).\nL'immagine di Giano \u00e8 presente nel gonfalone di Tiggiano (provincia di Lecce) perch\u00e9 secondo un'etimologia popolare il nome del paese potrebbe derivare dal nome del dio Giano (in realt\u00e0 il toponimo \u00e8 un prediale costruito sul gentilizio romano Tidius.).\nIn Basilicata, presso Muro Lucano (PZ) \u00e8 presente il toponimo Capo di Giano e Varaggiano, mentre presso Melfi c'\u00e8 Foggiano. A Pescopagano, in una nicchia sotto l'arco di Porta Sibilla vi \u00e8 una statuetta raffigurante Giano bifronte.\nL'immagine di Giano \u00e8 presente nel gonfalone di Subbiano (provincia di Arezzo) perch\u00e9 secondo un'etimologia popolare il nome del paese deriverebbe dal latino \"Sub Janum condita\" (\"fondata sotto [il segno di] Giano\"), ma in realt\u00e0 il toponimo \u00e8 un prediale costruito sul gentilizio romano Sevius.\nIl nome della citt\u00e0 di Avezzano in Abruzzo stando ad un'ipotesi giudicata inverosimile da storici ed archeologi deriverebbe da \"Ave Jane\", un'invocazione posta sul portale di un tempio consacrato al dio Giano. Secondo la leggenda attorno al tempio ebbe origine la borgata formata dai primi agricoltori stanziati nell'area che originariamente circondava il lago del Fucino.\nIl monte Giano nell'Appennino centrale \u00e8 situato nel comune di Antrodoco, in provincia di Rieti. \nIl toponimo di Selvazzano Dentro di origine romana parrebbe riportare alla presenza di un boschetto sacro al dio Giano (selva di Giano), l'attuale stemma comunale riporta infatti un altare dedicato al dio.\nSecondo delle supposizioni i toponimi di Vezzano, come Vezzano Ligure in provincia della Spezia, deriverebbero dalla divinit\u00e0 romana.\nIl nome del dio \u00e8 invece all'origine dei due toponimi Giano dell'Umbria e Giano Vetusto, non direttamente ma attraverso un nome di persona latino Ianus (al quale sar\u00e0 originariamente appartenuto il fondo sul quale \u00e8 sorto il centro abitato).\nA Reggio Emilia c'\u00e8 un Giano su uno spigolo di Palazzo Magnani in Corso Garibaldi. Nel comune di Maddaloni, in Provincia di Caserta, esattamente dinanzi l'ospedale cittadino, sono ancora visibili i resti di un tempio con l'iscrizione \"Iano Pacifero\".\nA Trieste vi \u00e8 una fontana con il volto bifronte del dio, posta all'inizio del Viale XX Settembre. In quanto alla scelta del sito, va notato che nei primi anni dell'Ottocento in quel punto si trovava un recinto con cancello, che segnava l'uscita dalla citt\u00e0..\nIl toponimo di Camposano, in provincia di Napoli, tra le tante interpretazioni, parrebbe derivare da un tempio dedicato al dio Giano denominato \"Campus Iani.\"\nNel pesarese, a pochi chilometri dalla citt\u00e0 di Fano, vi \u00e8 la frazione di Monte Giano."}
{"id": "696304", "revid": "121940474", "url": "https://it.wikipedia.org/wiki?curid=696304", "title": "Dobrynja Nikiti\u010d", "text": "Dobrynja Nikiti\u010d (Dobrynja figlio di Nikita, \u0414\u043e\u0431\u0440\u044b\u043d\u044f \u041d\u0438\u043a\u0438\u0442\u0438\u0447) \u00e8 un eroe nazionale della tradizione popolare russa citato nelle byliny, poemi epici russi.\nStoria.\nNato secondo la tradizione da una famiglia di antica stirpe nobiliare, imparentata con il principe Vladimir I di Kiev (ma alcune canzoni popolari indicano che il padre fosse un ricco mercante) Dobrynja entr\u00f2 ancora giovane a far parte dei Bogatyr (leggendari cavalieri erranti della tradizione russa).\nLa pi\u00f9 grande impresa epica narrata sulla sua figura leggendaria fu la sua vittoria nella lotta contro il drago alato Zmaj Goryny\u010d. Incontrato una prima volta lungo il guado di un fiume il drago, sconfitto, riusc\u00ec a salvare la propria vita implorando piet\u00e0 e inducendo in tal modo l'eroe a risparmiarlo.Zmej allora, per nulla riconoscente e desideroso solamente di vendicarsi dell'affronto subito, vol\u00f2 su Kiev e rap\u00ec la nipote del principe Vladimir, Zabava Putjati\u010dna. Il sovrano chiam\u00f2 quindi Dobrynja e gli assegn\u00f2 il compito di salvarla. L'eroe dopo varie peripezie trov\u00f2 la tana del drago alato, lo uccise e liber\u00f2 la nipote del sovrano della Rus.\nNel frattempo Al\u00eb\u0161a Popovi\u010d, che insieme a Dobrynja e a Il'ja Muromec \u00e8 considerato dalla tradizione popolare il pi\u00f9 importante cavaliere errante russo, inizi\u00f2, per dispetto a Dobrynja, a spargere la voce che l'eroe fosse morto nel compimento dell'impresa. La moglie di quest'ultimo, Nasta\u0161a, fu allora costretta dal principe Vladimir a sposare Al\u00eb\u0161a. Durante il banchetto di nozze, Dobrynja si rivel\u00f2 alla moglie in maniera astuta e mise fine ai festeggiamenti, terminando la vicenda picchiando di santa ragione Al\u00eb\u0161a.\nA differenza degli altri cavalieri erranti della mitologia russa Dobrynja Nikiti\u010d \u00e8 dipinto come un eroe galante dai gusti delicati, capace di leggere, scrivere, cantare alla perfezione e con una predilezione per il gioco degli scacchi.Alcuni storici ritengono che la sua figura sia stata ispirata da quello del guerriero varego Dobrynja, figura storica realmente esistita e zio materno del principe Vladimir."}
{"id": "696308", "revid": "701660", "url": "https://it.wikipedia.org/wiki?curid=696308", "title": "Exsultet", "text": "L'Exsultet (nei Messali prima del 1920 veniva scritto \"Exultet\") \u00e8 un canto liturgico proprio della Chiesa cattolica che viene cantato la notte di Pasqua nella solenne Veglia pasquale, da un diacono o un cantore. Con esso si proclama la vittoria della luce sulle tenebre, simbolizzata dal cero pasquale che viene acceso, e annuncia la risurrezione di Cristo e il declamante invita tutta l'assemblea a gioire per il compiersi della profezia del mistero pasquale, ripercorrendo nel canto i prodigi della storia della salvezza.\nDal punto di vista stilistico si tratta di un \"preconio\", ovvero, secondo l'etimologia latina di \"praeconium\" (da \"praeco\" -\"onis\", \u00abbanditore\u00bb), di un testo poetico di annuncio solenne o di encomio e lode solenne. Per questo motivo viene chiamato anche preconio pasquale (\"praeconium paschale\") o laus cerei.\nSi conoscono numerose versioni, sia testuali sia musicali. Se ne hanno testimonianze sin dalla fine del IV secolo, bench\u00e9 il testo si sia consolidato e uniformato nell'attuale versione solo nella seconda met\u00e0 del XII sec. da papa Innocenzo III. Il manoscritto \u00e8 composto di due parti, una scritta, letta dal celebrante o dal chierico, e una illustrata con figure simboliche, disposte al contrario per poter essere seguite dai fedeli durante la lettura. Il testo \u00e8 suddiviso in due parti:\nIl nome.\n\"Exsultet\" non \u00e8 altro che la parola iniziale del testo liturgico, che, proprio per la sua specificit\u00e0 collegata alla Resurrezione del Cristo, viene individuato e ricordato proprio con il suo verbo iniziale che invita i fedeli tutti a esultare per il compimento del Mistero Pasquale.\nNella stesura del testo \u00e8 molto enfatizzata la \"E\" iniziale, maiuscola, tra i cui \"bracci\" \u00e8 spesso scritto il resto della parola.\nDescrizione.\nL\"Exsultet\" veniva scritto su un lungo rotolo di pergamena che il diacono-cantore faceva scorrere gi\u00f9 dal pulpito mentre ne narrava il contenuto.\nLa caratteristica di questo strumento di divulgazione del culto religioso sta nel fatto che il testo \u00e8 scritto nel senso di lettura del cantore, mentre le immagini miniate che precedono ciascuna \"quartina\" sono incise (e poi dipinte), sullo stesso lato del rotolo, ma nel verso opposto a quello della parte scritta.\nIn tal modo, mentre la pergamena veniva fatta scorrere gi\u00f9 dal pulpito, anche i fedeli che non conoscevano il latino colto potevano seguire la storia vedendo le illustrazioni, quasi l\"Exsultet\" fosse come un moderno fumetto.\nL'efficacia di questo metodo \u00e8 tuttavia piuttosto discutibile, e in ogni caso i rotoli pi\u00f9 recenti (come quelli conservati nella concattedrale di Troia) non presentano il ribaltamento testo/immagine.\nAltra caratteristica che si rileva in alcuni \"Exsultet\", come quelli che si custodiscono a Bari, \u00e8 quella di riportare, tra le righe del testo, annotazioni \"a \"neumi\"\", relative alla musica che il declamante deve eseguire nel corso della celebrazione. Non si tratta di vere e proprie note su pentagramma, ma sicuramente ne costituivano un precursore importante: si trattava di \"notazioni adiastematiche\", cio\u00e8 \"note senza rigo\", in uso sin dal VI secolo, che consistevano in semplici segni, i quali indicavano lo spostamento dell'altezza da effettuare per l'intonazione dei suoni. Questo tipo di notazione accompagner\u00e0 la tradizione gregoriana per molto tempo, fino a quando non sar\u00e0 sostituita molto pi\u00f9 tardi (XII secolo) dalle note a forma di \"punto quadrato\" sulle righe del tetragramma.\nDi questi rotoli ne esistono in tutto nel mondo oltre trenta, ma solo 28 di questi sono da definirsi propriamente \"Exsultet\", in quanto incominciano con questa parola e descrivono la liturgia principale che si celebra durante la Veglia Pasquale. Altri rotoli, di cui un altro importante esemplare \u00e8 custodito a Bari, sono altre preghiere, detti \"Benedizionali\", sempre relativi a celebrazioni della notte di Pasqua, ma di importanza minore, quali quelle durante le quali si benedicono i fonti battesimali e l'Olio Santo che sar\u00e0 utilizzato nel corso dell'anno successivo.\nIl testo (nel rito romano).\nTesto latino.\n&lt;poem&gt;\n\"Exsultet iam angelica turba caelorum:\"\n\"exsultent divina mysteria:\"\n\"et pro tanti Regis victoria tuba insonet salutaris.\"\n\"Gaudeat et tellus tantis irradiata fulgoribus:\"\n\"et, aeterni Regis splendore illustrata,\"\n\"totius orbis se sentiat amisisse caliginem.\"\n\"Laetetur et mater Ecclesia,\"\n\"tanti luminis adornata fulgoribus:\"\n\"et magnis populorum vocibus haec aula resultet.\"\n\"Quapropter astantes vos, fratres carissimi,\"\n\"ad tam miram huius sancti luminis claritatem,\"\n\"una mecum, quaeso,\"\n\"Dei omnipotentis misericordiam invocate.\"\n\"Ut, qui me non meis meritis\"\n\"intra Levitarum numerum dignatus est aggregare,\"\n\"luminis sui claritatem infundens,\"\n\"cerei huius laudem implere perficiat.\"\nVers. \"Dominus vobiscum.\"\nResp. \"Et cum spiritu tuo.\"\nVers. \"Sursum corda.\"\nResp. \"Habemus ad Dominum.\"\nVers. \"Gratias agamus Domino Deo nostro.\"\nResp. \"Dignum et iustum est.\"\n\"Vere dignum et iustum est,\"\n\"invisibilem Deum Patrem omnipotentem\"\n\"Filiumque eius unigenitum,\"\n\"Dominum nostrum Iesum Christum,\"\n\"toto cordis ac mentis affectu et vocis ministerio personare.\"\n\"Qui pro nobis aeterno Patri Adae debitum solvit,\"\n\"et veteris piaculi cautionem pio cruore detersit.\"\n\"Haec sunt enim festa paschalia,\"\n\"in quibus verus ille Agnus occiditur,\"\n\"cuius sanguine postes fidelium consecrantur.\"\n\"Haec nox est,\"\n\"in qua primum patres nostros, filios Israel\"\n\"eductos de Aegypto,\"\n\"Mare Rubrum sicco vestigio transire fecisti.\"\n\"Haec igitur nox est,\"\n\"quae peccatorum tenebras columnae illuminatione purgavit.\"\n\"Haec nox est,\"\n\"quae hodie per universum mundum in Christo credentes,\"\n\"a vitiis saeculi et caligine peccatorum segregatos,\"\n\"reddit gratiae, sociat sanctitati.\"\n\"Haec nox est,\"\n\"in qua, destructis vinculis mortis,\"\n\"Christus ab inferis victor ascendit.\"\n\"Nihil enim nobis nasci profuit,\"\n\"nisi redimi profuisset.\"\n\"O mira circa nos tuae pietatis dignatio!\"\n\"O inaestimabilis dilectio caritatis:\"\n\"ut servum redimeres, Filium tradidisti!\"\n\"O certe necessarium Adae peccatum,\"\n\"quod Christi morte deletum est!\"\n\"O felix culpa,\"\n\"quae talem ac tantum meruit habere Redemptorem!\"\n\"O vere beata nox,\"\n\"quae sola meruit scire tempus et horam,\"\n\"in qua Christus ab inferis resurrexit!\"\n\"Haec nox est, de qua scriptum est:\"\n\"Et nox sicut dies illuminabitur:\"\n\"et nox illuminatio mea in deliciis meis.\"\n\"Huius igitur sanctificatio noctis fugat scelera, culpas lavat:\"\n\"et reddit innocentiam lapsis\"\n\"et maestis laetitiam.\"\n\"Fugat odia, concordiam parat\"\n\"et curvat imperia.\"\n\"In huius igitur noctis gratia, suscipe, sancte Pater,\"\n\"laudis huius sacrificium vespertinum,\"\n\"quod tibi in hac cerei oblatione sollemni,\"\n\"per ministrorum manus\"\n\"de operibus apum, sacrosancta reddit Ecclesia.\"\n\"Sed iam columnae huius praeconia novimus,\"\n\"quam in honorem Dei rutilans ignis accendit.\"\n\"Qui, licet sit divisus in partes,\"\n\"mutuati tamen luminis detrimenta non novit.\"\n\"Alitur enim liquantibus ceris,\"\n\"quas in substantiam pretiosae huius lampadis\"\n\"apis mater eduxit.\"\n\"O vere beata nox,\"\n\"in qua terrenis caelestia, humanis divina iunguntur!\"\n\"Oramus ergo te, Domine,\"\n\"ut cereus iste in honorem tui nominis consecratus,\"\n\"ad noctis huius caliginem destruendam,\"\n\"indeficiens perseveret.\"\n\"Et in odorem suavitatis acceptus,\"\n\"supernis luminaribus misceatur.\"\n\"Flammas eius lucifer matutinus inveniat:\"\n\"Ille, inquam, lucifer, qui nescit occasum:\"\n\"Christus Filius tuus,\"\n\"qui, regressus ab inferis, humano generi serenus illuxit,\"\n\"et tecum vivit et regnat in saecula saeculorum.\"\nResp. \"Amen.\"\n&lt;/poem&gt;\nTesto italiano.\n&lt;poem&gt;\nEsulti il coro degli angeli, \nesulti l'assemblea celeste: \nun inno di gloria saluti il trionfo del Signore risorto. \nGioisca la terra inondata da cos\u00ec grande splendore; \nla luce del Re eterno ha vinto le tenebre del mondo. \nGioisca la madre Chiesa, splendente della gloria del suo Signore, \ne questo tempio tutto risuoni \nper le acclamazioni del popolo in festa. \nE voi, fratelli carissimi, \nqui radunati nella solare chiarezza di questa nuova luce, \ninvocate con me la misericordia di Dio onnipotente. \nEgli che mi ha chiamato, senza alcun merito, \nnel numero dei suoi ministri, irradi il suo mirabile fulgore, \nperch\u00e9 sia piena e perfetta la lode di questo cero.\nIl Signore sia con voi.\n\"E con il tuo spirito.\"\nIn alto i nostri cuori.\n\"Sono rivolti al Signore.\"\nRendiamo grazie al Signore, nostro Dio.\n\"\u00c8 cosa buona e giusta.\"\n\u00c8 veramente cosa buona e giusta \nesprimere con il canto l'esultanza dello spirito, \ne inneggiare al Dio invisibile, Padre onnipotente, \ne al suo unico Figlio, Ges\u00f9 Cristo nostro Signore.\nEgli ha pagato per noi all'eterno Padre il debito di Adamo, \ne con il sangue sparso per la nostra salvezza \nha cancellato la condanna della colpa antica. \nQuesta \u00e8 la vera Pasqua, in cui \u00e8 ucciso il vero Agnello, \nche con il suo sangue consacra le case dei fedeli. \nQuesta \u00e8 la notte in cui hai liberato i figli di Israele, nostri padri, \ndalla schiavit\u00f9 dell'Egitto, \ne li hai fatti passare illesi attraverso il Mar Rosso. \nQuesta \u00e8 la notte in cui hai vinto le tenebre del peccato \ncon lo splendore della colonna di fuoco. \nQuesta \u00e8 la notte che salva su tutta la terra i credenti nel Cristo \ndall'oscurit\u00e0 del peccato e dalla corruzione del mondo, \nli consacra all'amore del Padre \ne li unisce nella comunione dei santi. \nQuesta \u00e8 la notte in cui Cristo ha distrutto la morte\ne dagli inferi risorge vittorioso\nNessun vantaggio per noi essere nati, se lui non ci avesse redenti.\nO immensit\u00e0 del tuo amore per noi! O inestimabile segno di bont\u00e0: \nper riscattare lo schiavo, hai sacrificato il tuo Figlio! \nDavvero era necessario il peccato di Adamo, \nche \u00e8 stato distrutto con la morte del Cristo. \nFelice colpa, che merit\u00f2 di avere un cos\u00ec grande redentore! \nO notte beata, tu sola hai meritato di conoscere \nil tempo e l'ora in cui Cristo \u00e8 risorto dagli inferi. \nDi questa notte \u00e8 stato scritto: la notte splender\u00e0 come il giorno, \ne sar\u00e0 fonte di luce per la mia delizia. \nIl santo mistero di questa notte sconfigge il male, \nlava le colpe, restituisce l'innocenza ai peccatori, \nla gioia agli afflitti. \nDissipa l'odio, piega la durezza dei potenti,\npromuove la concordia e la pace.\nO notte veramente gloriosa, \nche ricongiunge la terra al cielo e l'uomo al suo creatore!\nIn questa notte di grazia accogli, Padre santo, il sacrificio di lode, \nche la Chiesa ti offre per mano dei suoi ministri, \nnella solenne liturgia del cero,\nfrutto del lavoro delle api, simbolo della nuova luce.\nRiconosciamo nella colonna dell'Esodo\ngli antichi presagi di questo lume pasquale \nche un fuoco ardente ha acceso in onore di Dio. \nPur diviso in tante fiammelle non estingue il suo vivo splendore, \nma si accresce nel consumarsi della cera \nche l'ape madre ha prodotto \nper alimentare questa preziosa lampada.\nTi preghiamo, dunque, Signore, che questo cero, \nofferto in onore del tuo nome \nper illuminare l'oscurit\u00e0 di questa notte, \nrisplenda di luce che mai si spegne. \nSalga a te come profumo soave, \nsi confonda con le stelle del cielo. \nLo trovi acceso la stella del mattino, \nquesta stella che non conosce tramonto: \nCristo, tuo Figlio, che risuscitato dai morti \nfa risplendere sugli uomini la sua luce serena \ne vive e regna nei secoli dei secoli.\n\"Amen.\"\n&lt;/poem&gt;\nAltre versioni esistenti.\nNe esistono anche una versione di rito ambrosiano, composta presumibilmente verso il V-VI secolo, anche se si hanno fonti certe solo dall'XI secolo, e una versione di rito bizantino, della quale sono mirabilmente conservati ben tre esemplari risalenti all'XI secolo nel Museo diocesano di Bari.\nIl pi\u00f9 antico di essi, denominato come \"Exsultet 1\", \u00e8 datato tra il 1025 e il 1030 e misura in lunghezza 525 cm.\nIl testo (rito ambrosiano).\nL'Exsultet ambrosiano, tuttora in uso nella veglia pasquale ambrosiana, sebbene nel Messale ambrosiano italiano compaia oggi in una redazione abbreviata, \u00e8 di paternit\u00e0 incerta e viene ritenuto composto a cavallo tra il V secolo e il VI, sebbene il pi\u00f9 antico testimone sia costituito dal \"sacramentarium Bergomense\", datato alla fine del IX secolo o agli inizi del X.\nIl testo si apre con un ampio e solenne invitatorio: \"Exsultet iam angelica turba caelorum\" (esultino i cori degli angeli), concluso dall'Amen dei fedeli: \u00e8 una convocazione universale alla gioia per celebrare degnamente la Pasqua del Signore, nella quale, in crescendo, tutti gli esseri del cielo e della terra (gli angeli, la terra, la Chiesa, l'assemblea celebrante) sono invitati a unirsi all'esultanza per la vittoria di Cristo, il \u00abpi\u00f9 grande dei re\u00bb.\nAll'invitatorio fa seguito, introdotto da un dialogo e da un incipit analoghi a quelli che precedono il prefazio, un rendimento di grazie particolarmente sviluppato (\"Vere dignum et iustum est\": \u00e8 veramente cosa buona e giusta) diviso in due/tre parti, che si concludono con un nuovo Amen da parte dei fedeli. La prima sezione, che termina con le parole \"Nobis in veritate proveniunt\" (oggi per noi si avverano in Cristo), \u00e8 una contemplazione della Pasqua-passione di Cristo, vero agnello pasquale; la seconda sezione, che va da \"Ecce iam ignis\" (ecco: in questa notte beata la colonna di fuoco) fino al termine, riflette sulla notte pasquale come sintesi del \u00abmistero della salvezza\u00bb, comunicata ai credenti nei sacramenti del Battesimo e dell'Eucaristia.\nLa parte terminale del rendimento di grazie, sebbene oggi a seguito della riforma postconciliare, non vi sia pi\u00f9 effettiva corrispondenza tra la successione presentata dal testo e la liturgia della veglia, commenta pertanto la struttura celebrativa della veglia, le cui quattro parti (riti lucernali, annuncio pasquale, liturgia battesimale, liturgia eucaristica) costituiscono il compimento tipologico di \u00abpreannunzi e fatti profetici di vari millenni\u00bb.\nTesto latino.\n&lt;poem&gt;\nExsultet iam angelica turba caelorum;\nexsultent divina mysteria,\net pro tanti regis victoria\ntuba intonet salutaris.\nGaudeat se tot tellus irradiata fulgoribus,\net, aeterni regis splendore lustrata,\ntotius orbis sentiat amisisse caliginem.\nLaetetur et mater Ecclesia,\ntanti luminis adornata fulgore,\net magnis populorum vocibus haec aula resultet.\nQuapropter, astantibus vobis, fratres carissimi,\nad tam miram sancti huius luminis claritatem,\nuna mecum, quaeso,\nDei omnipotentis misericordiam invocate,\nut qui me non meis meritis\nintra levitarum numerum dignatus est aggregare,\nluminis sui gratiam infundendo,\ncerei huius laudem implere praecipiat.\nPraestante Domino nostro Iesu Christo Filio suo,\nsecum vivente atque regnante Deo,\nin unitate Spiritus sancti\nper omnia saecula saeculorum\nR. Amen.\nV. Dominus vobiscum.\nR. Et cum spiritu tuo.\nV. Sursum corda.\nR. Habemus ad Dominum.\nV. Gratias agamus Domino Deo nostro.\nR. Dignum et iustum est.\nDignum et iustum est,\nvere [vere quia] dignum et iustum est, aequum et salutare\nnos tibi semper, hic et ubique, gratias agere,\nDomine sancte Pater, omnipotens aeterne Deus.\nQui populorum pascha cunctorum,\nnon pecudum cruore nec adipe,\nsed Unigeniti tui, Domini nostri Iesu Christi,\nsanguine corporeque dicasti,\nut, supploso ritu gentis ingratae,\nlegi gratia succederet,\net una victima, per semetipsam tuae maiestati semel oblata,\nmundi totius expiaret offensam.\nHic est Agnus lapideis praefiguratus in tabulis,\nnon adductus e gregibus,\nsed evectus e caelo;\nnec pastore indigens, sed Pastor bonus ipse tantummodo;\nqui animam suam pro suis posuit ovibus et rursus assumpsit,\nut nobis et humilitatem divina dignatio\net spem resurrectio corporalis ostenderet.\nQui coram tondente se non vocem queruli balatus emisit,\nsed evangelico proclamavit oraculo, dicens:\nAmodo videbitis Filium hominis sedentem ad dexteram maiestatis.\nIpse nobis et te reconciliat, Pater omnipotens,\net pari tecum maiestate fultus indulget.\nNam, quae patribus in figura contingebant,\nnobis in veritate proveniunt.\nEcce iam ignis columna resplendet,\nquae plebem Domini beatae noctis tempore\nad salutaria fluenta praecedat,\nin quibus persecutor mergitur,\net Christi populus liberatus emergit.\nNam, sancti Spiritus unda conceptus,\nper Adam natus ad mortem,\nper Christum regignitur ad vitam.\nSolvamus igitur voluntarie celebrata ieiunia,\nquia pascha nostrum immolatus est Christus;\nNec solum corpore epulemur Agni,\nsed etiam inebriemur et sanguine.\nHuius enim tantummodo cruor\nnon creat piaculum bibentibus, sed salutem.\nIpso quoque vescamur et azymo,\nquoniam non de solo pane vivit homo,\nsed de omni Verbo Dei.\nSiquidem hic est panis, qui descendit e caelo,\nlonge praestantior illo quondam mannae imbre frugifiuo,\nquo tunc Israel epulatus interiit.\nHoc vero qui vescitur corpore,\nvitae perennis possessor existit.\nEcce vetera transierunt, facta sunt omnia nova.\nNam circumcisionis Mosaicae mucro iam scabruit,\net Iesu Nave acuta lapidum obsolevit asperitas,\nChristi vero populus insignitur fronte, non inguine;\nlavacro, non vulnere;\nchrismate, non cruore.\nDecet ergo in hoc Domini Salvatoris nostri\nvespertinae resurrectionis adventu\ncaeream nos adolere pinguedinem,\ncui suppetit candor in specie,\nsuavitas in odore,\nsplendor in lumine;\nquae nec marcescenti liquore defluit,\nnec offensam tetri nidoris exhalat.\nQuid enim magis accommodum, magisque festivum,\nquam Iesseico flori floreis excubemus et tedis?\nPraesertim cum et Sapientia de semetipsa cecinerit:\nEgo sum flos agri et lilium convallium.\nCeras igitur nec pinus exusta desudat,\nnec crebris sauciata bipennibus cedrus illacrimat,\nsed est illis arcana de virginitate creatio;\net ipsae transfiguratione nivei candoris albescunt.\nEandem vero papyrum liquida fontis unda producit,\nquae instar insontis animae\nnullis articulatur sinuata compagibus,\nsed, virginali circumsepta materiae,\nfit hospitalis ignibus, alumna rivorum.\nDecet ergo adventum Sponsi\ndulciatis Ecclesiae luminaribus opperiri,\nEt largitatem sanctitatis acceptam,\nquanta valet devotionis dote pensare,\nnec sanctas interpolare tenebris excubias,\nsed tedam sapienter perpetuis praeparare luminibus,\nne, dum oleum candelis adiungitur,\nadventum Domini tardo prosequamur obsequio,\nqui certe in ictu oculi, ut coruscus, adveniet.\nIgitur in huius diei vespere\ncuncta venerabilis sacramenti plenitudo colligitur,\net, quae diversis sunt praefigurata vel gesta temporibus,\nhuius noctis curriculo devoluta supplentur.\nNam primum hoc vespertinum lumen,\nsicut illa dux magorum stella, praecedit.\nDeinde mysticae regenerationis unda subsequitur,\nvelut, dignante Domino, fluenta Iordanis.\nTertio resurrectionem Christi\nvox apostolica sacerdotis adnuntiat.\nTum ad totius mysterii supplementum\nChristo vescitur turba fidelium.\nQuae summi sacerdotis et apostoli [antistitis] tui Ambrosii\noratione sanctificata vel meritis,\nresurrectionis dominicae diem,\nChristo in omnibus prosperante, suscipiat.\nPer bonum et benedictum Filium tuum\nDominum nostrum Iesum Christum,\ncum quo beatus vivis et regnas Deus,\nin unitate Spiritus sancti\nper omnia saecula saeculorum.\nR. Amen.\n&lt;/poem&gt;\nTesto italiano.\n&lt;poem&gt;\nEsultino i cori degli angeli,\nesulti l'assemblea celeste.\nPer la vittoria del pi\u00f9 grande dei re,\nle trombe squillino\ne annuncino la salvezza.\nSi ridesti di gioia la terra\ninondata da nuovo fulgore;\nle tenebre sono scomparse,\nmesse in fuga dall'eterno Signore della luce.\nGioisca la Chiesa madre nostra,\nirradiata di vivo splendore,\ne questo tempio risuoni\nper le acclamazioni del popolo in festa.\nE voi, fratelli carissimi,\nqui radunati nella solare chiarezza di questa nuova luce,\ninvocate con me la misericordia di Dio onnipotente.\nEgli che mi ha chiamato, senza alcun merito,\nnel numero dei suoi ministri, irradi il suo mirabile fulgore,\nperch\u00e9 sia piena e perfetta la lode di questo cero.\nCi assista Cristo Ges\u00f9, nostro Signore e nostro Dio,\nche vive e regna col Padre, nell'unit\u00e0 dello Spirito santo,\nper tutti i secoli dei secoli.\nPopolo: Amen.\nDiacono: Il Signore sia con voi.\nPopolo: E con il tuo spirito.\nDiacono: In alto i nostri cuori.\nPopolo: Sono rivolti al Signore.\nDiacono: Rendiamo grazie al Signore, nostro Dio.\nPopolo: \u00c8 cosa buona e giusta.\n\u00c8 veramente cosa buona e giusta,\nnostro dovere e fonte di salvezza,\nrendere grazie sempre, qui e in ogni luogo,\na te, Signore, Padre santo,\nDio onnipotente ed eterno.\nTu hai consacrato la Pasqua per tutte le genti\nsenza immolazione di pingui animali,\nma con il corpo e il sangue di Cristo,\ntuo Figlio unigenito.\nHai lasciato cadere i riti del popolo antico\ne la tua grazia ha superato la legge.\nUna vittima sola\nha offerto se stessa alla tua grandezza,\nespiando una volta per sempre\nil peccato di tutto il genere umano.\nQuesta vittima\n\u00e8 l'Agnello prefigurato dalla legge antica;\nnon \u00e8 scelto dal gregge,\nma inviato dal cielo.\nAl pascolo nessuno lo guida,\npoich\u00e9 lui stesso \u00e8 il Pastore.\nCon la morte e con la risurrezione\nalle pecore tutto si \u00e8 donato\nperch\u00e9 l'umiliazione di un Dio\nci insegnasse la mitezza di cuore\ne la glorificazione di un uomo\nci offrisse una grande speranza.\nDinanzi a chi lo tosava non volle belare lamento,\nma con voce profetica disse:\n\"Tra poco vedrete il Figlio dell'uomo\nassiso alla destra di Dio\".\nCol suo sacrificio, o Padre, a te riconcilia i tuoi figli\ne, nella sua divina potenza, ci reca il tuo stesso perdono.\nTutti i segni delle profezie antiche\noggi per noi si avverano in Cristo.\nEcco: in questa notte beata\nla colonna di fuoco risplende\ne guida i redenti alle acque che danno salvezza.\nVi si immerge il Maligno e vi affoga,\nma il popolo del Signore salvo e libero ne risale.\nPer Adamo siamo nati alla morte;\nora, generati nell'acqua dallo Spirito santo,\nper Cristo rinasciamo alla vita.\nSciogliamo il nostro volontario digiuno:\nCristo, nostro agnello pasquale,\nviene immolato per noi.\nIl suo corpo \u00e8 nutrimento vitale,\nil suo sangue \u00e8 inebriante bevanda;\nl'unico sangue che non contamina,\nma dona salvezza immortale a chi lo riceve.\nMangiamo questo pane senza fermento,\nmemori che non di solo pane vive l'uomo\nma di ogni parola che viene da Dio.\nQuesto pane disceso dal cielo\nvale pi\u00f9 assai della manna,\npiovuta dall'alto come feconda rugiada.\nEssa sfamava Israele,\nma non lo strappava alla morte.\nChi invece di questo corpo si ciba,\nconquista la vita perenne.\nEcco: ogni culto antico tramonta,\ntutto per noi ridiventa nuovo.\nIl coltello del rito mosaico si \u00e8 smussato.\nIl popolo di Cristo non subisce ferita,\nma, segnato dal crisma, riceve un battesimo santo.\nQuesta notte dobbiamo attendere in veglia\nche il nostro Salvatore risorga.\nTeniamo dunque le fiaccole accese\ncome fecero le vergini prudenti;\nl'indugio potrebbe attardare l'incontro\ncol Signore che viene.\nCertamente verr\u00e0 e in un batter di ciglio,\ncome il lampo improvviso\nche guizza da un estremo all'altro del cielo.\nLo svolgersi di questa veglia santa\ntutto abbraccia il mistero della nostra salvezza;\nnella rapida corsa di un'unica notte\nsi avverano preannunzi e fatti profetici di vari millenni.\nCome ai magi la stella,\na noi si fa guida nella notte\nla grande luce di Cristo risorto,\nche il sacerdote con apostolica voce oggi a tutti proclama.\nE come l'onda fuggente del Giordano\nfu consacrata dal Signore immerso,\necco, per arcano disegno,\nl'acqua ci fa nascere a vita nuova.\nInfine, perch\u00e9 tutto il mistero si compia,\nil popolo dei credenti si nutre di Cristo.\nPer le preghiere e i meriti santi di Ambrogio,\nsacerdote sommo e vescovo nostro,\nla clemenza del Padre celeste\nci introduca nel giorno del Signore risorto.\nA lui onore e gloria nei secoli dei secoli. Amen.\n&lt;/poem&gt;\nPrecisione della datazione.\nNonostante i quasi 1000 anni che ci separano dalla creazione di questi rotoli liturgici, la loro datazione risulta essere piuttosto precisa. Essa \u00e8 infatti facilmente riconducibile all'epoca di appartenenza dei personaggi storici in essi raffigurati e salutati nella parte finale del testo. In effetti, conoscendo il periodo in cui essi hanno ricoperto cariche pubbliche, civili o religiose che siano, \u00e8 facilmente ricavabile, con soli pochissimi anni di incertezza, l'epoca dell'esecuzione.\nIn alcuni casi, inoltre, si \u00e8 osservato che, allo scopo di riutilizzare il rotolo anche dopo il passaggio di consegne tra vecchi e nuovi amministratori, il testo scritto presenta delle abrasioni o cancellature sul nome del predecessore e a margine viene indicato il nome dell\"ufficiale\" in carica.\nModalit\u00e0 di esecuzione e conservazione.\nQuesti oggetti del culto religioso, tanto preziosi sia per la \"vetust\u00e0\" sia per i materiali e la delicatezza dei tratti delle miniature che illustrano il contenuto dei testi, necessitano di particolarissime cure per la loro conservazione ottimale.\nInfatti la \"pergamena\" non \u00e8 altro che pelle di pecora sottoposta a specifici trattamenti e per un rotolo ne erano necessarie almeno 30, che venivano \"cucite\" tra di loro mediante sottili fettucce (non pi\u00f9 di 4\u20135\u00a0mm), anch'esse di pelle di pecora, chiaramente visibili e \"miracolosamente\" \"intatte\", nonostante i quasi mille anni trascorsi, all'unione di due \"fogli\" di pergamena contigui, all'uopo sufficientemente accavallati (almeno 5\u20136\u00a0cm) per consentire il particolare tipo di legatura.La particolare preparazione dei fogli consentiva, inoltre, l'apposizione dei tratti pittorici oltre che del testo.\nPertanto gli \"Exsultet\" sono conservati in teche in legno coperte da cristallo, il pi\u00f9 possibile isolati dall'ambiente esterno per impedire all'umidit\u00e0 (ivi compresa quella derivante dalla traspirazione fisiologica dei, spesso numerosi, gruppi di visitatori nelle sale in cui sono esposti) di intaccare i fragili strati pittorici e, per lo stesso motivo, essi devono essere tenuti al buio e illuminati, con particolari corpi illuminanti a non pi\u00f9 di 50 lumen, solo nei momenti in cui sono in atto le visite."}
{"id": "696309", "revid": "767487", "url": "https://it.wikipedia.org/wiki?curid=696309", "title": "William Henry Phelps", "text": "Visit\u00f2 il Venezuela nel 1896, tanto da appassionarsi a questo paese. Redasse la cartografia delle montagne e dei fiumi della parte meridionale di questo paese, scoprendo centinaia di nuove specie di uccelli tropicali.\nOltre a centinaia di articoli ornitologici pubblic\u00f2 la \"Lista de Aves de Venezuela, con su Distribuci\u00f3n\", tuttora considerata l'opera pi\u00f9 completa riguardante gli uccelli del Venezuela.\nIn suo onore una delle pi\u00f9 alta vette della Guayana venezuelana (Pico Phelps) prese il suo nome.\nEra padre di William Henry Phelps Jr."}
{"id": "696312", "revid": "1318658", "url": "https://it.wikipedia.org/wiki?curid=696312", "title": "Cattedrale di Notre-Dame (Tournai)", "text": "La cattedrale di Notre-Dame a Tournai \u00e8 uno dei pi\u00f9 importanti monumenti architettonici del Belgio e dal 2000 fa parte dell'elenco dei patrimoni dell'umanit\u00e0 dell'UNESCO. Questa struttura, costruita con pietre locali blu e grigie, occupa un terreno in lieve dislivello vicino alla riva sud del fiume Schelda, che divide in due parti quasi uguali la citt\u00e0 di Tournai.\nStoria e descrizione.\nLa costruzione inizi\u00f2 nel XII secolo su fondamenta pi\u00f9 antiche e si protrasse a lungo, tanto che la cattedrale fonde gli stili di ben tre periodi distinti: il romanico della navata, il gotico del coro e uno stile di transizione fra romanico e gotico (protogotico) nel transetto. Quest'ultimo \u00e8 la parte pi\u00f9 caratteristica di tutto l'edificio, con un gruppo di cinque torri campanarie e due absidi semicircolari nelle parti terminali.\nLa navata venne costruita in gran parte all'inizio del XII secolo. Precorrendo alcune caratteristiche gotiche, essa presenta una tribuna (matroneo) a doppio ordine fra le arcate del piano terra e il triforio. I pilastri fra le finestre del cleristorio aiutano a sostenere la volta del XVIII secolo che sostitu\u00ec la copertura originale, che era piatta e di legno.\nIl transetto, costruito alla fine del XII secolo, ha due absidi nella parte terminale, una soluzione molto probabilmente ispirata ad alcune chiese della regione del Reno, e che a sua volta potrebbe aver influenzato altre cattedrali del nord-est della Francia, come quelle di Noyon e di di Soissons. Le torri quadrate che affiancano il transetto raggiungono un'altezza di 83\u00a0m. Esse sono molto simili una all'altra, variano solo in alcuni particolari.\nIl vescovo Gautier de Marvis (1219-1252) fece demolire il coro romanico originale nel XIII secolo per rimpiazzarlo con un coro in stile gotico, di dimensioni molto maggiori, ispirato da quello della cattedrale di Amiens. La costruzione del nuovo coro inizi\u00f2 nel 1242 e termin\u00f2 nel 1255. Anche il resto della cattedrale doveva essere ricostruito in stile gotico, ma ci\u00f2 non avvenne mai; le uniche aggiunte furono il porticato sulla facciata principale occidentale e una grande cappella gotica costruita lungo una delle navate laterali, i cui muri e finestre originali scomparvero durante la realizzazione dell'opera.\nNel 1999 un violento tornado si \u00e8 abbattuto sulla chiesa, comportando gravi danni alla stabilit\u00e0. I lavori di restauro, gi\u00e0 iniziati, non finiranno prima del 2022."}
{"id": "696318", "revid": "1613185", "url": "https://it.wikipedia.org/wiki?curid=696318", "title": "Museo del Satiro danzante", "text": "Il Museo del Satiro danzante \u00e8 un museo archeologico sito a Mazara del Vallo. Istituito dalla Regione Siciliana nel 2005, \u00e8 ospitato nella ex chiesa di Sant'Egidio, e prende il nome dal pezzo di maggior prestigio che possiede, appunto il \"Satiro danzante\". Dal 2010 dipende dal museo interdisciplinare Pepoli di Trapani.\nEsposizione.\nOltre alla preziosa e particolare statua bronzea il museo ospita altre testimonianze archeologiche restituite dal mare, come vasellame e pezzi statuari in bronzo. All'interno del museo si possono inoltre ammirare altre testimonianze archeologiche di scavi e campagne di ricerca effettuate nelle acque antistanti la costa di Mazara del Vallo, come bracieri di terracotta di epoca medievale, uno \"spatheion\" nordafricano del V secolo d.C., un \"askos acromo\" della prima met\u00e0 del III secolo a.C. e diverse anfore da trasporto di et\u00e0 punica e romana."}
{"id": "696319", "revid": "223320", "url": "https://it.wikipedia.org/wiki?curid=696319", "title": "Leto (mitologia)", "text": ""}
{"id": "696323", "revid": "367445", "url": "https://it.wikipedia.org/wiki?curid=696323", "title": "Terontola", "text": "Terontola \u00e8 una frazione di 1.591 abitanti del comune di Cortona, la seconda dopo Camucia per numero di abitanti. \u00c8 situata ai piedi della collina cortonese, al confine con i comuni di Castiglione del Lago e di Tuoro sul Trasimeno, che fanno parte dell'Umbria. Il suo vasto territorio, che rende Terontola una delle frazioni pi\u00f9 estese del comune di Cortona, comprende molti nuclei abitati tra cui Terontola Alta (194 abitanti), Bivio Riccio (103), Cortoreggio (63), Farinaio (41).\nInfrastrutture e trasporti.\nLa stazione di Terontola costituisce un nodo ferroviario di rilievo, in quanto la sua posizione strategica le consente di fungere da collegamento tra la linea storica Firenze-Roma e la linea per Perugia e Foligno, facendone un passaggio obbligato per tutti coloro che dall'Umbria vogliono raggiungere Firenze, Bologna, Milano e Roma."}
{"id": "696326", "revid": "9", "url": "https://it.wikipedia.org/wiki?curid=696326", "title": "Venere (mitologia)", "text": ""}
{"id": "696327", "revid": "287204", "url": "https://it.wikipedia.org/wiki?curid=696327", "title": "Coro Claudio Monteverdi di Crema", "text": "Il coro \"Claudio Monteverdi\" (\"Associazione Corale Culturale Coro \"C.Monteverdi\" di Crema\") \u00e8 un complesso corale costituito a Crema nel 1986 per iniziativa del suo attuale direttore, Bruno Gini.\nStoria.\nIl coro si occupa principalmente della produzione sacra del compositore Francesco Cavalli (Francesco Caletti-Bruni); tuttavia, il suo repertorio spazia dalla polifonia classica alla produzione contemporanea.\nAll'attivit\u00e0 del coro misto si affianca anche quella di altre tre formazioni: le voci bianche, il coro femminile, il coro cameristico e il gruppo madrigalistico \"Nuova Musica\""}
{"id": "696329", "revid": "1971044", "url": "https://it.wikipedia.org/wiki?curid=696329", "title": "Giorgio Muggiani", "text": "Biografia.\nRampollo di un'agiata famiglia di commercianti milanesi, agli inizi del secolo venne inviato dalla sua famiglia in Svizzera presso il collegio Institut auf dem Rosenberg di San Gallo, dove avrebbe ricevuto la formazione alle sue future responsabilit\u00e0. Ed \u00e8 proprio in Svizzera che scocc\u00f2 la scintilla della passione per il gioco del calcio che accompagner\u00e0 l'artista per tutta la vita. Nel 1904, la locale squadra del San Gallo, di cui Muggiani era divenuto tifoso, vinse il campionato di calcio svizzero e l'evento accrebbe ulteriormente l'entusiasmo del giovane studente per questo gioco.\nAl suo rientro in Italia, Muggiani si fece socio del Milan Foot-Ball and Cricket Club divenendo segretario della squadra, ma a causa di disaccordi con l'allora presidente Giannino Camperio, decise di fondare - la sera del 9 marzo 1908, in una saletta del \"Ristorante Orologio\", insieme con altri 43 soci dissidenti (44 in tutto) - il Football Club Internazionale Milano, di cui disegn\u00f2 anche il logo societario (scegliendone quindi, anche se indirettamente, il colore delle maglie); Muggiani stesso redasse il verbale di fondazione, con cui venne stabilita la sua nomina a segretario della nuova squadra. La tradizione vuole che Muggiani, al momento di realizzare lo stemma del club, scelse i colori nerazzurri perch\u00e9 in quei giorni erano gli unici a sua disposizione sulla tavolozza. In realt\u00e0 la scelta del nero e dell'azzurro, come testimoniato anni pi\u00f9 tardi dal figlio del fondatore, fu dettata dall'espressa volont\u00e0 di opporsi simbolicamente al rosso, l'altro colore che insieme al nero campeggiava sulle maglie del Milan: infatti all'epoca non potendo disporre di pennarelli si utilizzavano matite a due colori, rosse da una parte e blu dall'altra. Lo stemma, ispirato a quello dei club inglesi, riportava le lettere sovrapposte in bianco su uno sfondo costituito da un cerchio dorato, circondato da un cerchio nero, che a sua volta era circondato da un cerchio azzurro.\nNel 1914, su richiesta del giovane pubblicista Benito Mussolini, disegn\u00f2 la testata del giornale \"Il Popolo d'Italia\", modello grafico al quale si sarebbe poi uniformata la gran parte delle altre testate giornalistiche.\nIl senso degli affari mai disgiunto dalla vena artistica e creativa ne fece uno straordinario pioniere della cartellonistica e dell'illustrazione pubblicitaria in Italia e un altrettanto straordinario interprete e testimone dello spirito dei suoi giorni. Le 'campagne' promozionali di \"Cinzano\", \"Pirelli\", \"Societ\u00e0 di Navigazione\", \"SNOM\" (la futura \"AGIP\"), \"La Rinascente\", \"Martini\" (1921), \"Biscotti Lazzaroni\" (1928), \"Moto Guzzi\" (1917), \"Recoaro\" e \"Hair Coloring Tonic\" sono solo alcuni dei suoi lavori pi\u00f9 famosi.\nMor\u00ec appena cinquantunenne, per un improvviso malore, a Lenno, sul lago di Como, dove si trovava in villeggiatura con la famiglia durante l'estate del 1938; i funerali ebbero luogo nella stessa localit\u00e0 lariana, con un'ampia partecipazione di persone; da allora, Muggiani riposa nel locale cimitero.\nIl 2 novembre 2010 il nome di Giorgio Muggiani si \u00e8 meritato l'iscrizione al Famedio del Cimitero Monumentale di Milano, assieme al nome dell'ideatore e principale fondatore del Milan Herbert Kilpin.\nArbitro di calcio.\nIl presidente dell'Associazione Italiana Arbitri, Giovanni Mauro, per l'attivit\u00e0 arbitrale svolta negli anni '20 gli concesse nel 1928 (quando l'A.I.A. era diventata C.I.T.A.) il riconoscimento onorifico di \"arbitro benemerito\"."}
{"id": "696339", "revid": "65435", "url": "https://it.wikipedia.org/wiki?curid=696339", "title": "Jackass the movie", "text": ""}
{"id": "696341", "revid": "198277", "url": "https://it.wikipedia.org/wiki?curid=696341", "title": "Campionato Interregionale 1984-1985", "text": "Il Campionato Interregionale 1984-1985 fu la 37\u00aa edizione del campionato di categoria e il V livello del calcio italiano.\nStagione.\nAggiornamenti.\nL'Associazione Sportiva Trapani si fonde con la Pro Trapani dando vita all'Associazione Sportiva Trapani 1906.\nGirone A.\nClassifica finale.\nLegenda:\nRegolamento:\nGirone B.\nLa Castanese \u00e8 una rappresentativa della citt\u00e0 di Castano Primo.\nClassifica finale.\nLegenda:\nRegolamento:\nNote:\nGirone C.\nIl San Lazzaro \u00e8 una rappresentativa della citt\u00e0 di San Lazzaro di Savena.&lt;br&gt;Il Finale \u00e8 una rappresentativa della citt\u00e0 di Finale Emilia.\nClassifica finale.\nLegenda:\nRegolamento:\nGirone D.\nIl Bagnoli \u00e8 una rappresentativa della citt\u00e0 di Bagnoli di Sopra.\nClassifica finale.\nLegenda:\nRegolamento:\nNote:\nGirone E.\nLa Big Blu Castellina \u00e8 una rappresentativa della citt\u00e0 di Castellina in Chianti.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nGirone G.\nL'Elettrocarbonium \u00e8 una rappresentativa della citt\u00e0 di Narni Scalo.Il Tiberis \u00e8 una rappresentativa della citt\u00e0 di Umbertide.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nIl Rifo Sud \u00e8 una compagine della citt\u00e0 di Palma Campania.\nClassifica finale.\nLegenda:\nRegolamento:\nNote:\nGirone L.\nIl Forio \u00e8 una rappresentativa della citt\u00e0 di Ischia.\nClassifica finale.\nLegenda:\nRegolamento:\nGirone M.\nClassifica finale.\nLegenda:\nRegolamento:\nNote:\nGirone N.\nIl Montalbo \u00e8 una rappresentativa della citt\u00e0 di Siniscola.&lt;br&gt;Il San Marco \u00e8 una rappresentativa della citt\u00e0 di Cabras.&lt;br&gt;L'Ozierese \u00e8 una rappresentativa della citt\u00e0 di Ozieri.&lt;br&gt;Il Fersulcis \u00e8 una rappresentativa della citt\u00e0 di Iglesias.\nClassifica finale.\nLegenda:\nRegolamento:"}
{"id": "696348", "revid": "767487", "url": "https://it.wikipedia.org/wiki?curid=696348", "title": "Hulk (film)", "text": "Hulk \u00e8 un film del 2003 diretto da Ang Lee e ispirato all'omonimo fumetto pubblicato dalla Marvel Comics.\nIl film non riscosse il successo sperato, pertanto al posto di un seguito cinque anni pi\u00f9 tardi \u00e8 stato girato un reboot: \"L'incredibile Hulk\", diretto da Louis Leterrier con Edward Norton nel ruolo di Bruce Banner.\nTrama.\nDesert Base, 1966: il giovane Dave Banner lavora in un progetto del governo degli Stati Uniti volto a rafforzare le reazioni biologiche umane contro terribili pestilenze. Dopo una serie di sperimentazioni sugli animali, scopre come intervenire sul sistema immunitario dell'uomo, ma l'allora capitano Thaddeus \"Thunderbolt\" Ross gli impedisce di procedere, temendo che le vere intenzioni del bizzarro scienziato siano altre e piuttosto oscure.\nNon volendo gettare la spugna, David sperimenta un composto chimico su di s\u00e9, modificando cos\u00ec il proprio corredo genetico. Poco dopo questi eventi sua moglie rimane incinta e mette al mondo un grazioso bambino di nome Bruce. Disgraziatamente, il bimbo dimostra episodi di trasmissione genetica, e il padre decide di trovare un rimedio. Al compimento dei quattro anni, Bruce viene affidato in adozione alla famiglia Krenzler, e i suoi genitori vengono dati misteriosamente per morti.\nAnni dopo Bruce, divenuto brillante ricercatore nello stesso settore del padre, lavora come scienziato in un laboratorio del governo insieme alla sua ex fidanzata, Betty Ross, figlia del colonnello Ross, nel frattempo divenuto generale. Insieme, essi lavorano a esperimenti di nanotecnologia e di scienze genetiche, i quali falliscono a causa di qualche incognita ancora non risolta. Bruce \u00e8 un giovane introverso e chiuso in s\u00e9, che dimostra notevoli difficolt\u00e0 a controllare la sua rabbia. Quando subisce un incidente in laboratorio, il suo corpo viene esposto a una dose massiccia di raggi gamma ma, anzich\u00e9 morire, li assorbe senza conseguenze apparenti. La notizia fa presto il giro degli ambienti scientifici americani, e il generale Ross si precipita a incontrare la figlia per capire cosa sappia esattamente su di lui.\nDurante la convalescenza, Bruce incontra il taciturno custode del laboratorio, il quale si presenta come suo padre, David Banner, mandato in prigione da Ross per pi\u00f9 di trent'anni. Sostiene di essere l'unico uomo in grado di aiutarlo a capire chi sia in realt\u00e0, ma Bruce, arrabbiato e confuso, lo caccia via.\nSuccessivamente, durante le proprie ricerche mediche e scientifiche, il giovane ha una ricaduta e finisce in uno stato misto di trance a furore, trasformandosi in un rissoso gigante con la pelle verde e dotato di una forza fisica impressionante, ma con la mente di un bambino (altri non \u00e8 che la reincarnazione di Bruce da piccolo, emanata dai suoi ricordi rimossi). Il mostro, pur non essendo malvagio, \u00e8 spinto dall'ira e distrugge il laboratorio e, dopo aver avuto una breve interazione col padre, fugge e svanisce nel nulla. Il giorno dopo, Bruce viene interrogato dal generale Ross, che lo condanna agli arresti domiciliari, ritenendolo complice di suo padre in un brutto esperimento compiuto anni fa, che potrebbe mettere a repentaglio la sicurezza nazionale.\nQuando, a causa dell'aggressione di Talbot, si trasforma per la seconda volta in Hulk (questa volta ancora pi\u00f9 muscoloso, forte e gigantesco rispetto alla prima), Bruce distrugge la propria casa e raggiunge a grandi balzi l'amata Betty, che viene aggredita nel frattempo dai cani mutanti inviati dal terribile David Banner, il quale ha ripreso gli esperimenti, riuscendo a progredire grazie alla reazione del figlio e disposto a testare le sue reali capacit\u00e0. Dopo un duro scontro, Hulk riesce finalmente ad uccidere tutti i mutanti, ed esausto per il combattimento, si ritrasforma in Bruce, che si addormenta di l\u00ec a poco. Decisa ad aiutarlo, la fidanzata porta Bruce, sedato, a Desert Base, dove convince il padre a collaborare, per cercare di trovare una soluzione. A guastare la situazione giunge un giovane scienziato (l'ex maggiore Talbot) che, deciso a creare una razza di soldati perfetti, si impadronisce materialmente di Bruce, il quale fa di tutto per controllare la sua rabbia ed evitare la trasformazione. Talbot, allora, dopo avergli fatto perdere conoscenza, cerca di scatenare in lui la rabbia a livello subconscio e Bruce, in preda a un incubo (in realt\u00e0 un ricordo riaffiorato circa l'assassinio della madre per mano del padre, il quale la uccide per sbaglio mentre stava tentando di uccidere il figlio, vedendolo come unico atto misericordioso e liberatorio per Bruce) si trasforma nuovamente nel golia verde e si apre un varco verso l'esterno e scappa nel deserto. Nel tentativo di distruggere Hulk, Talbot rimane ucciso.\nEvaso e infuriato, Hulk \u00e8 braccato dalla \"Task Force Americana\", che non riesce a fermarlo nemmeno sparandogli contro granate o missili molto potenti. Il mostro ridiventa umano soltanto quando, oramai giunto fino in citt\u00e0, i militari gli mostrano Betty, che lo tranquillizza. Bruce viene arrestato dagli uomini di Ross, che ha ricevuto tutta l'autorit\u00e0 in merito dal presidente degli Stati Uniti in persona, e messo di nuovo sotto chiave, stavolta collegato ad una sedia elettrica che lo fulminer\u00e0 all'istante qualora si accenni una trasformazione.\nNel frattempo il folle David, che in quei giorni si era diretto indisturbato nel laboratorio e bombardato con una quantit\u00e0 di raggi gamma molto superiore al figlio, con lo scopo di ottenere una reazione simile, ha acquistato incredibili poteri di assorbimento ed \u00e8 diventato capace di assumere le caratteristiche di ogni materia o sostanza con cui entra in contatto. Decide quindi di venire allo scoperto e di concedersi spontaneamente, quando le Forze Speciali lo arrestano, cos\u00ec da avere la possibilit\u00e0 di ritrovarsi di nuovo faccia a faccia con suo figlio e poter assorbire tutta quanta la sua energia, raggiungendo poteri inimmaginabili.\nI due Banner si trovano quindi nella stessa situazione e dopo un breve dialogo si affrontano: David si fa fulminare spontaneamente ed assorbe l'energia elettrica di tutta la citt\u00e0, mentre Bruce si trasforma per la quarta volta. I due mostri, uno verde e muscoloso, l'altro divenuto pura energia, danno vita ad una lotta senza esclusione di colpi; Hulk, ormai allo stremo, decide di giocare la sua ultima carta e comincia ad irrorare il nemico con tutta la sua energia, la quale si rivela troppa per David, che non riesce a stabilizzarla e comincia a collassare su se stesso, diventando una gigantesca nebulosa di energia. I due esseri sovrannaturali vengono fermati solo dal lancio di un missile a raggi gamma, sganciato sul luogo del combattimento per ordine del generale Ross. David Banner muore nell'esplosione, mentre Bruce, ritenuto morto anche lui, \u00e8 in realt\u00e0 sopravvissuto; la bomba a raggi gamma ha solo rafforzato il mostro che si porta dentro.\nUn anno dopo, in America Latina, il giovane scienziato \u00e8 diventato il medico di gente bisognosa sotto falsa identit\u00e0; quando per\u00f2 irrompono nel suo fatiscente ambulatorio i militari del dittatore locale con l'intento di confiscare i farmaci, la copertura di Bruce Banner crolla definitivamente, trasformandosi di nuovo nell'inarrestabile Hulk.\nProduzione.\nAvi Arad e Gale Anne Hurd iniziano lo sviluppo di un film sul personaggio nel 1990. Nel dicembre 1992 i Marvel Studios iniziano a discutere del progetto con la Universal. Nel 1994 lo sceneggiatore Michael France e il co-creatore del personaggio Stan Lee discutono del progetto alla Universal; lo studio ha intenzione di realizzare un film con Hulk contro i terroristi, ma l'idea a France non piace. Nel 1995 John Turman riscrive la sceneggiatura, poi approvata da Stan Lee. La sceneggiatura di Turman vede Hulk contro il generale Ross, i militari e il Capo; nella sceneggiatura ci sono anche Rick Jones e Brian Banner.\nNel 1996 Jonathan Hensleigh sale a bordo del progetto come sceneggiatore e nel 1997 Joe Johnston viene confermato come regista del film dal titolo \"The Incredible Hulk\". Nel luglio del 1997 Johnston abbandona il progetto in favore di \"Cielo d'ottobre\"; Turman viene richiamato per scrivere due ulteriori bozze, quindi Zak Penn riscrive la sceneggiatura. Questa nuova versione vede il personaggio contro una scuola di squali; nella sceneggiatura sono presenti anche delle scene che finiranno nel film \"L'incredibile Hulk\" del 2008, come Bruce Banner che si rende conto di non poter avere rapporti sessuali o che provoca la trasformazione gettandosi da un aereo. Dopodich\u00e9 Hensleigh riscrive nuovamente la sceneggiatura; essa prevedeva come nemici insetti umani.\nNel dicembre 1997 ha inizio la preproduzione del film con Jonathan Hensleigh alla regia. Gregory Spolder entra nel cast nel ruolo di Novak, antagonista del film, mentre Lynn Williams nel ruolo di un mostro a met\u00e0 strada tra uno scarabeo e una formica. La Universal intendeva far uscire il film nell'aprile del 1998, ma costrinse Hensleigh a riscrivere la sceneggiatura prima delle riprese per diminuire il budget.\nHensleigh trova la riscrittura troppo difficoltosa ed abbandona il progetto, dichiarando di aver perso tempo nella pre-produzione per nove mesi. Nel 1999 Michael France riscrive la sceneggiatura; essa vede il personaggio essere nerd come nei fumetti originali e pronto a combattere suo padre, Brian Banner. La sceneggiatura vedeva Bruce intenzionato a convincersi di non essere come il padre: un uomo arrogante e violento. Nella sceneggiatura erano presenti anche Betty Ross e la famosa frase \u00abNon farmi arrabbiare...\u00bb, presa dalla serie televisiva del 1977, era pronunciata dal padre di Bruce Banner. France termina la sceneggiatura nel gennaio 2000, per riprese fissate nell'aprile dello stesso anno.\nMichael Tolkin e David Hayter riscrivono la sceneggiatura di Michael France; la loro sceneggiatura comprende i personaggi del Capo, Zzzax e l'Uomo Assorbente come nemici, che sarebbero stati coinvolti nell'incidente che ha tramutato Banner in Hulk. Nel gennaio 2001 Ang Lee e James Schamus vengono inclusi nel progetto. Ad Ang Lee non piace la sceneggiatura e chiede a James Schamus di rettificarla, unendo il personaggio del padre di Banner con l'Uomo Assorbente. Michael France, John Turman e James Schamus ricevono i \"credits\" per la sceneggiatura. La Universal sceglie per il 20 giugno 2003 la data di uscita del film, titolato \"Hulk\".\nRiprese.\nLe riprese sono iniziate il 18 marzo e si sono concluse il 22 agosto 2002. La Industrial Light &amp; Magic ha lavorato agli effetti speciali del film dal 2001 fino ad un mese prima dell'uscita cinematografica. Il regista Ang Lee ha fornito alcune prove per il motion capture.\nColonna sonora.\n\"Hulk (Original Motion Picture Soundtrack)\".\nLa colonna sonora del film \u00e8 stata composta da Danny Elfman.\nDistribuzione.\nIl film fu distribuito negli Stati Uniti il 20 giugno 2003, e in italia il 29 agosto dello stesso anno.\nDoppiaggio.\nL'edizione italiana del film \u00e8 a cura di Fiamma Izzo, anche autrice dei dialoghi, per Pumaisdue.\nAccoglienza.\nIncassi.\n\"Hulk\" ottenne un incasso pari a 132 177 234 dollari in Nord America e $113 183 246 nel resto del mondo, di cui $8 376 659 in Italia, per un incasso totale di $245 360 480.\nCritica.\nIl film ha ricevuto recensioni a carattere misto dalla critica cinematografica. L'aggregatore di recensioni Rotten Tomatoes riporta una percentuale di gradimento del 63% con un voto medio di 6.2 su 10, basandosi su 227 recensioni, mentre il sito Metacritic attribuisce al film un punteggio di 54 su 100 in base a 40 recensioni.\nEdizioni home video.\nIl DVD del film \u00e8 stato distribuito dalla Universal Pictures ed \u00e8 stato presentato sul mercato con i seguenti contenuti speciali:\nSequel videoludico.\nRadical Entertainment ha sviluppato un videogioco sul personaggio di Hulk per accompagnare l'uscita del film. Anche se il gioco ha lo stesso titolo e la stessa copertina del film, non ripercorre gli eventi del film, ma quelli accaduti dopo, infatti narra del ritorno di Bruce Banner negli Stati Uniti dopo la sua permanenza in America Latina (la scena finale del film). L\u00ec verr\u00e0 contattato dal suo vecchio professore, Geoffrey Crawford, il quale \u00e8 riuscito nella realizzazione del \"Globo Gamma\", ovvero un dispositivo in grado di estrargli tutta l'energia gamma e quindi di guarirlo da Hulk. Tuttavia le cose non andranno come sperato; Crawford estrarr\u00e0 solo una parte dell'energia di Bruce, usandola per tramutarsi in un mostro gamma chiamato Ravage e consegnare il resto di quella incamerata nel Globo al Capo, un terrorista, anch'esso mutato dai raggi gamma, intenzionato ad usare l'energia di Hulk per creare un esercito di mostri gamma che gli garantiranno la conquista del mondo. Toccher\u00e0 a Bruce/Hulk sventare il malefico piano e salvare il mondo."}
{"id": "696349", "revid": "78273", "url": "https://it.wikipedia.org/wiki?curid=696349", "title": "The British Film Academy", "text": ""}
{"id": "696350", "revid": "767487", "url": "https://it.wikipedia.org/wiki?curid=696350", "title": "Quel freddo giorno nel parco", "text": "Quel freddo giorno nel parco \u00e8 un film del 1969 diretto da Robert Altman, tratto da un romanzo di Richard Miles.\nFu presentato fuori concorso al 22\u00ba Festival di Cannes.\nTrama.\nIn un giorno di pioggia Frances Austen, nubile, scorge nel parco vicino alla sua casa un giovane, fradicio d'acqua, seduto su una panchina. Lo fa entrare, lo ristora, gli offre un letto per la notte. Il giovane accetta. Tanto pi\u00f9 che l'appartamento in cui vive \u00e8, in quel momento, occupato dalla sorella e dal suo amante. Il mattino dopo, quando gli porta la colazione a letto, Frances s'accorge che il ragazzo se ne \u00e8 andato. Fuggito dalla finestra. Continuando la sorella e il suo amico ad occupargli la casa, per\u00f2, il giovane decide che, dopo tutto, gli conviene tornare nell'accogliente appartamento di Frances. Si ripresenta, ma, nel frattempo, la sua ospite ha deciso di offrirgli oltre la casa anche se stessa: seguendo un suo strano modo di ottenere lo scopo, gli sbarra, perch\u00e9 non scappi un'altra volta, porte e finestre; ma il ragazzo reagisce, dicendo di preferire a lei una prostituta. Frances lo accontenta, gliene procura una, poi l'accoltella."}
{"id": "696356", "revid": "1632387", "url": "https://it.wikipedia.org/wiki?curid=696356", "title": "Lassativo", "text": "I lassativi (purganti, evacuanti, anticostipativi) sono sostanze o composti che stimolano la motilit\u00e0 intestinale (peristalsi) in contrasto agli antidiarroici che la inibiscono. \nSono quindi farmaci che curano la stitichezza, la quale riduce o impedisce una corretta defecazione.\nLe purghe sono cure drastiche che si fanno raramente e solo in caso di necessit\u00e0 con rimedi oleosi o salinici. \u00c8 da osservare che fanno perdere all'organismo notevoli quantit\u00e0 di sodio e potassio che bisogna reintegrare.\nUn lassativo poco utilizzato \u00e8 la vitamina C (acido ascorbico), che ha in genere questo effetto in alte dosi (&gt; di 1 gr).\nPer le cure \"sintomatiche\" di stitichezza degli adulti ci sono diverse classi di rimedi. Alcuni sono pi\u00f9 indicati per stati passeggeri, altri per stati cronici. \nGrossolanamente si distinguono i seguenti tipi di lassativi:\nTipologia.\nLassativi sintetici.\nSi tratterebbe d'una denominazione impropria: non esistono farmaci impiegati a scopo lassativo, vengono correttamente definiti agenti lassativi tutti quei recettori del sistema nervoso che stimolano la peristalsi come i recettori colinergici. Tra questi i difenolici noti come derivati del triarilmetano, \u00e8 un gruppo di lassativi di sintesi che comprende bisacodile, picosolfato e fenolftaleina (quest'ultimo farmaco non \u00e8 pi\u00f9 disponibile in Italia). Esistono farmaci che agiscono su questi recettori o che hanno azione procinetica ovvero favoriscono la progressione del cibo verso il colon e rallentano il riassorbimento di acqua. Di questi farmaci esistono varie categorie a seconda dell'azione, indicate sotto.\nLassativi \"di massa\" o idrofili.\nSi usano di solito \"fibre\" vegetali o altre sostanze indigeribili (tipicamente la metilcellulosa) che con l'acqua si gonfiano nell'intestino e forniscono un volume di materiale che fa da stimolo meccanico per la peristalsi. \u00c8 importante bere a sufficienza, altrimenti si ottiene l'effetto contrario.\nLe sostanze pi\u00f9 usate a questo scopo sono crusca (di frumento, di avena o di altri cereali), semi di lino, semi di psillio o ispagula, (piante della famiglia delle plantaginaceae), gomma di guar o agar agar.\nLassativi emollienti.\nSono olii non digeribili che \"lubrificano\" il contenuto intestinale, facilitando e favorendone il transito. Il lassativo oleoso pi\u00f9 noto \u00e8 la paraffina liquida, o olio di vaselina. \u00c8 un olio che, dal momento che non viene digerito ed assorbito, non comporta un apporto nutritivo, ma interferisce con l'assorbimento delle sostanze liposolubili (vitamina D, vitamina E, vitamina A, acidi grassi essenziali) per cui ne \u00e8 controindicato l'uso continuativo.\nUn'altra sostanza emolliente utilizzata soprattutto per ammorbidire le feci \u00e8 la glicerina, meglio detta glicerolo che si utilizza in forma di supposte.\nLassativi osmotici.\nEsistono sostanze che, introdotte nel lume intestinale, non vengono assorbite, ed anzi richiamano acqua all'interno dell'intestino. Questo produce una sorta di \"lavaggio\" e favorisce la formazione di feci morbide che transitano con facilit\u00e0 e favoriscono la peristalsi intestinale.\nPossono essere utilizzati carboidrati complessi che non vengono assorbiti, come il lattulosio o il mannitolo; sostanze saline, come l'idrossido di magnesio, e i fosfati, questi ultimi sotto forma di clisteri. Andrebbero evitati i sali di sodio; e il macrogol, polimero inerte del glicole etilenico, che \"sequestra\" acqua nel lume intestinale se assunto tal quale; mentre opportunamente disciolto in acqua prima dell'assunzione per bocca lega con ponti a idrogeno e aggiunge acqua alle feci ammorbidendole ed aumentandone la massa in modo da favorire i movimenti della peristalsi. Per il loro meccanismo di azione \u00e8 opportuno associare l'assunzione di lassativi osmotici, in particolare il macrogol, con acqua.\nLassativi di contatto.\nSono principi attivi irritanti o tossici, che stimolano in modo abnorme la peristalsi intestinale costringendo il tubo digerente a vuotarsi rapidamente per allontanare le sostanze nocive.\nFanno parte di questa famiglia quasi tutti i purganti tradizionali: l'olio di ricino, i preparati erboristici a base di aloe, rabarbaro, cascara e senna. L'effetto lassativo \u00e8 dato dalla presenza in tali purganti degli antrachinoni, sostanze che stimolano la peristalsi intestinale. Possono avere indicazione per un impiego assolutamente occasionale, mai prolungato, e questo vale anche per le sostanze di origine sintetica che agiscono con lo stesso meccanismo (sodio picosolfato, bisacodil)."}
{"id": "696364", "revid": "125674802", "url": "https://it.wikipedia.org/wiki?curid=696364", "title": "Notte (mitologia)", "text": "Notte o Nyx () \u00e8 una delle divinit\u00e0 primordiali della mitologia greca.\nSecondo la \"Teogonia\" di Esiodo, Notte era figlia di Caos, mentre nella cosmogonia orfica era figlia di Phanes; nelle \"Fabulae\", Igino la dice figlia di Caos e di Caligine. Sempre secondo Esiodo, Notte era la personificazione della notte terrestre, in contrapposizione al fratello Erebo, che rappresentava la notte del mondo infernale. Era inoltre contrapposta ai suoi figli Etere (la luce) ed Emera (il giorno).\nNotte era una delle divinit\u00e0 pi\u00f9 antiche, e dimorava nel cielo; secondo Omero, anche Zeus ne aveva paura.\nQuesta divinit\u00e0 fu ripresa nella mitologia romana con il nome di \"Nox\".\nFigli di Notte.\nNotte fu madre di alcune delle altre divinit\u00e0 primordiali: secondo Esiodo (\"Teogonia\") e Cicerone (\"De natura deorum\"), da suo fratello Erebo Notte ebbe Etere ed Emera; secondo Cicerone e Igino fu madre anche di Eros, sempre da Erebo; Bacchilide afferma invece che Emera la concep\u00ec con Crono.\nOltre a questi figli, le \u00e8 attribuita la maternit\u00e0 anche di numerose altre figure della mitologia greca, perlopi\u00f9 \"daimones\" (a volte detti \"personificazioni\"). Nella \"Teogonia\", Esiodo dice che, senza controparte maschile, Notte da sola gener\u00f2:\nOrfeo la dice madre del cosmo e di Eros dall'Uovo cosmico.\nAnche Igino le attribuisce pi\u00f9 o meno gli stessi figli, ma stavolta generati con Erebo: \nCicerone le attribuisce, sempre con Erebo:\nAltre fonti le attribuiscono poi diversi altri figli: ad esempio, sia da Cicerone che nell'\"Argonautica Orphica\" \u00e8 detta madre di Urano; Bacchilide (\"Frammento 1b\") le attribuisce Ecate; la maternit\u00e0 delle erinni le viene attribuita da Eschilo (\"Le Eumenidi\"), Licofrone (\"Alessandra\"), Ovidio (\"Le metamorfosi\") e Virgilio (\"Eneide\"). Nell'\"Eracle\" di Euripide \u00e8 detta anche madre di Lissa, concepita quando venne a contatto col sangue che Urano perse quando venne evirato da Crono.\nDai romani era considerata anche madre di Erumna (\"Aerumna\" in latino), la dea dell'incertezza e dell'inquietudine, in costante compagnia del Dolore e del Timore."}
{"id": "696365", "revid": "1351282", "url": "https://it.wikipedia.org/wiki?curid=696365", "title": "Al cuore si comanda", "text": "Al cuore si comanda \u00e8 un film del 2003 diretto da Giovanni Morricone.\nTrama.\nLorenza, ambiziosa donna trentenne, ha successo in tutto tranne che nell'amore. Pertanto ha l'idea di \"affittarsi\" un amante. Un giorno alla televisione vede un uomo in cima ad una gru, che minaccia il suicidio, se non avr\u00e0 un lavoro. Lorenza, grazie al numero di telefono passato in televisione, lo chiama e gli propone un lavoro.\nSi ritrova cos\u00ec con Riccardo, che, seguendo nell'ordine le precise voglie di Lorenza, la soddisfer\u00e0 prima a livello affettivo e poi sessuale.\nLorenza lascia l'assegno del pagamento a Riccardo, sperando che lui non lo prenda, perch\u00e9 innamorata di lei. Uscita di casa, Riccardo strappa l'assegno, perch\u00e9 anche lui innamorato di Lorenza, ma il vento lo fa cadere sotto il tavolo. Lorenza crede cos\u00ec che Riccardo abbia preso l'assegno e lo ignora fino a licenziarlo.\nIncontra Giulio, un dentista che la affascina e si fidanza con lui. Le fa fare molti viaggi e le d\u00e0 molti lussi, fino alla notte in cui Giulio le chiede la mano ma Lorenza rifiuta perch\u00e9 nel suo cuore c'\u00e8 ancora Riccardo.\nTorna a casa e finalmente, per caso, vede l'assegno strappato. Va da Riccardo che ha trovato lavoro come musicista. Inizialmente Riccardo scappa ma poi ceder\u00e0 alla donna che veramente ama."}
{"id": "696366", "revid": "2208340", "url": "https://it.wikipedia.org/wiki?curid=696366", "title": "Kenjutsu", "text": "Il \u00e8 un'arte marziale giapponese costituita dall'insieme delle tecniche di katana utilizzate durante i combattimenti corpo a corpo; si differenzia dallo \"iaid\u014d\" perch\u00e9 le tecniche vengono eseguite solo dopo l'estrazione della spada dal fodero, mentre nello iaid\u014d tutte le sequenze di tecniche (\"kata\") vengono eseguite fino all'estrazione dell'arma (\"Iai\" vuol dire infatti \"estrazione\" in giapponese).\nSi pu\u00f2 tranquillamente affermare che il \"kenjutsu\" si trova a livelli inferiori (in raffinatezza delle tecniche) rispetto allo \"iaid\u014d\", poich\u00e9 utilizzato in guerra contro molteplici avversari (difatti le tecniche consistono in una serie di tagli dati verticalmente, orizzontalmente e diagonalmente al fine di annientare pi\u00f9 \"corpi\" possibili nelle vicinanze del guerriero).\nBisogna fare molta attenzione nel non confondere il \"kend\u014d\" con il \"kenjutsu\". Infatti la differenza tra i due termini sta proprio negli ideogrammi che li compongono. Ken-Jutsu (\u5263\u8853) sta per \"Arte della spada\" (da ken \u5263: spada, e jutsu \u8853: arte, tecnica) mentre Ken-Do (\u5263\u9053) sta per \"Via della spada\" (da do: via, percorso, in senso spirituale), inoltre bisogna comprendere la vera differenza tra queste: il kenjustu \u00e8 un'arte nata per combattere e uccidere i nemici sul campo di battaglia, sviluppata dalla classe guerriera giapponese nel corso dei secoli; il kendo \u00e8 sempre un'arte marziale, ma il suo scopo non \u00e8 pi\u00f9 uccidere l'avversario per ottenere la propria sopravvivenza. Lo scopo del kendo \u00e8 auto-disciplinare se stessi, il proprio corpo e la propria mente, e percorrere appunto \"la Via\" per migliorarsi e crescere come persone insieme agli altri praticanti con i quali si studia l'Arte.\nSenza addentrarsi nelle possibili interpretazioni spirituali e filosofiche, questo concetto pu\u00f2 essere racchiuso in una frase: nel \"kenjutsu\" ci si addestra per sconfiggere il nemico; nel kendo ci si addestra per sconfiggere se stessi e i propri limiti."}
{"id": "696367", "revid": "394", "url": "https://it.wikipedia.org/wiki?curid=696367", "title": "Extreme Warfare Revenge", "text": "Extreme Warfare Revenge \u00e8 un videogioco per computer freeware, programmato da Adam Ryland e aggiornabile tramite pacchetti gratuiti. Programmato in Visual Basic, \u00e8 il titolo pi\u00f9 diffuso della serie \"Extreme Warfare\".\nModalit\u00e0 di gioco.\n\"Extreme Warfare Revenge\" \u00e8 un videogioco manageriale di Wrestling, si basa sul dirigere una federazione di \"pro wrestling\" e farla diventare campione in ascolti. Possiamo scegliere tra moltissime federazioni personalizzabili con l'editor, tra cui WWE, TNA, CZW e molte altre.\nIl gioco si svolge in una schermata di pulsanti e scritte, senza grafica o wrestler, troviamo nella schermata le voci che ci fanno ingaggiare wrestler, firmare contratti con sponsor, assumere staff e controllare il bilancio della federazione.\nSe apriamo un contratto con un network televisivo, possiamo fare degli show settimanali nei quali far lottare i nostri wrestler, decidendo l'esito del match.\nAggiornamenti.\nSul web e sui forum, \u00e8 possibile reperire aggiornamenti amatoriali, che non modificano la struttura del gioco, ma aggiungono Wrestler alle federazioni e altri particolari."}
{"id": "696368", "revid": "106908", "url": "https://it.wikipedia.org/wiki?curid=696368", "title": "Rosaspina", "text": ""}
{"id": "696369", "revid": "1318658", "url": "https://it.wikipedia.org/wiki?curid=696369", "title": "Plantin-Moretusmuseum", "text": "Il Plantin-Moretusmuseum (\"complesso museale Plantin-Moretus\" in italiano) \u00e8 un museo di Anversa, in Belgio, il cui nome onora i due famosi stampatori Christoffel Plantijn e Jan Moretus. \u00c8 situato nel luogo in cui si trovava l'antica stamperia.\nStoria.\nL'impresa venne fondata nel 1550 da Christoffel Plantijn. Dopo la morte del fondatore, avvenuta nel 1589, essa pass\u00f2 a suo genero, Jan Moretus.\nNel 1876 Edward Moretus vendette tutto alla citt\u00e0 di Anversa. Un anno dopo gli stabilimenti vennero aperti al pubblico. Nel 2002 il museo venne candidato per essere inserito nell'elenco dei Patrimoni mondiali dell'umanit\u00e0 dell'UNESCO, cosa che avvenne nel 2005: \u00e8 stato il primo museo ad essere inserito in questa prestigiosa lista.\nIl Museo Plantin-Moretus possiede un'eccezionale collezione di materiale tipografico. Possiede non solo le due pi\u00f9 antiche presse del mondo con set completi di stampi e matrici, ma si pu\u00f2 anche gloriare di una magnifica libreria, un interno riccamente decorato e gli archivi completi della compagnia Plantin."}
{"id": "696373", "revid": "767487", "url": "https://it.wikipedia.org/wiki?curid=696373", "title": "Alle cinque della sera", "text": "Alle cinque della sera \u00e8 un film del 2003 diretto da Samira Makhmalbaf, vincitore del Premio della giuria al 56\u00ba Festival di Cannes.\nTrama.\n\"Alle cinque della sera\" racconta la situazione dell'Afghanistan del regime post-Talebano in maniera drammatica e nello stesso tempo documentaristica: Noqreh, giovane protagonista del film, dopo la caduta della dittatura, si libera dal burqa e, potendo frequentare la scuola (precedentemente proibita), sogna persino un futuro da presidentessa.\nIl padre della ragazza, non condividendo il pensiero meno restrittivo della famiglia (considerato \"blasfemo\"), si ritrover\u00e0 praticamente solo nel deserto, lasciandosi alle spalle la peccaminosa, per lui, Kabul."}
{"id": "696374", "revid": "2455", "url": "https://it.wikipedia.org/wiki?curid=696374", "title": "Vicariato apostolico di Anatolia", "text": ""}
{"id": "696376", "revid": "124880285", "url": "https://it.wikipedia.org/wiki?curid=696376", "title": "Onfale", "text": "Onfale () \u00e8 un personaggio della mitologia greca. Fu una regina della Lidia.\nNel suo mito pi\u00f9 noto, ebbe Eracle come schiavo per un anno ed in quel periodo indoss\u00f2 la sua pelle di leone.\nGenealogia.\nFiglia di Iardano, spos\u00f2 Tmolo e fu amata da Eracle dal quale ebbe i figli Ati, Agelao (conosciuto anche come Lamo) e Tirreno.\nPausania parla di un figlio di Eracle di nome Tirseno ed avuto con \"la donna della Lidia\" che presumibilmente corrisponde ad Onfale.\nMitologia.\nSecondo Apollodoro successe al trono di Lidia dopo la morte del marito Tmolo, mentre secondo Diodoro Siculo era gi\u00e0 regina dei Meoni (poi chiamati Lidi) prima di sposarsi.\nPer volere di un oracolo ebbe Eracle come schiavo e si vest\u00ec con la sua pelle di leone, resse la sua clava e gli fece filare la lana. \nIn seguito gli comand\u00f2 di catturare e punire i ladri che infestavano la sua terra ed egli per lei ne uccise alcuni (tra cui Sileo e la figlia Senodoce) e cattur\u00f2 e le consegn\u00f2 i due Cercopi. Onfale quindi, soddisfatta dei suoi servizi lo liber\u00f2.\nDopo qualche tempo spos\u00f2 Eracle ed insieme si recarono nel bosco di Dioniso per celebrare i suoi riti. Durante la notte Onfale copr\u00ec Ercole con i suoi vestiti in un letto dell'accampamento dove fu sorpreso da Pan (che credeva nel letto ci fosse lei e vi s'infil\u00f2 nudo) ma Ercole lo scacci\u00f2."}
{"id": "696380", "revid": "991694", "url": "https://it.wikipedia.org/wiki?curid=696380", "title": "Chanson Balad\u00e9e", "text": ""}
{"id": "696383", "revid": "1924342", "url": "https://it.wikipedia.org/wiki?curid=696383", "title": "All Saints (gruppo musicale)", "text": "Le All Saints sono un gruppo musicale pop britannico-canadese attivo, a pi\u00f9 riprese, dal 1993.\nNato nel 1993 con il nome di All Saints 1.9.7.5, la formazione \u00e8 composta da Shaznay Lewis, Melanie Blatt e dalle sorelle canadesi Natalie Appleton e Nicole Appleton. Negli anni novanta le All Saints divennero uno dei gruppi pi\u00f9 famosi, riuscendo a piazzare nove singoli nella top 10 e cinque al primo posto delle classifiche, oltre a guadagnare due dischi di platino, due dischi d'oro e a realizzare un numero di vendite record, che supera i 10 milioni di copie vendute in tutto il mondo.\nStoria.\nInizialmente Melanie e Shaznay si esibivano come duo, successivamente si aggiunse alla band Simone Rainford. Le tre ragazze registrarono vari brani demo per la ZTT Records con il nome All Saints 1.9.7.5., ottenendo scarso successo, a causa di questo iniziarono i primi contrasti all'interno della band. Simone Rainford lasci\u00f2 il gruppo. Nel 1995 Melanie e Shaznay incontrarono Nicole Appleton (ex-compagna di scuola di Melanie), la quale entr\u00f2 nella band assieme alla sorella Natalie. \u00c8 cos\u00ec dunque che le All Saints trovano la loro forma definitiva, con Melanie e Shaznay impegnate a scrivere gran parte del materiale. Dopo essere state contattate da diverse etichette inglesi, a spuntarla \u00e8 la London Records.\nLe ragazze danno il via alla lavorazione del loro album di debutto, con la supervisione di Cameron McVey, gi\u00e0 produttore di Neneh Cherry e Massive Attack. Nel 1997 pubblicano il singolo \"I Know Where It's at\" e poi il primo album omonimo \"All Saints\", che viene anticipato dal singolo \"Never Ever\", raggiungendo la fama mondiale, con pi\u00f9 di 7 milioni di copie vendute. Il secondo brano estratto \u00e8 la cover \"Under the Bridge\" dei Red Hot Chili Peppers.\nIl successo clamoroso si trascina dietro anche le prime voci di una crisi interna. Tutto sembra montare la tensione, ma le quattro, nonostante i mormorii distruttivi, vanno avanti. Collaborano con William Orbit alla realizzazione del brano \"Pure Shores\" incluso nella colonna sonora del film \"The Beach\" con Leonardo DiCaprio e utilizzato anche come colonna sonora degli spot pubblicitari della De' Longhi. Successivamente Nicole, Natalie e Melanie recitano nel film di Dave Stewart \"Honest\".\nNel 2000, anticipato dal singolo \"Black coffee\", pubblicano il loro secondo album dal titolo \"Saints &amp; Sinners\", che include, oltre alla gi\u00e0 citata \"Pure Shores\", il singolo \"All Hooked Up\". Nel 2001 i tour previsti in Giappone e Australia vengono annullati e la band si disgrega per questioni di invidia e gelosia. In particolare, Melanie e Shaznay non sopportano lo status di dive delle sorelle Natalie e Nicole, fidanzate rispettivamente con Liam Howlett dei Prodigy e Liam Gallagher degli Oasis. La rottura scatena polemiche e illazioni a non finire sui tabloid inglesi. Le ragazze si dedicano ad altri progetti, Melanie collabora con Artful Dodger nel brano \"Twentyfourseven\", Shaznay si dedica al cinema comparendo nel film \"Sognando Beckham\", mentre le sorelle Appleton nel 2003 pubblicano un album con il nome \"Appleton\" dal titolo \"Everything's Eventual\". Ma per anni delle quattro ragazze si sono perse le tracce.\nNel 2006 tornano ad essere una band: dopo anni di silenzio reciproco, le quattro decidono di incontrarsi e, messe da parte le ruggini tra loro, il 24 gennaio annunciano di aver sottoscritto un contratto con la Parlophone. Tornano in studio di registrazione e nel novembre del 2006 pubblicano l'album \"Studio 1\", trainato dal singolo \"Rock Steady\", che entra nella Official Singles Chart al terzo posto. Il disco, che si avvale della produzione di Greg Kurstin e Rick Nowels, si rivela un insuccesso dal punto di vista commerciale. Il secondo singolo \"Chick Fit\", inizialmente previsto per il 26 febbraio 2007, esce solo in formato digitale. La decisione \u00e8 presa dalla Parlophone a causa dei bassi numeri di vendita del disco.\nNel febbraio 2008 sul sito dell'etichetta discografica All Around the World si annuncia che le All Saints sono tornate in studio e pubblicheranno un disco entro la fine dell'anno, ma nel settembre 2008 la casa discografica nega ufficialmente di aver scritturato la band. Nel settembre 2010 esce \"\", il secondo best of della band. Il 25 maggio 2013 Simone Rainford muore di cancro al rene nella sua casa di Greenwich, un mese dopo il compimento dei 38 anni. Nel novembre 2013 viene confermata la notizia di una reunion temporanea della band al fine di supportare il tour dei Backstreet Boys.\nIl 27 gennaio 2016 la band annuncia il ritorno sulle scene con un nuovo disco, \"Red Flag\", pubblicato l'8 aprile 2016, che debutta al terzo posto della classifica britannica degli album. Il primo singolo, \"One Strike\", esce il 26 febbraio. A supporto del disco le All Saints si esibiscono il 4 aprile 2016 al KOKO di Londra e nell'ottobre successivo, a Newcastle upon Tyne, iniziano un tour, il primo dopo 15 anni, conclusosi a Norwich. Dal disco sono estratti due altri singoli, \"This Is A War\" e \"One Woman Man\". Nel marzo 2017 le All Saints annunciano di aver iniziato le registrazioni di un nuovo album. A maggio e giugno supportano i Take That durante il loro tour britannico. Nel maggio 2018 annunciano il nome del nuovo disco, \"Testament\", la cui uscita \u00e8 in programma l'11 luglio."}
{"id": "696388", "revid": "122907756", "url": "https://it.wikipedia.org/wiki?curid=696388", "title": "Gianluca Cherubini", "text": "Carriera.\nProveniente dalle giovanili del \n (1989/90) e della (1990/91 e 91/92),muove i primi passi nel mondo del calcio professionistico con la , societ\u00e0 con cui esordisce in Serie B nella stagione 1992/1993 e con cui gioca in Serie A nelle stagioni 1993/1994, 1994/1995 e 1996/1997. Nell'estate del 1995 passa alla Roma, societ\u00e0 con cui colleziona solamente cinque gare nel massimo campionato e alcune apparizioni in coppa Italia e coppa UEFA. \nAl termine della stagione torna alla Reggiana, con cui l'anno successivo retrocede in Serie B.\nRimane con gli emiliani sino al termine della stagione 2001/2002, escludendo sei mesi tra il gennaio e il giugno del 2000, in cui cambia casacca: durante il mercato invernale di quell'anno, passa in prestito al , in Serie B, scendendo in campo solamente una volta.\nNel 2002-2003 passa al Chieti, in Serie C1.\nNel 2006, durante la partita tra Novara e Giulianova, fu colpito da aneurisma cerebrale; un malore che fece temere per la sua vita, oltre che per la sua carriera. Ripresosi, sembrava dovesse chiudere la carriera di calciatore. Nel 2007-2008 intraprende la nuova carriera di allenatore: al fianco di Giampiero Maini sar\u00e0 allenatore in seconda della Stella Polare, squadra di Promozione.\nNella stagione 2008-2009 torna a sorpresa a calcare i campi come giocatore nel (Serie D).\nControversie.\nIl 4 giugno 2010 si rende responsabile di un'aggressione per questioni di rivalit\u00e0 in amore. Il calciatore finisce col mutilare, con un morso, un orecchio al malcapitato che era intervenuto per frenare la lite col suo rivale. Nel giugno 2014 viene arrestato dai carabinieri di Roma Settecamini in quanto trovato con una pistola calibro 7,65 rubata.\nIl 27 febbraio 2015 viene arrestato in quanto accusato di far parte di una pericolosa organizzazione criminale, responsabile di associazione a delinquere finalizzata allo spaccio internazionale di droga, detenzione di armi ed esplosivo, lesioni personali, estorsione, ricettazione, riciclaggio e reati finanziari."}
{"id": "696390", "revid": "547992", "url": "https://it.wikipedia.org/wiki?curid=696390", "title": "Euristeo", "text": "Euristeo (in greco antico \u0395\u1f50\u03c1\u03c5\u03c3\u03d1\u03b5\u03cd\u03c2) \u00e8 un personaggio della mitologia greca, figlio di Stenelo e Nicippe e cugino di Alcmena.\nMitologia.\nZeus aveva stabilito che i troni di Tirinto e di Micene sarebbero stati destinati al primo nato della stirpe di Perseo cercando, in questo modo, di far salire al trono suo figlio Eracle. Sua moglie Era, per\u00f2, intervenne facendo in modo che prima di Eracle nascesse Euristeo, che divenne cos\u00ec il re delle due citt\u00e0.\nEra fece in modo che Eracle fosse anche sottomesso ad Euristeo, che ne sfrutt\u00f2 le potenzialit\u00e0 per fargli compiere una serie di imprese al di l\u00e0 di ogni forza umana, divenute note come le dodici fatiche di Eracle.\nTemendo una vendetta degli Eraclidi (i figli di Eracle), Euristeo li bracc\u00f2 ovunque, fino ad Atene, dove fu respinto. Illo, figlio di Eracle, lo insegu\u00ec e lo uccise, tagliandogli la testa e consegnandola alla nonna Alcmena, che oltraggi\u00f2 il cadavere di Euristeo strappando via gli occhi dalle orbite.\nEgli aveva una figlia, Admeta ed un figlio, Alessandro.\nE proprio per la figlia Admeta, desiderosa di avere il Cinto di Ippolita, che Eracle, per ordine di Euristeo, comp\u00ec la nona delle dodici fatiche: combatt\u00e9 contro la Amazzoni, riport\u00f2 la vittoria e conquist\u00f2 il cinto per la giovane Admeta. Secondo altre fonti (Pindaro su tutte), non fu Illo ad uccidere Euristeo bens\u00ec Iolao, nipote di Eracle, ringiovanito miracolosamente per l'occasione."}
{"id": "696403", "revid": "5584942", "url": "https://it.wikipedia.org/wiki?curid=696403", "title": "Cinghiale di Calidone", "text": ""}
{"id": "696406", "revid": "339392", "url": "https://it.wikipedia.org/wiki?curid=696406", "title": "Autocarri medi statunitensi", "text": ""}
{"id": "696417", "revid": "1745361", "url": "https://it.wikipedia.org/wiki?curid=696417", "title": "Abante (figlio di Melampo)", "text": "Abante (in greco antico: ), \u00e8 una figura della mitologia greca, figlio dell'indovino Melampo e di Ifianassa, una delle tre figlie di Preto.\nIl mito.\nDiscendeva da un altro Abante che fu re di Argo. \nFu il padre di Lisimaca che spos\u00f2 Talao e di Idmone l'indovino, anche se alcuni riferiscono che non ebbe tale figlio."}
{"id": "696426", "revid": "125205342", "url": "https://it.wikipedia.org/wiki?curid=696426", "title": "K'atun", "text": "Il k'atun \u00e8 un ciclo del calendario maya, pari a un periodo di 7200 giorni (ossia circa 20 anni).\nOgni \"k'atun\" \u00e8 formato da venti \"tun\" (periodi di circa un anno), mentre venti \"k'atun\" formano un \"b'ak'tun\" (periodo di 400 anni): questo perch\u00e9 i maya non seguivano un sistema decimale, bens\u00ec vigesimale (basato su 20 e i suoi multipli).\nCuriosit\u00e0.\nUna nota attrazione estrema del parco divertimenti Mirabilandia si chiama Katun, ed \u00e8 un \"inverted coaster\" ambientato in una citt\u00e0 maya."}
{"id": "696428", "revid": "123198482", "url": "https://it.wikipedia.org/wiki?curid=696428", "title": "Fenantrene", "text": "Il fenantrene \u00e8 un idrocarburo triciclico aromatico risultante dalla fusione di tre anelli benzenici (C14H10) in maniera obliqua, con cinque possibili strutture di risonanza. \u00c8 un isomero dell'antracene, anche questo derivante dalla fusione di tre anelli benzenici, ma in maniera lineare, e con quattro strutture di risonanza. Come si sarebbe potuto gi\u00e0 presagire da tale differenza, l'energia di stabilizzazione aromatica del fenantrene (387 kJ/mol ) risulta maggiore di quella dell'antracene (351,5 kJ/mol)&lt;ref name=\"Hauptmann/Graefe/Remane\"&gt;Hauptmann, Graefe, Remane: \"Lehrbuch der Organischen Chemie.\" 2. Auflage, Deutscher Verlag der Grundstoffindustrie, Leipzig 1980, S.\u00a0268.&lt;/ref&gt;, con una differenza di circa il 10%. In natura forma il raro minerale ravatite. Il fenantrene \u00e8 un residuo della combustione di diverse sostanze organiche ed \u00e8 presente anche nel fumo di sigaretta. Il catrame di carbon fossile \u00e8 la sua fonte principale, dove si trova insieme all'antracene e altri idrocarburi policiclici aromatici (IPA), oltre ad altri aromatici in genere ed eterociclici aromatici e loro derivati. Dal fenantrene deriva la fenantrolina per sostituzione (formale) del C-4 e del C-5 con atomi di azoto, la quale \u00e8 una notevole base aromatica, un complessante chelante e un indicatore redox. Dalla struttura triciclica del fenantrene, saturata, e con un'ulteriore fusione di un ciclopentano deriva lo sterano, ossia il ciclopentanoperidrofenantrene, l'ossatura della vasta e importante famiglia degli steroidi.\nEtimologia.\nAnche il nome deriva da fusioni e pu\u00f2 essere spezzato in: \"fen(e)-\" \"antr(ac) -ene\". Il termine \"fene (phene)\" viene dal greco \"ph\u00e0ino\" (\u03c6\u03b1\u03af\u03bd\u03c9), appaio, illumino, ed era un termine usato per indicare genericamente composti aromatici, perch\u00e9 questi sono presenti nell'olio di catrame, e questo olio era usato per illuminazione e come tale veniva chiamato, appunto, olio illuminante. I chimici del XIX secolo usavano primariamente il termine (o a volte l'affisso) 'fene' per i derivati benzenici, e per il benzene stesso da A. Laurent (poi prevalse il termine benzene, usato da V. Meyer) da cui fen(e)-ile, fen(e)-olo e fen(e)-ossido (o fen-ato) e, pi\u00f9 recentemente, ione fen(e)-ilio e ione fen(e)-onio. \u00c8 stato poi esteso ad altri componenti chimicamente semplici ricavati dall'olio del catrame, come ad es. in tio-fene (poi anche seleno-fene, telluro-fene), dove tio- sta per zolfo, dal greco \"th\u00e8ion\" (\u03b8\u03b5\u1fd6\u03bf\u03bd). Questo non del tutto casualmente, perch\u00e9 il tiofene agli inizi veniva talvolta confuso con il benzene (= fene) per avere un punto d'ebollizione quasi uguale e quindi non facilmente separabile, e per avere reattivit\u00e0 simile. \n\"Antrac(s)\" viene dal greco anthrax (\u1f04\u03bd\u03b8\u03c1\u03b1\u03be), carbone, perch\u00e9 questi aromatici sono presenti nel catrame di carbon fossile, e -\"ene\" \u00e8 il suffisso generico dato agli idrocarburi insaturi e aromatici (Areni).\nCaratteristiche.\nSi presenta come polvere bianca cristallina (cristalli monoclini) dal tenue odore aromatico, ma in campioni commerciali pu\u00f2 presentarsi giallognola; fonde a 99-101\u00a0\u00b0C. La molecola, pur con la possibile mutua interazione degli idrogeni nelle posizioni 4 e 5 (la loro distanza \u00e8 prevista inferiore al doppio dei raggi di van der Waals), appare essere virtualmente planare (simmetria \"C\"2v). Pur essendo una molecola idrocarburica, presenta un momento dipolare, sebbene piccolo (\u03bc\u00a0=\u00a00,55\u00a0D). \nIl fenantrene \u00e8 praticamente insolubile in acqua, mentre \u00e8 solubile in solventi apolari o poco polari, quali benzene, toluene, solfuro di carbonio, tetracloruro di carbonio, cloroformio, etere, acido acetico glaciale, ma anche in alcool assoluto. Le sue soluzioni mostrano intensa fluorescenza azzurra.\nReattivit\u00e0.\nIn 4 delle 5 forme di risonanza del fenantrene c'\u00e8 un doppio legame tra le posizioni 9 e 10. Per altri versi, la struttura del fenantrene pu\u00f2 essere vista come un bifenile con un ponte vinilene (-CH=CH-) inserito tra le posizioni 2 e 2' al posto dei due H. Questo fa s\u00ec che il fenantrene, nonostante sia aromatico, possa subire reazioni di addizione tipiche degli alcheni (addizioni elettrofile) e queste sono spesso favorite sulle sostituzioni elettrofile, tipiche degli idrocarburi aromatici. In effetti, la bromurazione in etere (o anche in CS2) a freddo d\u00e0 il derivato di addizione, il 9,10-dibromo-9,10-diidrofenantrene, che per\u00f2 elimina per riscaldamento una molecola di HBr per dare il prodotto di sostituzione, il 9-bromofenantrene; similmente accade per l'antracene. \nPi\u00f9 in generale, il comportamento chimico \u00e8 comunque caratterizzato dalla particolare reattivit\u00e0 nelle posizioni 9 e 10, che qui sono reciprocamente in orto (1,2); parallelamente, nell'antracene le posizioni pi\u00f9 reattive sono ancora le 9 e 10, ma l\u00ec si trovano reciprocamente in para (1,4). L'ossidazione con anidride cromica, o anche Na2CrO4, in acido acetico porta a un \"o\"-chinone in quelle posizioni, il fenantrenchinone, preservando cos\u00ec i due anelli aromatici terminali, e cos\u00ec pure accade per l'antracene, il quale d\u00e0 l'antrachinone, un \"p\"-chinone. Analoga situazione per riduzione con litio metallico, seguita da idrolisi, che porta a 9,10-diidrofenantrene; allo stesso prodotto si pu\u00f2 giungere per idrogenazione catalitica su nichel Raney. Come un alchene, reagisce con l'ozono dando il corrispondente ozonuro, sempre in 9 e10 il quale, che per idrolisi riduttiva, porta alla corrispondente dicarbossaldeide del bifenile. La nitrazione con acido nitrico in anidride acetica a freddo porta a una miscela di prodotti tra cui il 9-nitrofenatrene (20%). La solfonazione con acido solforico d\u00e0 una miscela di acidi 2- e 3- fenantrensolfonici.\nUsi.\nIl fenantrene \u00e8 usato nella sintesi di alcuni farmaci."}
{"id": "696434", "revid": "508036", "url": "https://it.wikipedia.org/wiki?curid=696434", "title": "Tun", "text": "Il tun \u00e8 un ciclo del calendario maya, pari a un periodo di 360 giorni.\nOgni \"tun\" \u00e8 composto da diciotto \"uinal\" (periodi di 20 giorni), mentre venti \"tun\" formano un \"k'atun\" (corrispondente a un ventennio): questo perch\u00e9 il calendario maya non seguiva un sistema decimale, bens\u00ec vigesimale (basato su 20)."}
{"id": "696439", "revid": "1321546", "url": "https://it.wikipedia.org/wiki?curid=696439", "title": "Hydnum", "text": "Hydnum \u00e8 un genere di funghi basidiomiceti della famiglia Hydnaceae.. Al genere \"Hydnum\" appartengono funghi terricoli con imenio ad \"aculei\" ed aventi le seguenti caratteristiche.\nDescrizione del genere.\nCappello.\nPrevalentemente di forma irregolare.\nAculei.\nAcuti, fragili, disposti sulla pagina inferiore del cappello, decorrenti lungo il gambo, talvolta adunati.\nCarne.\nTenace, fragile e fibrosa.\nSpore.\nBiancastre in massa.\nHabitat.\nNei boschi, su terreni ricchi di humus.\nCommestibilit\u00e0 del genere.\nAlcune specie sono commestibili di ottimo valore (es. H. repandum ed H. rufescens).\nAltre specie con imenoforo idnoide (es. Hydnellum peckii e Hydnellum caeruleum), in realt\u00e0 appartenenti a un ordine differente, non sono commestibili.\nEtimologia.\nDal greco \"h\u00f9dnon\" = tartufo\nSpecie di Hydnum.\nLa specie tipo \u00e8 \"Hydnum repandum\" L. (1753), altre specie incluse nel genere sono:"}
{"id": "696440", "revid": "339392", "url": "https://it.wikipedia.org/wiki?curid=696440", "title": "Autovettura Humber", "text": ""}
{"id": "696441", "revid": "124299279", "url": "https://it.wikipedia.org/wiki?curid=696441", "title": "Allucinazione", "text": "L'allucinazione \u00e8 una falsa percezione in assenza di uno stimolo esterno reale. \u00c8 spesso definita in psicopatologia \"percezione senza oggetto\".\nIl termine deriva dal latino \"hallucinere\" o \"allucinere\", che significa \"perdere la coscienza\" e ha nella sua radice la particella \"lux\" (luce-illuminazione-percezione). Alternativamente si pu\u00f2 far risalire al greco \u1f01\u03bb\u03cd\u03c3\u03ba\u03b5\u03b9\u03bd (haluskein), che significa \"scappare\", \"evitare\", riferendosi all'interpretazione diffusa dell'allucinazione come fuga dalla realt\u00e0.\nIn psicopatologia le allucinazioni vengono classificate fra i disturbi della percezione e sono distinte dalle allucinosi e dalle illusioni.\nNon necessariamente le allucinazioni sono sintomi di una psicopatologia come evidenziato gi\u00e0 dal 1967 dal neurofisiologo polacco Jerzy Konorski il quale indag\u00f2 le basi fisiologiche delle allucinazioni chiedendosi: \u00abPerch\u00e9 le allucinazioni non hanno luogo in continuazione? Che cosa lo impedisce?\u00bb.\nIn psicanalisi Sigmund Freud, rifacendosi a Schleiermacher, scrive che ci\u00f2 \u00abcaratterizza lo stato di veglia \u00e8 il fatto che l'attivit\u00e0 del pensiero si esplica in \"concetti\" e non in \"immagini\"\u00bb concludendo quindi che \u00abi sogni \"allucinano\", che sostituiscono le allucinazioni ai pensieri\u00bb \nLe allucinazioni si possono verificare in ognuna delle modalit\u00e0 sensitive, in particolare riconosciamo allucinazioni visive, uditive, gustative, olfattive e tattili e fenomeni allucinatori cenestesici, enterocettivi e protopatici.\nAllucinazione e altri fenomeni dispercettivi.\nAl contrario dell'illusione che interpreta erroneamente uno stimolo realmente esistente, l'allucinazione riscontra uno stimolo esterno che non esiste assolutamente. Ad esempio una persona sente una voce, senza che vi sia uno stimolo sonoro.\nLe allucinazioni sono diverse dalle allucinosi. Se un soggetto dice di vedere un leone e si comporta in modo congruo, cercando per esempio di fuggire \u00e8 vera allucinazione, ma se questa allucinazione viene \"criticata\" (ovvero messa in discussione) dal soggetto e ritenuta impossibile, la persona \u00e8 in stato di \"allucinosi\". Vari studiosi parlano di allucinosi solo quando l'origine del fenomeno \u00e8 da attribuirsi a una sostanza, solitamente l'alcool.\nLa descrizione dell'allucinazione come percezione dell'oggetto senza stimolo esterno \u00e8 incompleta in quanto \u00e8 evidente che la stimolazione sensoriale \u00e8 interna, il cervello produce tale stimolo sensoriale, in particolari stati di alterazione sensoriale, riproponendo un meccanismo, quello onirico, che interferisce nello stato di veglia. Nel caso di un'allucinazione visiva, esso ripropone un'immagine sovrapposta allo sfondo reale esistente, e poich\u00e9 questo meccanismo \u00e8 inconsapevole, il soggetto non ha motivo di non credere che sia reale, parliamo quindi di un realismo sensoriale, forma primaria di conoscenza, la quale d\u00e0 per scontato l'attendibilit\u00e0 della percezione sensoriale. L'allucinazione pu\u00f2 adempiersi in risposta a una condizione emotiva di desiderio o angoscia.\nNei casi in cui due o pi\u00f9 persone condividono la stessa esperienza illusoria si parla di \"allucinazione collettiva\". Le allucinazioni collettive sono molto pi\u00f9 rare e sono in relazione con la suggestione e l'isteria di massa.\nPrevalenza.\nAlcuni studi riportano che la prevalenza dell'esperienza allucinatoria nella popolazione \u00e8 del 10-27% in assenza di sostanze stupefacenti. Uno studio del 2000 su 13.000 soggetti intervistati al telefono in Italia, Germania, Gran Bretagna riporta che il 39% degli intervistati ha sperimentato allucinazioni diurne. Per quanto la metodologia adottata sia passibile di critiche essendo difficilmente spiegabile come un soggetto possa riferire le proprie allucinazioni con attendibilit\u00e0, tale studio evidenzia come le allucinazioni possano verificarsi in modo sporadico anche in soggetti sani.\nPossibili cause.\nLe allucinazioni possono verificarsi in numerose condizioni mediche generali, in malattie psichiatriche e neurologiche, possono essere causate da sostanze stupefacenti o da farmaci. Si riconoscono anche fenomeni allucinatori non patologici, che si verificano in circostanze particolari fra cui la deprivazione da sonno o in occasione di stress intenso quale la morte del coniuge (allucinazioni da vedovanza). Sono noti due fenomeni non patologici, le allucinazioni ipnagogiche e ipnopompiche, che sono causate dal sonno.\nMeccanismo di formazione.\nNel corso del tempo sono state proposte numerose teorie sulla patogenesi delle allucinazioni, spesso basate sull'osservazione di quanto avviene nel corso di patologie neurologiche.\nUna teoria biologica sostiene l'esistenza di un'\"irritazione\" di alcune zone del cervello poich\u00e9 attivando degli elettrodi infissi in specifiche aree della corteccia cerebrale, si provocano allucinazioni. Questo meccanismo diretto sembra valido in alcuni casi, come per esempio le allucinazioni negli epilettici.\nLe allucinazioni presenti in soggetti in stato confusionale (per esempio da astinenza acuta da alcol ovvero \"delirium tremens\" o da deliri febbrili) sono causate da un'alterazione diffusa dell'attivit\u00e0 elettrica dell'intero encefalo.\nL'Ipotesi Dopaminergica sull'etiopatogenesi della schizofrenia, di cui le allucinazioni sono un sintomo estremamente frequente, sostiene che un iperfunzionamento dopaminergico delle vie mesolimbiche spiegherebbe l'esistenza di allucinazioni e deliri.\nUna teoria basata sull'osservazione di quanto avviene in condizioni di deprivazione sensoriale attribuisce le allucinazioni a una difesa dell'organismo dalla carenza di stimoli: non potendo rimanere inattivo, il cervello genera false percezioni.\nLa teoria psicodinamica interpreta le allucinazioni come manifestazioni dell'inconscio, i cui contenuti vengono distorti.\nTipi di allucinazioni.\nAllucinazioni semplici e complesse.\nLe allucinazioni possono essere distinte in semplici e complesse. Si definisce allucinazione semplice quella in cui \u00e8 attivata una singola modalit\u00e0 sensoriale e quindi la percezione non richiede un'elaborazione cognitiva per essere decodificata (ad es. vedere un oggetto in una stanza); complessa \u00e8 invece l'allucinazione in cui sono attivate pi\u00f9 modalit\u00e0 sensoriali (es. vedere un leone sentendone il ruggito) o in cui la percezione viene elaborata in aree cerebrali diverse da quelle sensitive primarie (voci dialoganti sono percepite e decodificate nell'area cerebrale del linguaggio: l'area di Broca e l'area di Wernicke).\nAllucinazioni ipnagogiche e ipnopompiche.\nLe allucinazioni ipnagogiche e le illusioni ipnopompiche sono le allucinazioni che si verificano quando il soggetto \u00e8 sul punto di addormentarsi o di risvegliarsi.\nAllucinazione negativa.\n\u00c8 l'allucinazione che ha luogo quando un oggetto reale non viene percepito dal soggetto allucinato."}
{"id": "696442", "revid": "767487", "url": "https://it.wikipedia.org/wiki?curid=696442", "title": "Orlando Grosso", "text": "\u00c8 stato un artista che indagava i sentimenti dell'animo e l'essenza della natura. &lt;br&gt;\nEspone a Londra nel 1904, a Milano nel 1906. &lt;br&gt;\n\u00c8 influenzato dall'impressionismo e dal divisionismo, successivamente dalla pittura orientale della quale pu\u00f2 vedere esempi nel Museo Davide Chiossone di Genova.\nBiografia.\nNasce il 10 gennaio 1882 a Genova. I genitori sono Francesco Giacinto Grosso, discendente dalla famiglia di ceramisti albisolesi, e Maria Galli. Testimoni al suo atto di nascita sono il pittore Antonio Varni e lo scultore Michele San Sebastiano.&lt;br&gt;\nDal 1891 al 1898 compie gli studi classici al Collegio Nazionale Umberto I di Torino e poi al Collegio Nazionale Cristoforo Colombo di Genova e a partire dal 1898 segue i corsi di disegno del Begey. Nel campo della pittura si perfeziona frequentando lo studi do Giuseppe Pennasilico e si iscrive ai corsi dell'Accademia Ligustica, che segue nel solo anno accademico 1903-4. Matura di fatto la sua esperienza pittorica presso lo studio del Pennasilico, presso il quale resta come stretto collaboratore dal 1902/3 al 1906.&lt;br&gt;\nQui esegue abbozzi per tele di grandi dimensioni, ad esempio per il ritratto della genovese Wanda Paola Lottero (Spotorno 1880-Genova 1963), che sposa il 5 settembre 1909, a Londra, Ermanno Carlo principe di Sassonia-Weimar&lt;br&gt;\nNell'anno all'Accademia Ligustica ha conosciuto i pittori Giovanni Ardy e Eugenio Olivari e il critico Paolo de Gaufridy.&lt;br&gt;\nNel 1904 Plinio Nomellini lo invita a partecipare alla Mostra dell'Arte Italiana a Londra. Vi prende parte e l'Italian Hospital acquista una sua opera. Nello stesso anno frequenta anche lo studio di Cesare Viazzi, di cui scriver\u00e0 la biografia.\nLa Laurea e la direzione dell'ufficio di Belle Arti del Comune di Genova.\nIl ruolo maggiore lo copre come conservatore dei monumenti storico artistici di Genova. La svolta nella sua vita giunge nel 1906-8, quando si laurea in Giurisprudenza e poco dopo viene nominato Direttore dei Musei civici genovesi. &lt;br&gt;\nNel 1906 si laurea in Giurisprudenza presso l'Universit\u00e0 di Genova; come pittore partecipa all'Esposizione Nazionale di Belle Arti a Milano ed alla LIII edizione delle mostre della Promotrice delle Belle Arti di Genova. A quest'ultima manifestazione annuale continuato a partecipare sino al 1955.&lt;br&gt;\nCollabora come critico d'arte al quotidiano \u201cIl Corriere di Genova\u201d diretto da Luigi Becherucci.&lt;br&gt;\nAlla Biennale di Venezia nel 1907 conosce Umberto Boccioni e l'ambiente dei Futuristi.&lt;br&gt;\nNel 1908 vince un pubblico concorso per l'idoneit\u00e0 al posto di Ispettore delle raccolte artistiche del Castello Sforzesco di Milano. Grazie a questa idoneit\u00e0 nel 1909 lo storico locale Gaetano Poggi lo chiama a coprire la carica di Segretario della sezione artistica dell'Ufficio di Belle Arti del Comune di Genova. Questo neonato ufficio, istituito nel 1905, doveva amministrare e gestire il patrimonio artistico, archeologico, storico, scientifico del Comune di Genova, con le annesse gallerie e musei, palazzi acquisiti, ecc. Tale incarico rappresenta la svolta nella sua carriera. Affianca l'assessore Poggi dalla fase iniziale dell'istituzione dell'Ufficio; la novit\u00e0 pi\u00f9 nota ed appariscente di questo suo ruolo, \u00e8 rappresentata dagli \u201cscrostamenti\u201d, cio\u00e8 dell'eliminazione nel centro storico degli intonaci postrinascimentali dai palazzi per riportare alla vista le strutture murarie originarie medioevali degli edifici. Tale pratica viene avviata nel 1908-1910. In tale attivit\u00e0 Orlando Grosso \u00e8 coadiuvato da Domenico Castagna (autore di una nota guida della Citt\u00e0 di Genova, del 1928).\nAttivit\u00e0 pittorica.\nEspone ancora a Torino nel 1923, a Roma nel 1931, ripetutamente a Venezia, a Budapest nel 1935, a Buenos Ayres nel 1950. &lt;br&gt;\nHa lasciato dipinti di viaggio (Africa e Turchia), ritratti, ma in particolare ha trattato le luminose riviere liguri. &lt;br&gt;\nHa fatto parte del \"Gruppo di Albaro\". Giuseppe Pennasilico ed Edoardo Begey gli hanno fatto da maestri. Ha avuto come allieva di pittura Marina Viazzi. Ha frequentato abitualmente Bonassola, fonte di ispirazione per le sue \"marine\"."}
{"id": "696443", "revid": "767487", "url": "https://it.wikipedia.org/wiki?curid=696443", "title": "Geminidi", "text": "Le Geminidi sono uno sciame meteorico annuale causato dall'asteroide 3200 Phaethon. Sono attive dal 3 al 19 dicembre, col picco tra il 13 e 14 dicembre; sembrano partire da un radiante situato qualche grado nord/ovest di Castore, la stella alpha della costellazione dei Gemelli; col passare dei giorni si sposta da nord/ovest verso est. La sua sigla internazionale \u00e8 GEM.\nQuando la Terra si trova in prossimit\u00e0 del nodo ascendente di 3200 Phaeton si possono contare circa 120 meteore ogni ora.\nLa velocit\u00e0 d' di queste meteore con l'atmosfera \u00e8 relativamente lenta, circa 35 km/s, la densit\u00e0 varia tra 1 e 3 g/cm3; \u00e8 uno sciame giovane, le cronache riportano che la prima osservazione risale al 1862 con una frequenza di 20-30 meteore all'ora.\nIl corpo progenitore delle Geminidi \u00e8 stato scoperto solamente nel 1983, ma curiosamente non si tratta di una cometa, ma di un asteroide che si ipotizza possa aver avuto uno scontro oltre l'orbita di Marte e si stia trascinando dietro una nuvola di frammenti e polveri.\nUltimamente per\u00f2 questa ipotesi \u00e8 stata contestata, infatti da osservazioni fatte sembra che 3200 Phaethon (il nome dell'asteroide) si sbricioli all'avvicinarsi al Sole; quindi si tratterebbe di un asteroide roccioso o di una cometa.\nLa struttura \u00e8 quella asteroidale ma l'orbita \u00e8 quella cometaria; infatti essa \u00e8 estremamente ellittica, dura 1,4 anni, passa all'interno dell'orbita terrestre che lo porta a 0,15 AU (unit\u00e0 astronomiche) dal Sole e nel dicembre 1997 pass\u00f2 a 0,31 AU dal nostro pianeta, all'avvicinarsi lascia una scia di una gran quantit\u00e0 di materiali e per questo molti astronomi sono giunti alla conclusione che si tratti di una cometa estinta che ha accumulato moltissime polveri e materiale roccioso che forma una crosta, ma al di sotto di questa persiste lo stato da cometa.\nQuesto sciame si sta evolvendo in maniera molto rapida e probabilmente si estinguer\u00e0 fra meno di un centinaio di anni."}
{"id": "696445", "revid": "2519", "url": "https://it.wikipedia.org/wiki?curid=696445", "title": "Inferi (descrizione di Silio Italico)", "text": ""}
{"id": "696446", "revid": "438678", "url": "https://it.wikipedia.org/wiki?curid=696446", "title": "Un maledetto imbroglio", "text": "Un maledetto imbroglio \u00e8 un film del 1959 diretto e interpretato da Pietro Germi. La trama \u00e8 una rielaborazione del romanzo \"Quer pasticciaccio brutto de via Merulana\" di Carlo Emilio Gadda.\nTrama.\nIn un antico palazzo di Piazza Farnese avviene un furto nella casa del collezionista d'arte commendatore Anzaloni, su cui indaga il commissario Ingravallo, dedito con tutte le sue energie al proprio lavoro a costo di trascurare la vita privata. Viene sospettato Diomede, fidanzato di Assuntina, domestica della vicina di casa dell'Anzaloni Liliana Banducci; il giovane per\u00f2 si scagiona mostrando un valido alibi.\nUna settimana dopo la Banducci \u00e8 assassinata nel proprio appartamento. Ingravallo viene incaricato di indagare anche su questo caso, che sospetta collegato con l'episodio precedente e dove appare ambiguo il comportamento del marito della vittima Remo Banducci, escluso dall'eredit\u00e0, e quello del cugino falso medico Massimo Valdarena, che ha scoperto il delitto. I gioielli rubati all'Anzaloni vengono recuperati, ma i responsabili del furto risultano estranei all'omicidio, mentre la confessione del Banducci a proposito di una relazione con la ex cameriera di casa minorenne Virginia porta solo alla scoperta una sordida storia di ricatti, non collegata col delitto.\nQuando il caso sta ormai per essere archiviato, Ingravallo scopre casualmente che la chiave che Assuntina gli ha dato per entrare nella casa della vittima \u00e8 una copia recente, realizzando che l'originale deve trovarsi nelle mani di Diomede, il quale confessa di essere stato sorpreso dalla Banducci durante un tentativo di furto e, riconosciuto da questa, di averla uccisa preso dal panico. Il commissario fa arrestare l'assassino ma salva Assuntina dall'accusa di complicit\u00e0, impietosito dalla giovane in attesa di un figlio.\nAmbientazione e commento musicale.\nIl film inizia con l'inquadratura della fontana di Piazza Farnese con in sottofondo la canzone \"Sinn\u00f2 me moro\", scritta dallo stesso Germi con la collaborazione del maestro Carlo Rustichelli, e cantata dalla figlia sedicenne di lui, in arte Alida Chelli. In questo modo lo spettatore viene introdotto subito nell'ambiente popolare romano e capisce di stare per assistere ad un dramma sentimentale di sangue e passione . La successiva scena ha come nucleo focale il condominio dove un caos di voci ripropone grottescamente il \"pasticciaccio\"\", l'imbroglio del romanzo.\nCritica.\nLa polemica con Gadda.\nDa un'intervista allo sceneggiatore Alfredo Giannetti risulta lo scontro stilistico e caratteriale tra Germi e Gadda: \n\u00abLe devo dire la verit\u00e0, che non si \u00e8 mai detta. \"Un maledetto imbroglio\" non \u00e8 nato n\u00e9 da Germi n\u00e9 da me, \u00e8 nato da Peppino Amato, il produttore, che - siccome questo libro di Gadda, il \"Pasticciaccio\" aveva avuto, insolitamente in Italia, un successo editoriale importante (poche migliaia di copie, ma in Italia era gi\u00e0 tanto) - propose a Germi di trarne un film. (Aveva questo pregio, Peppino Amato: era un uomo ignorante, ma con un senso pratico sbalorditivo, un istinto...) Germi ne lesse met\u00e0 e poi gli disse: \u00abSenti, ma chi \u00e8 l'assassino? Io non sono riuscito a capire, sono arrivato a met\u00e0. Pieno di parole complicate\u2026\u00bb Non l'ha mai letto. Ma la cosa abbastanza curiosa \u00e8 che per il Pasticciaccio noi abbiamo avuto due Nastri d'Argento, di cui uno per il soggetto originale. Cosa incredibile, ma giusta. E ricordo che Gadda (un uomo timidissimo e simpaticissimo, straordinario) aveva una gran soggezione di Germi, e Germi aveva una gran soggezione di lui. Per cui, mi ricordo, Gadda veniva, vedeva delle scene, e a un certo punto diceva: \u00abSenta Giannetti, che nome avete dato a quel personaggio?\u00bb Adesso non mi ricordo che nome era. E lui: \u00abAh, non si potrebbe cambiare, non so, in Carpedoni?\u00bb Lui aveva questa cosa di fare sempre delle associazioni con gli animali. \u00abPerch\u00e9 sembra una carpa. Carpedoni\u2026\u00bb E io: \u00abS\u00ec, s\u00ec, dopo glielo dico a Germi. S\u00ec, s\u00ec, in doppiaggio si pu\u00f2 cambiare\u00bb. Dopo andavo da Germi, alla sera: \u00abLo sai che ha detto Gadda?\u00bb \u00abCosa ha detto?\u00bb \u00abSe potevamo cambiare il nome del personaggio in Carpedoni\u00bb. \u00abPerch\u00e9?\u00bb \u00abPerch\u00e9 dice che assomiglia a una carpa\u00bb. \u00abAndassero a fare in culo questi intellettuali cretini!\u00bb Germi quando lo vedeva scappava: \u00abEcco, eccolo l\u00e0, mandalo via, mandalo via\u00bb. \u00abCome, lo mando via! \u00c8 una persona rispettabile, un'autorit\u00e0, un filologo\u00bb. Era una persona cos\u00ec garbata, un uomo delizioso.\u00bb\nGadda non era certo un autore congeniale alla personalit\u00e0 di Germi che sosteneva inoltre l'originalit\u00e0 dell'opera filmica rispetto a quella letteraria:\nSecondo il critico Ignazio Licata sarebbe stato molto difficile per il regista riprodurre il nuovo linguaggio di Gadda nel film: egli infatti sostenne di essersi limitato a confezionare un buon racconto giallo, proprio quello che nel romanzo, che vuol essere piuttosto il manifesto di un nuovo stile letterario, un po' si perdeva tra le considerazioni intellettuali dell'autore, che certo Germi non aveva molto apprezzato. Ma in effetti Germi ha assorbito gli elementi essenziali dell'opera di Gadda e, quasi inconsapevolmente li ripropone, inaugurando quel filone del cinema italiano che negli anni sessanta e settanta porter\u00e0 sullo schermo numerosi romanzi gialli all'italiana dello stesso Gadda, Giorgio Scerbanenco, Sergio Donati, Leonardo Sciascia.\nL\u00e0 dove ad esempio Gadda mostra tutto il suo disprezzo per il fascismo, Germi, che ambienta il film in un'epoca successiva, lo ripropone quando fa scoprire in un armadio una grande foto di Banducci, un personaggio estremamente negativo, in divisa fascista. Si potrebbe dire che Germi \u00e8 complementare a Gadda, che infatti apprezz\u00f2 il film anche per la comune passione per la letteratura gialla che condivideva con il regista. Germi in effetti non ha tradito il romanzo, ma lo ha rielaborato alla luce del suo sanguigno modo di leggerlo. Ne deriva un tipico, tradizionale poliziesco italiano, dove il classico investigatore, a met\u00e0 tra il cinico e il romantico si muove in una Roma della fine degli anni cinquanta, resa pi\u00f9 luminosa dal bianco e nero ricco di contrasto. Ancora una volta si ripropone nel personaggio di Ingravallo la filosofia di Germi, disgustato da certa umanit\u00e0 perbenista borghese, come quella rappresentata dall'ambiguo e viscido Valdarena, il bel cugino certamente innocente dell'omicidio, ma per il commissario colpevole per la sua ipocrita immoralit\u00e0. Ben diverso l'atteggiamento del regista nei confronti della Roma proletaria e \"burina\" di Assuntina e Diomede, anch'essi colpevoli per la loro rozza avidit\u00e0, ma giustificati dallo loro stessa ignoranza. Nel film riappare per certi versi anche il senso del grottesco, che caratterizzer\u00e0 altre successive opere di Germi ad ambientazione siciliana, qui rappresentato dai vari poliziotti, tra cui si distingue la macchietta del maresciallo siciliano Saro (Saro Urz\u00ec), e dell'allievo carabiniere settentrionale che il commissario non riesce a capire per il suo dialetto. Sembra addirittura riproporsi la complessit\u00e0 linguistica di Gadda nella scena, da commedia all'italiana, della telefonata durante la quale poliziotti e carabinieri tentano invano di farsi capire, ripetendo le stesse parole nella propria lingua, da un lontano centralino.\nL'impegno morale di Germi si accosta allo scetticismo di Gadda. Avere sciolto il maledetto imbroglio non significher\u00e0 per ambedue la vittoria della giustizia poich\u00e9 anche chi \u00e8 colpevole per la legge \u00e8 a sua volta vittima del male del mondo.\nIncassi.\nIncasso accertato nelle sale sino a tutto il 31 maggio 1964 389.192.203 lire dell'epoca."}
{"id": "696447", "revid": "120360000", "url": "https://it.wikipedia.org/wiki?curid=696447", "title": "Santa Rosa (La Pampa)", "text": " \nSanta Rosa \u00e8 una citt\u00e0 dell'Argentina, capoluogo della provincia di La Pampa. \nGeografia.\nSanta Rosa si trova nell'estremit\u00e0 occidentale della regione della Pampa, ai margini della laguna Don Tom\u00e1s, a 608 km a sud-ovest della capitale nazionale Buenos Aires. La citt\u00e0 ha una popolazione di quasi 95.000 abitanti, circa un terzo del totale dell'intera provincia.\nStoria.\nFondata nel 1892 da Tom\u00e1s Mason, fu raggiunta dalla ferrovia cinque anni dopo. Tuttavia soltanto nella seconda met\u00e0 del XX secolo Santa Rosa divenne un centro agricolo relativamente importante.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 Nazionale di La Pampa, fondata nel 1958.\nInfrastrutture e trasporti.\nStrade.\nLa citt\u00e0 \u00e8 situata all'intersezione tra la strada nazionale 5, che la unisce a Buenos Aires, e la strada nazionale 35 che assicura i collegamenti con C\u00f3rdoba a nord e Bah\u00eda Blanca a sud.\nAeroporti.\nL'aeroporto di Santa Rosa (codice RSA) dista 2\u00a0km dalla citt\u00e0 lungo la \"Ruta 35\", ed ha voli regolari per Buenos Aires e Bah\u00eda Blanca."}
{"id": "696448", "revid": "486946", "url": "https://it.wikipedia.org/wiki?curid=696448", "title": "Trockij", "text": ""}
{"id": "696450", "revid": "123372064", "url": "https://it.wikipedia.org/wiki?curid=696450", "title": "K'in", "text": "K'in \u00e8 un periodo del calendario maya corrispondente a un giorno.\nVenti k'in formano un uinal.\nLa parola k'in pu\u00f2 assumere diversi significati: 1) sole; 2)giorno; 3)luce in lingua maya. \nDurante il Periodo Classico il termine venne usato nel Lungo Computo come unit\u00e0 pi\u00f9 piccola. \nDurante l'epiclassico ed il Periodo Postclassico si trova spesso la sequenza tipicamente miu\" # giorno u k'in # mese \", \novvero \" # giorno (questo) \u00e8 il suo giorno # mese \".\nBibliografia.\nReading the Maya Glyphs, Michael D. Coe &amp; Mark Van Stone"}
{"id": "696451", "revid": "1522738", "url": "https://it.wikipedia.org/wiki?curid=696451", "title": "V\u0103lko \u010cervenkov", "text": "\u010cervenkov nacque a Zlatica, Bulgaria. Divenne comunista nel 1919 e partecip\u00f2 alle attivit\u00e0 del gruppo dei giovani comunisti e all'edizione del loro giornale. Prese anche parte alla fallita rivolta comunista del 1923.\nNel 1925 \u010cervenkov scapp\u00f2 in Unione Sovietica, dove frequent\u00f2 una scuola marxista-leninista a Mosca e divent\u00f2 in seguito direttore della stessa scuola. Divent\u00f2 anche un sostenitore del dittatore sovietico Iosif Stalin: nel 1941 era direttore di una stazione radiofonica che trasmetteva messaggi antinazisti e pro-sovietici al popolo bulgaro.\nNel 1944 \u010cervenkov torn\u00f2 in Bulgaria, dove divenne membro del governo che prese servizio subito dopo la seconda guerra mondiale nel 1945: questo governo divenne presto controllato dai comunisti. \u010cervenkov fu Ministro della Cultura nel 1947, candidato primo ministro nel 1949, segretario generale del Partito nel 1949 e Primo ministro della Bulgaria nel 1950.\nIl supporto alla leadership di \u010cervenkov proveniva principalmente dal governo sovietico. Dopo la morte di Stalin nel 1953, il governo dell'URSS inizi\u00f2 a porsi in contrasto a \u010cervenkov, che perse gran parte del suo potere e dovette dimettersi dalla posizione di segretario generale il 4 marzo 1954 (e fu sostituito da Todor \u017divkov, futuro dittatore) e dalla posizione di Primo ministro il 17 aprile 1956. Si ripresent\u00f2 come candidato Primo Ministro, ma perse nel 1961 e si ritir\u00f2 dalla politica. Fu espulso dal partito nel 1962 e riammesso nel 1969. Mor\u00ec a Sofia, Bulgaria nel 1980."}
{"id": "696453", "revid": "486946", "url": "https://it.wikipedia.org/wiki?curid=696453", "title": "Trotski", "text": ""}
{"id": "696456", "revid": "320578", "url": "https://it.wikipedia.org/wiki?curid=696456", "title": "Bedford TM 4-4", "text": ""}
{"id": "696458", "revid": "486946", "url": "https://it.wikipedia.org/wiki?curid=696458", "title": "Trozkij", "text": ""}
{"id": "696460", "revid": "486946", "url": "https://it.wikipedia.org/wiki?curid=696460", "title": "Trotskij", "text": ""}
{"id": "696461", "revid": "39224", "url": "https://it.wikipedia.org/wiki?curid=696461", "title": "Berliet GBU 15", "text": ""}
{"id": "696463", "revid": "486946", "url": "https://it.wikipedia.org/wiki?curid=696463", "title": "Trotzki", "text": ""}
{"id": "696468", "revid": "486946", "url": "https://it.wikipedia.org/wiki?curid=696468", "title": "Trotzky", "text": ""}
{"id": "696469", "revid": "767487", "url": "https://it.wikipedia.org/wiki?curid=696469", "title": "Baktun", "text": "Il b'ak'tun \u00e8 un ciclo del calendario maya, pari a un periodo di 144.000 giorni (equivalente a 394 anni circa). Ogni \"b'ak'tun\" \u00e8 formato da venti \"k'atun\" (periodi di circa 20 anni). La cronologia mesoamericana dei Maya si verific\u00f2 durante l'ottavo e nono baktun dell'attuale ciclo calendariale. Il quattordicesimo baktun inizi\u00f2 il 21 dicembre 2012 alle 13.0.0.0.0 secondo il Conto Lungo. Il termine \"b'ak'tun\", che rispecchia il sistema vigesimale utilizzato dai maya, \u00e8 di creazione moderna; si compone delle parole maya \"b'ak\" (quattrocento) e \"tun\" (anno).\nL'archeologo inglese J. Eric S. Thompson dichiar\u00f2 che fosse sbagliato dire che una data del Conto Lungo, come ad esempio: \"9.15.10.0.0 corrisponde al 9\u00b0baktun\", analogo agli anni d.C. 209 come per II\u00b0secolo. Anche se, la pratica \u00e8 consolidata tra gli epigrafi maya e alcuni studiosi della cultura maya, cambiare il metodo causerebbe pi\u00f9 danni della sua perpetuazione. La pratica corrente si riferisce all'attuale baktun come \"\"baktun 13\" oppure \"tredicesimo baktun\"\" nonostante in realt\u00e0 siamo nel 14\u00b0esimo baktun. In alternativa, per evitare questa ambiguit\u00e0 \u00e8 possibile indicare il primo baktun come zero."}
{"id": "696471", "revid": "339392", "url": "https://it.wikipedia.org/wiki?curid=696471", "title": "Blindo AEC", "text": ""}
{"id": "696472", "revid": "2159470", "url": "https://it.wikipedia.org/wiki?curid=696472", "title": "Esperimento della bambola Bobo", "text": "L'esperimento della bambola Bobo \u00e8 una famosa ricerca sperimentale sull'aggressivit\u00e0 e l'apprendimento osservativo (o apprendimento sociale) condotta nel 1961 dallo psicologo Albert Bandura, con la quale fu dimostrato che il comportamento aggressivo dei bambini pu\u00f2 essere appreso per \"imitazione\".\nLe ricerche di Bandura sono state pi\u00f9 volte utilizzate anche a sostegno della tesi, ancora attuale, secondo la quale le scene di violenza mostrate in Tv possono produrre comportamenti imitativi da parte dei ragazzi.\nL'esperimento.\nBandura form\u00f2 tre gruppi di bambini in et\u00e0 prescolare:\nIn una fase successiva i bambini venivano condotti in una stanza nella quale vi erano giochi \"neutri\" (peluche, modellini di camion) e giochi \"aggressivi\" (fucili, martelli finti).\nBandura pot\u00e9 verificare che i bambini che avevano osservato l'adulto picchiare Bobo manifestavano un'incidenza maggiore di comportamenti aggressivi sia verso persone che verso oggetti, sia rispetto a quelli che avevano visto il modello \"pacifico\" sia rispetto a quelli che avevano giocato da soli.\nGli esperimenti sono stati riprodotti successivamente rilevando gli stessi risultati anche negli adolescenti, sia maschi che femmine, in soggetti con indole aggressiva o no, anche l'appartenenza etnica \u00e8 risultata ininfluente."}
{"id": "696475", "revid": "1745361", "url": "https://it.wikipedia.org/wiki?curid=696475", "title": "Dirce", "text": "Dirce \u00e8 una figura della mitologia greca, moglie di Lico. Non ha alcuna relazione con l'omonimo personaggio della tragedia \"Oedipe\" di Pierre Corneille.\nMito.\nUn giorno Lico accolse sua nipote Antiope, cacciata dal fratello Nitteo (un'altra versione afferma che Lico la sottrasse con la forza ad Epopeo, il re di Sicione, che aveva accolto Antiope, che era fuggita dal padre adirato per la sua gravidanza).\nDirce tratt\u00f2 Antiope come una schiava, maltrattandola. Presso la casa di Dirce, Antiope diede alla luce due gemelli, Anfione e Zeto (i cosiddetti Dioscuri tebani), ma quando Lico ne venne a conoscenza, ordin\u00f2 che questi venissero esposti alle belve sul monte Citerone. Un pastore per\u00f2 trov\u00f2 i gemelli e li allev\u00f2 come figli propri.\nPer i maltrattamenti della zia, Antiope fugg\u00ec e dopo varie peripezie giunse alla grotta dove abitavano i suoi figli, che la riconobbero solo successivamente. Divenuti adulti, i figli decisero di vendicare la madre e uccisero Lico e poi punirono atrocemente Dirce, attaccandola ad un toro furioso, che la trascin\u00f2 via uccidendola.\nDioniso ebbe piet\u00e0 di lei e la trasform\u00f2 in una fonte presso Tebe; in altre versioni, venne gettata in una fonte, che assunse il suo nome.\nFamosa rappresentazione di questo mito \u00e8 la scultura ellenistica del Toro Farnese conservata nel Museo archeologico nazionale di Napoli. Lo scultore Lorenzo Bartolini, nel 1834, esegu\u00ec una languida raffigurazione di Dirce, ora conservata al Louvre."}
{"id": "696477", "revid": "339392", "url": "https://it.wikipedia.org/wiki?curid=696477", "title": "Blindo Daimler", "text": ""}
{"id": "696482", "revid": "1793900", "url": "https://it.wikipedia.org/wiki?curid=696482", "title": "Ix Tz'akb'u Ajaw", "text": "L'analisi del suo \"nome\" ha chiarito che pi\u00f9 di un vero nome si tratta di un glifo emblema. \nIn tutta Palenque si trova una sola menzione delle sue origini, sul pannello del tempio del sole. Il testo \u00e8 in realt\u00e0 una sequenza di titoli del figlio, il re K'inich Kan B'ahlam II, contenente il nome del padre, della madre e del nonno materno, Yax Itzam Aat. \nQuest'ultimo era un nobile originario di un luogo chiamato \"Tun\", pietra. Curioso e degno di futuri studi \u00e8 il fatto che sia la Signora Ix Tz'akb'u Ajaw sia suo nonno materno presentino glifi emblemi quasi personali non riscontrabili da altri individui."}
{"id": "696483", "revid": "339392", "url": "https://it.wikipedia.org/wiki?curid=696483", "title": "Blindo Humber", "text": ""}
{"id": "696488", "revid": "339392", "url": "https://it.wikipedia.org/wiki?curid=696488", "title": "Blindo Marmon-Herrington", "text": ""}
{"id": "696489", "revid": "1793900", "url": "https://it.wikipedia.org/wiki?curid=696489", "title": "K'an Mo' Hix", "text": "Marito della Signora Sak K'uk', K'an Mo' Hix non risulta in nessun altro contesto n\u00e9 in nessun'altra attivit\u00e0 oltre a quella di genitore. Sconosciute sono anche le origini della sua famiglia. Sembrerebbe che egli non abbia avuto nessun peso nel favorire l'ascesa al trono del figlio."}
{"id": "696490", "revid": "1573940", "url": "https://it.wikipedia.org/wiki?curid=696490", "title": "Casuarii", "text": "I Casuari (Casuarii, ) sono un sottordine degli Struthioniformes che raccoglie due famiglie viventi, Casuaridi (Casuariidae) e Dromaidi (Dromaiidae).\nDescrizione.\nI Casuarii sono fra i pi\u00f9 grandi uccelli del mondo. Il pi\u00f9 grande \u00e8 il casuario australiano (\"Casuarius casuarius\"), che misura 170\u00a0cm e pesa pi\u00f9 di 58\u00a0kg; solo gli struzzi sono pi\u00f9 pesanti."}
{"id": "696494", "revid": "339392", "url": "https://it.wikipedia.org/wiki?curid=696494", "title": "Bombardier Snowmobile", "text": ""}
{"id": "696500", "revid": "1429175", "url": "https://it.wikipedia.org/wiki?curid=696500", "title": "Giordano Cottur", "text": "Professionista dal 1938 al 1950, concluse tre volte terzo al Giro d'Italia, corsa nella quale si aggiudic\u00f2 anche cinque tappe\nCarriera.\nOttimo corridore, entr\u00f2 nella storia del grazie ai piazzamenti conquistati al Giro d'Italia, manifestazione che corse sette volte; inoltre disput\u00f2 anche tre Tour de France, ottenendo come miglior risultato un ottavo posto nel 1947.\nIl suo nome \u00e8 legato alla \"tappa conquistata\" nella sua citt\u00e0, Trieste, nel Giro d'Italia 1946; in quell'edizione la \"Corsa Rosa\" faceva tappa nella citt\u00e0 giuliana, per riabbracciarla, dato che era oggetto di aspre contese con la Jugoslavia di Tito. I ciclisti vennero accolti a circa trenta chilometri dalla citt\u00e0 (all'altezza di San Canzian d'Isonzo) da un folto gruppo di contestatori che lanciarono pietre sul gruppo. Gli organizzatori decisero per l'annullamento della tappa, ma alcune pressioni politiche spinsero a mantenere l'arrivo a Trieste. Si decise allora di far arrivare una delegazione di ciclisti con in testa proprio Cottur, che per primo tagli\u00f2 il traguardo. \nAl Giro d'Italia indoss\u00f2 la maglia rosa per nove giorni nel 1948 e per cinque nel 1949.\nDal 1956 a Trieste \u00e8 attiva una Societ\u00e0 Ciclistica che porta il suo nome (S.C. Cottur A.S.D.), da lui fondata in quell'anno assieme ad un gruppo di appassionati ciclisti triestini e da lui retta fino al 2006, anno della morte.\nNel 2009, \u00e8 stata pubblicata una biografia su di lui, avente titolo: \"Giordano Cottur - Il padre il figlio e la bicicletta\"\n\u00c8 a lui intitolata una pista ciclabile a Trieste, che parte dal quartiere di San Giacomo e conduce fino oltre al confine con la Slovenia, che ricalca in parte il percorso della ex-ferrovia Trieste-Erpelle utilizzata dai tempi del dominio asburgico fino ai primi anni 50 sul territorio.\nCuriosit\u00e0 cinematografica.\nCottur compare - insieme ad altri campioni dell'epoca - come cameo (nel ruolo di s\u00e9 stesso) nel film \"Tot\u00f2 al giro d'Italia\" del 1948"}
{"id": "696502", "revid": "33689", "url": "https://it.wikipedia.org/wiki?curid=696502", "title": "T 38", "text": ""}
{"id": "696504", "revid": "770813", "url": "https://it.wikipedia.org/wiki?curid=696504", "title": "Bombardier Challenger", "text": "Il Bombardier Challenger \u00e8 un business jet usato per voli di medio-lungo raggio. \nL'aereo e caratterizzato da ali lunghe e sottili con winglet in posizione bassa; ha una coppia di turbofan GE CF34-3B montati nella sezione di coda della fusoliera e un'ampia deriva verticale a T con ampi piani orizzontali.\nStoria del progetto.\nIl Challenger \u00e8 l'evoluzione del progetto di Bill Lear per un business jet veloce da 14 posti denominato LearStar 600; fu lanciato sul mercato con il nome di Challenger il 29 ottobre 1976. IL prototipo effettu\u00f2 il primo volo l'8 novembre 1978 e la prima consegna ad un cliente del Challenger avvenne il 30 dicembre 1980. A tutt'oggi sono stati consegnati circa 1.000 esemplari di Challenger nelle differenti versioni.\nDa notare che Bombardier ha utilizzato il Challenger come base per la realizzazione dei velivoli di linea regionali CRJ Series. Oltre a ci\u00f2 l'esperienza del Challenger \u00e8 servita per la realizzazione del lussuoso Bombardier Global Express.\nVarianti.\nSerie 300.\nCL-300: versione del Challenger completamente riprogettata per creare un velivolo che potesse fare voli coast-to-coast degli Stati Uniti, mantiene comunque le dimensioni generali del Challenger CL-600. \u00c8 anche conosciuto come BD-100 Continental.\nSerie 600.\nCL-600: prima versione del Challenger Con motori ALF-502 non pi\u00f9 in produzione;\nCL-601-1A: versione del CL-600 rimotorizzata con i pi\u00f9 potenti GE CF34-3 al posto dei ALF502;\nCL-601-3A: versione del CL-601-1A con miglioramenti ai motori e, molto pi\u00f9 importante, l'installazione a bordo di un \"cockpit\" con schermi digitali (Glass Cockpit);\nCL-601-3R: versione optinal del Cl601-3A per l'aumento dell'autonomia ottenuta installando un serbatoio nel cono di coda;\nCL-604: versione del CL-601-3A con notevoli miglioramenti e un aumento dell'autonomia;\nCL-605: versione entrata in produzione all'inizio del 2007, sostituisce la versione CL-604 con vari miglioramenti rispetto alla precedente versione sia di comfort che tecnici per mantenere il velivolo all'avanguardia;\nSerie 800.\nCL-800: versione della CRJ Series destinata alle compagnie aeree che eseguono voli Business; ha la particolarit\u00e0 di avere dei costi di gestione molto ridotti.\nCollegamenti esterni.\n "}
{"id": "696507", "revid": "33689", "url": "https://it.wikipedia.org/wiki?curid=696507", "title": "T 40", "text": ""}
{"id": "696511", "revid": "155634", "url": "https://it.wikipedia.org/wiki?curid=696511", "title": "Patrick Sercu", "text": "Specialista della pista, tra i dilettanti fu campione mondiale nella velocit\u00e0 nel 1963 e campione olimpico a nel chilometro da fermo. Professionista dal 1965 al 1983, vinse due titoli mondiali di velocit\u00e0, nel 1967 e 1969, e soprattutto 88 Sei giorni, venendo per questo soprannominato \"Il Re delle Sei Giorni\". Attivo anche su strada, come velocista, si aggiudic\u00f2 tredici tappe al Giro d'Italia e sei al Tour de France, corsa in cui vinse anche una classifica a punti, nel 1974.\nCarriera.\nFiglio di Albert Sercu, anch'egli ciclista professionista, medaglia d'argento ai campionati del mondo 1947, ottenne la prima vittoria l'11 ottobre 1959 a Vlamertinge. Tra i dilettanti su pista si aggiudic\u00f2 il titolo mondiale di velocit\u00e0 nel 1963 e la medaglia d'oro ai Giochi olimpici di nel chilometro da fermo.\nProfessionista su pista dal 1965 al febbraio 1983, vanta all'attivo la partecipazione a 223 Sei giorni, con 88 vittorie (record, da cui il suo soprannome di \"Re delle Sei Giorni\"): tra queste, undici affermazioni a Gand, otto a Dortmund e Londra, sette a Berlino, sei a Rotterdam e Anversa. Da professionista vinse anche due titoli mondiali nella velocit\u00e0, nel 1967 su Giuseppe Beghetto e nel 1969 su Robert Van Lancker, oltre a due medaglie d'argento di specialit\u00e0, nel 1965 e 1968. Vinse anche diciotto titoli europei, undici nell'omnium, sei nell'americana e uno nel derny, e trenta titoli nazionali.\nSu strada vest\u00ec la divisa di formazioni come Solo-Superia (che lo lanci\u00f2 al professionismo nel 1965), Flandria, Faema, Dreher/Brooklyn e Fiat France. Fu uno specialista degli arrivi in volata, vincendo pi\u00f9 di sessanta corse, fra le quali tredici tappe al Giro d'Italia e sei al Tour de France, corsa in cui si aggiudic\u00f2 anche la classifica a punti dei velocisti nel 1974. Ottenne piazzamenti di rilievo anche nelle classiche monumento, con sette piazzamenti complessivi fra i primi dieci, tre alla Milano-Sanremo, con un quinto posto nell'edizione 1973, tre al Giro delle Fiandre e uno alla Parigi-Roubaix, e si aggiudic\u00f2 alcune corse di un giorno come la Sassari-Cagliari e la Kuurne-Bruxelles-Kuurne. Nel 1974 partecip\u00f2 anche ai campionati del mondo di Montr\u00e9al. Concluse la carriera da stradista nel 1980."}
{"id": "696516", "revid": "62748", "url": "https://it.wikipedia.org/wiki?curid=696516", "title": "Nebraska", "text": "Il Nebraska (in inglese , ) \u00e8 uno Stato federato degli Stati Uniti d'America che appartiene sia alle Grandi Pianure sia agli Stati medio-occidentali. Confina con sei Stati, procedendo da nord in senso orario: Dakota del Sud, Iowa, Missouri, Kansas, Colorado e Wyoming. La capitale \u00e8 Lincoln (con i suoi 283.839 abitanti), mentre la maggiore citt\u00e0 \u00e8 Omaha, che si trova sul fiume Missouri. \u00c8 stato caratterizzato da praterie brulle e aride, specialmente nella parte occidentale, ideali per l'allevamento del bestiame, fino a che non si \u00e8 praticata una massiccia e scientifica trasformazione agricola che fa s\u00ec che il Nebraska sia considerato uno dei primi stati agricoli degli Stati Uniti; c'\u00e8 molta variabilit\u00e0 nelle temperature tra estate ed inverno, e sono molto comuni le tempeste e i tornado. \u00c8 anche un grande produttore di carne, grano e soia, inoltre, unitamente al Maine, \u00e8 l'unico Stato federato statunitense ove non vige nelle elezioni presidenziali la regola del \"winner takes all\" (il vincitore prende tutto).\nGeografia fisica.\nIl Nebraska \u00e8 suddiviso in 93 contee ed occupa la porzione centrale del cosiddetto \"Frontier Strip (striscia di frontiera)\", vale a dire quella linea di confine ininterrotta che divide in due gli Stati Uniti da nord a sud, partendo dal Dakota del Nord e finendo in Texas (uno slogan turistico di qualche anno fa recitava proprio \"Nebraska: where the West begins\", \"Nebraska: dove ha inizio il West\"). Confina a nord con il Dakota del Sud, ad est con l'Iowa, a sud-est con il Missouri dal quale \u00e8 diviso dal corso del fiume Missouri; quindi confina con il Kansas a sud; il Colorado a sud-ovest e il Wyoming ad ovest.\nIl Nebraska \u00e8 formato principalmente da due grandi regioni fisiche: le \"Dissected Till Plains\" (Piani finemente incisi) e le Grandi Pianure. La parte pi\u00f9 orientale dello Stato ha subito un'erosione profonda per effetto del movimento dei ghiacciai nell'era glaciale; con il ritiro dei ghiacciai si \u00e8 venuta a creare questa ampia regione (si estende anche su parte di Minnesota, Missouri e Dakota del Sud) caratterizzata da colline dolcemente ondulate e suolo estremamente fertile, denominata appunto \"Dissected Till Plains\". Questa \u00e8 anche la regione nella quale sorgono le citt\u00e0 principali dello Stato: Omaha e Lincoln.\nLa parte occidentale dello Stato \u00e8 occupata prevalentemente dalle Grandi Pianure. Le stesse Grandi Pianure possono essere suddivise in regioni pi\u00f9 specifiche come quella delle Sandhills (letteralmente \"colline di sabbia\"), la regione del \"Pine Ridge\" (cresta dei pini) , il bacino di \"Rainwater\" (acqua piovana), le \"High Plains\" (Alte Pianure) e le \"Wildcat Hills\" (colline del gatto selvatico). La vetta pi\u00f9 alta del Nebraska \u00e8 il Panorama Point (1.653\u00a0m), che non \u00e8 propriamente una cima montuosa ma un modesto rilievo, proprio al confine con Colorado e Wyoming\nClima.\nAnche rispetto al clima si possono distinguere due aree principali: i due terzi orientali dello Stato hanno un clima continentale, e il restante terzo occidentale ha un clima steppico. L'intero Stato subisce enormi variazioni stagionali sia di temperatura sia di precipitazioni. Per quanto riguarda le temperature, queste sono mediamente costanti in tutto il Nebraska, mentre la media delle precipitazioni annuali passa dagli 800\u00a0mm dell'angolo sud-orientale dello Stato ai 350\u00a0mm dell'estremo opposto. Le precipitazioni nevose sono abbondanti un po' in tutto lo Stato e variano su base annua da 650 a 900\u00a0mm.\nIl Nebraska ricade nella cosiddetta \"Tornado Alley\", quella fascia di territorio statunitense particolarmente soggetta a questi eventi meteorologici estremamente pericolosi. Temporali sono frequenti in primavera e in estate. Il \"chinook\", un vento proveniente dalle Montagne Rocciose, assicura un effetto moderatore sulle temperature del Nebraska occidentale durante i mesi invernali.\nSi verificano spesso degli uragani molto distruttivi per la popolazione.\nOrigini del nome.\nDeve il suo nome ad una parola in lingua chiwere che significa \"acqua calma\" e si riferisce al corso del fiume Platte, che attraversa tutto lo Stato prima di confluire nel Missouri. Divenuto Stato nel 1867, \u00e8 attraversato da molti percorsi storici, ma fu la corsa all'oro californiana che port\u00f2 un grande numero di nuovi abitanti non indigeni nell'area.\nStoria.\nLegato alle sorti della Louisiana, dal 1803 fa parte degli Stati Uniti. Divenuto territorio nel 1854, \u00e8 ammesso nell'Unione come 37\u00ba stato il 1\u00ba marzo 1867.\nNegli anni trenta del XX secolo in Nebraska si accorparono il Senato e il Congresso dello Stato facendo cos\u00ec essere il Nebraska l'unico Stato degli USA con un sistema monocamerale. Nel 2015 \u00e8 stata abolita la pena capitale o Pena di morte, salvo poi essere re-introdotta, tramite Referendum popolare, appena un anno dopo.\nSociet\u00e0.\nCitt\u00e0.\nLa citt\u00e0 pi\u00f9 popolosa \u00e8 Omaha, nella cui area metropolitana \u00e8 concentrata poco meno della met\u00e0 degli abitanti dell'intero Stato. La capitale Lincoln, con un'area metropolitana di poco inferiore ai 300.000 abitanti, \u00e8 l'unica altra citt\u00e0 al di sopra dei 50.000 abitanti.\nDa una stima del 01-07-2017 queste sono le prime 10 citt\u00e0 per numero di abitanti:"}
{"id": "696519", "revid": "20090", "url": "https://it.wikipedia.org/wiki?curid=696519", "title": "Strategic Arms Limitation Talks", "text": ""}
{"id": "696522", "revid": "767487", "url": "https://it.wikipedia.org/wiki?curid=696522", "title": "Lenzites", "text": "Lenzites Fr., Fl. Scan.: 339 (1836).\nQuesto genere \u00e8 affine ai generi Trametes e Daedalea.&lt;br&gt;\nAl genere Lenzites appartengono funghi aventi le seguenti caratteristiche.\nDescrizione del genere.\nCarpoforo.\nCostituito da uno o pi\u00f9 cappelli, sottili, semicircolari, dalla superficie sbiadita, a zone concentriche, pelosa.\nImenio.\nUbicato nella faccia inferiore del carpoforo, munito di pori.\nCarne.\nCoriacea, suberosa.\nSpore.\nBianche in massa.\nHabitat.\nLignicolo.\nCommestibilit\u00e0.\nSenza valore.&lt;br&gt;\nSono tutti funghi non commestibili per la coriaceit\u00e0 dei carpofori.\nSpecie di Lenzites.\nLa specie tipo \u00e8 \"Lenzites betulina\" (L.) Fr. (1838), altre specie incluse sono:"}
{"id": "696523", "revid": "339392", "url": "https://it.wikipedia.org/wiki?curid=696523", "title": "Cingolato M993", "text": ""}
{"id": "696525", "revid": "39224", "url": "https://it.wikipedia.org/wiki?curid=696525", "title": "Cingolato Mazur D-350", "text": ""}
{"id": "696529", "revid": "486946", "url": "https://it.wikipedia.org/wiki?curid=696529", "title": "Cingolato Tipo 60", "text": ""}
{"id": "696530", "revid": "486946", "url": "https://it.wikipedia.org/wiki?curid=696530", "title": "Tipo 60", "text": ""}
{"id": "696532", "revid": "39224", "url": "https://it.wikipedia.org/wiki?curid=696532", "title": "DAF YAZ 2300", "text": ""}
{"id": "696534", "revid": "39224", "url": "https://it.wikipedia.org/wiki?curid=696534", "title": "YA 2300", "text": ""}
{"id": "696536", "revid": "124123", "url": "https://it.wikipedia.org/wiki?curid=696536", "title": "Anton Jugov", "text": "Biografia.\nAnche se fu a lungo un membro del Partito, Jugov fu coinvolto nell'opera di destalinizzazione che avvenne negli anni che segurono la morte di Stalin, sulla spinta delle riforme di Nikita Chru\u0161\u010d\u0451v in Unione Sovietica. Di conseguenza, Jugov fu nominato Primo Ministro nel 1956. Rimase in carica per molti anni, finch\u00e9 il segretario del Partito Todor \u017divkov assunse anche questa carica. Jugov, che aveva criticato \u017divkov, fu rimosso come potenziale rivale."}
{"id": "696537", "revid": "5695", "url": "https://it.wikipedia.org/wiki?curid=696537", "title": "Spoletta volante", "text": "La spoletta volante o navetta lanciata (in inglese \"flying shuttle\") \u00e8 un congegno inventato nel 1733 da John Kay per consentire la tessitura automatica.\nConsiste in una navetta (piccolo manufatto in legno di forma affusolata) che contiene una spoletta dove \u00e8 avvolto il filato. Essa viene \"lanciata\" da un lato all'altro dell'ordito da un apposito congegno posizionato sul portapettine (cassa battente) di un telaio da tessitura. Correndo velocemente attraverso il passo (il varco aperto tra la serie dei fili di ordito pari e quelli dispari), scivola sulla serie inferiore, srotolando il filato della trama e va a collocarsi sull'altro lato del telaio nell'apposito alloggiamento da dove verr\u00e0 \"lanciata\" alla battuta successiva. Il \"lancio\" era ottenuto, nei primi telai meccanizzati, con il tirare una maniglia che azionava la molla di lancio, successivamente l'operazione divenne completamente automatica.\nPrima della sua invenzione il tessitore doveva mettere la navetta nel passo con una mano, spingerla con forza\ne prenderla con l'altra mano quando arrivava sul lato opposto, poi lasciarla per mettere le mani sul pettine e battere per avvicinare il filo di trama. Con la navetta lanciata serve solo una mano per far muovere la navetta, l'altra rimane sul pettine per la battuta, quindi consente in pochi secondi di effettuare un lavoro che richiedeva un tempo molto maggiore e su un telaio di misura superiore a m.1,20/1,40 (la larghezza delle braccia) evita la presenza di due tessitori.\nOggi nei telai meccanizzati pi\u00f9 recenti la spoletta lanciata, un appiattito manufatto metallico, \u00e8 \"sparata\" da un getto d'aria compressa o da apposite pinze.\nIl congegno inizialmente non fu n\u00e9 compreso n\u00e9 utilizzato, soprattutto perch\u00e9 influenzava la seconda fase di produzione - la tessitura - e non la prima fase - la filatura -. In seguito, con l'aumento di produzione derivato dall'invenzione del filatoio meccanico a lavoro intermittente di James Hargreaves nel 1764, la spoletta volante venne utilizzata per chiudere il ciclo di produzione dell'industria tessile del XVIII secolo."}
{"id": "696538", "revid": "1833487", "url": "https://it.wikipedia.org/wiki?curid=696538", "title": "Malattia di Paget del capezzolo", "text": "La malattia di Paget del capezzolo (o malattia di Paget della mammella) \u00e8 un'alterazione simil flogistica della pelle del capezzolo, molto simile ad un eczema, ma in realt\u00e0 causata da un tumore della mammella. A causa del suo aspetto innocuo e superficiale, viene diagnosticato spesso tardivamente, di conseguenza il tumore si pu\u00f2 rivelare fatale.\nA livello anatomo-patologico la neoplasia si sviluppa dalle strutture duttali principali (dotti galattofori), quindi infiltra progressivamente, con una crescita caratteristica, la cute del capezzolo e dell'areola. Nel tessuto mammario circostante sono presenti edema ed iperemia. Frequentemente \u00e8 presente un'essudazione linfatica o purulenta dal capezzolo.\nLa diffusione pagetoide non \u00e8 un'esclusiva dei carcinomi della mammella. Un gran numero di neoplasie \u00e8 in grado di sfruttare modalit\u00e0 di propagazione pagetoide. Un esempio pu\u00f2 essere la Malattia di Paget vulvare"}
{"id": "696541", "revid": "1428919", "url": "https://it.wikipedia.org/wiki?curid=696541", "title": "Concordia (Argentina)", "text": "Concordia (nome completo: \"San Antonio de Padua de la Concordia\") \u00e8 una citt\u00e0 della provincia argentina di Entre R\u00edos, capoluogo del dipartimento omonimo. Con una popolazione di quasi 140.000 abitanti, \u00e8 la seconda cittadina della provincia per numero abitanti.\nGeografia.\nConcordia sorge sulla riva occidentale del fiume Uruguay, di fronte alla citt\u00e0 uruguaiana di Salto. Le due citt\u00e0 sono collegate dal ponte ferroviario e stradale Salto Grande, parte del complesso della diga di Salto Grande (che inizia sulla sponda argentina 18\u00a0km a nord del centro di Concordia).\nLa citt\u00e0 \u00e8 situata a ad est della capitale provinciale Paran\u00e1 ed a a nord della capitale nazionale Buenos Aires.\nStoria.\nLa citt\u00e0 fu fondata ufficialmente con un decreto il 29 novembre 1831.\nSociet\u00e0.\nReligione.\nLa citt\u00e0 \u00e8 sede della diocesi di Concordia, istituita il 10 aprile 1961 e suffraganea dell'arcidiocesi di Paran\u00e1.\nEconomia.\nLa citt\u00e0 \u00e8 nota per essere al centro di una ricca regione agricola, massima produttrice nazionale di agrumi citrus e per la sua vicinanza al Parco Nazionale El Palmar, un'importante riserva per le palme Yatay che si trova 60\u00a0km a sud della citt\u00e0.\nConcordia possiede alcune spiagge attrezzate sulle rive del fiume Uruguay, particolarmente frequentate durante il periodo estivo.\nInfrastrutture e trasporti.\nStrade.\nLa principale via d'accesso \u00e8 la strada nazionale 14, una delle due principali arterie di comunicazione della regione Mesopotamia argentina.\nAeroporti.\nLa citt\u00e0 e la regione circostante sono servite da un aeroporto (codice COC)."}
{"id": "696546", "revid": "123067921", "url": "https://it.wikipedia.org/wiki?curid=696546", "title": "Manifestazione", "text": "Una manifestazione \u00e8 l'esposizione della opinione comune di un gruppo di persone. Sono una forma di attivismo che solitamente si svolgono per mezzo di persone che si riuniscono insieme. In questo modo, l'opinione che si vuole \"manifestare\" prende significato grazie alla moltitudine di persone che sono d'accordo con essa e si radunano per dimostrarlo visivamente.\nSono di solito utilizzate per mostrare un punto di vista (sia positivo che negativo) a proposito di un problema pubblico, specialmente a proposito di reclami o diseguaglianze sociali. Una manifestazione solitamente viene considerata di maggior successo se vi partecipa un maggior numero di persone. Argomenti per manifestare riguardano spesso la politica, l'economia e i problemi sociali.\nL'art. 17 della Costituzione consente solo riunioni pacifiche e senz'armi.\nCaratteristiche.\nTipi di manifestazioni.\nCi sono diversi tipi di manifestazioni, che si differenziano per elementi ben precisi:\nDate e luoghi.\nA volte le date scelte per le manifestazioni hanno un significato storico o culturale, come l'anniversario di qualche evento che \u00e8 collegato all'argomento della manifestazione. \nAnche i luoghi sono spesso scelti in base al problema che si vuole esporre nella manifestazione. Per esempio, se una manifestazione ha come obiettivo i problemi collegati a una nazione straniera, avr\u00e0 luogo in un posto collegato con quella nazione, come l'ambasciata della nazione in questione. \nUn'altra importantissima manifestazione indetta dalla CGIL il 23 marzo 2002 sempre a Roma ha radunato oltre tre milioni di persone (secondo gli organizzatori) o 700\u00a0000 (secondo la Questura).\nIn questi casi \u00e8 stata scelta la capitale per simboleggiare il pensiero dell'intero paese.\nManifestazioni violente.\nAlcune manifestazioni possono sconfinare, almeno parzialmente, in rivolte o violenze di gruppo contro beni privati come autovetture e negozi, oppure contro la polizia. Le forze di polizia o le autorit\u00e0 militari impegnate per arginare questi episodi (cosiddette operazioni dette di \"ordine pubblico\") sono dotate di uno specifico equipaggiamento composto da casco, scudo in policarbonato o altri materiali leggeri, altre protezioni (quali guanti rinforzati, parastinchi ecc.) e dallo sfollagente (o altre armi simili come il tonfa). Durante queste operazioni spesso viene fatto uso di granate lacrimogene, di idranti o altre armi non letali come proiettili di gomma e spray al peperoncino. Nei casi di sommosse di grave entit\u00e0 e di scontri violenti con gli stessi organi di polizia si arriva ad utilizzare anche le armi da fuoco. Purtroppo a volte i veri colpevoli si dileguano tra la folla e lasciano manifestanti pacifici esposti alle cariche della polizia.\nAutorizzazioni connesse a manifestazioni.\nIn Italia, il diritto di manifestare pubblicamente \u00e8 soggetto a delle autorizzazioni di tipo amministrativo, che variano a seconda delle tipologie di manifestazione. Manifestazione, volantinaggio, presidio fisso (cd. banchetto). Queste sono, il Preavviso di pubblica manifestazione ai sensi dell'art. 18 del T.U.L.P.S. n.773/1931, indirizzato alla Questura della citt\u00e0 ove si svolge la manifestazione, la Notifica di volantinaggio, ai sensi della Legge 374/1939, indirizzata alla Questura ed alla Prefettura ove si svolge il volantinaggio e la Richiesta di concessione di occupazione di suolo pubblico indirizzata al Comune o alla Municipalit\u00e0, nelle grandi citt\u00e0, dove si svolge il presidio fisso.\nSe il codice Rocco ha subito ripetute riforme nel dopoguerra in merito al processo penale e ai poteri delle forze di polizia, la normativa in materia di ordine pubblico \u00e8 rimasta quella del TULPS del 1931. Il questore ha la facolt\u00e0 di imporre delle prescrizioni in ragione del tipo di protesta, della giornata e del contesto. Il mancato rispetto delle prescrizioni del questore riguardo alla manifestazione non ha rilevanza nel codice penale italiano ed \u00e8 soggetto ad una sanzione amministrativa di 516 euro, n\u00e9 esiste un reato specifico per il comportamento che si configura durante la manifestazione, ad eccezione del divieto di indossare caschi o elementi che non permettano l'identificazione. \nSono esempi di prova certa per determinare una responsabilit\u00e0 penale personale: un filmato, una testimonianza, la flagranza di reato.\nDevastazione e saccheggio.\nRaramente applicato nel dopoguerra, l'art. 419 del codice penale punisce i reati devastazione e saccheggio che consente di infliggere condanne dagli 8 ai 15 anni. Le condotte di devastazione e saccheggio non sono compiutamente definite nel codice e questo d\u00e0 luogo a qualche divergenza interpretativa. Tuttavia devono essere, per dimensioni e allarme sociale, pi\u00f9 gravi delle semplici condotte di danneggiamento e di furto (previste dagli artt. 635 e 624 c.p.). La Corte costituzionale non ha ancora avuto modo di pronunciarsi sull'art. 419 c.p. (probabilmente per l'estrema difficolt\u00e0 di scorgere nella Costituzione un diritto di devastare e saccheggiare). Atti aggressivi o vandalici verso cose mobili o immobili e/o persone da parte di pi\u00f9 individui in un unico contesto, identificabili o meno, non sono sufficienti a configurare il reato di devastazione e saccheggio, ma occorre che tali atti diano luogo ad una molteplicit\u00e0 indiscriminata di distruzioni tale da incidere direttamente, menomandolo, sull'ordine pubblico (Cass. penale sez. I 17 marzo 2010 n. 18511), con una valutazione a discrezione del giudice. Oggetto della sentenza era la partecipazione accertata ad un tentativo di assalto ad una caserma della polizia, con danneggiamenti di autovetture in sosta, arredi urbani ed altro, incluso l'incendio di un automezzo della polizia, non avvenuto nello specifico contesto spazio-temporale nel quale gli imputati, secondo la contestazione loro mossa, avevano operato.Non rientrano in linea teorica nel perimetro del reato nemmeno gli atti vandalici commessi dal singolo in luogo distante dal contesto della manifestazione e oggetto di turbativa dell'ordine pubblico.\nL'art. 17 della Costituzione consente solo le manifestazioni pacifiche e senz'armi e questa \u00e8 la fondamentale ragione per la quale sono vietati gli atti di violenza durante le manifestazioni. Per questo alcuni estremisti politici si ritengono vittime della repressione e reclamano la depenalizzazione del reato di devastazione e saccheggio, in nome di un asserito diritto al conflitto.\nViolazione dei beni mobili.\nGli artt. 633 e 634 del codice penale puniscono chi con minaccia o violenza turba l'altrui pacifico possesso di cose immobili, ovvero attua un'Invasione di terreni o edifici. La violazione della propriet\u00e0 e/o del pacifico possesso di altrui beni mobili (automobili, arredo urbano, mezzi delle Forze dell'Ordine, ecc) ricade sotto i reati di furto e appropriazione indebita (artt. 624 e ss. e 646 c.p.).\nReato di tortura.\nL'art. 608 c.p. limita per le Forze di Polizia le misure di rigore verso cittadini che gi\u00e0 si trovano in stato di fermo o di arresto. Gli artt. 581, 582 e 612 prevedono pene fino ad un massimo di tre anni per i cittadini che procurano ad altri minacce, lesioni, danno ingiustificato, con conseguenze fisiche o psichiche: si applicano per atti commessi da cittadini verso altri cittadini, o avverso le Forze di Polizia (in concorrenza col reato di resistenza al pubblico ufficiale). Se il reato \u00e8 commesso da un pubblico ufficiale con abuso della sua qualit\u00e0 o delle sue funzioni \u00e8 previsto un aumento di pena (art. 61, n.9, c.p.) ed \u00e8 previsto in certi casi il reato di abuso d'ufficio (art. 323 c.p.), ma \u00e8 assai difficile che tali reati vengano perseguiti nei fatti.\nNel luglio del 2017 il Parlamento italiano ha approvato la legge 110/2017, entrata in vigore il 18 luglio 2017, che inserisce il reato di tortura nel codice penale (art. 613 bis). La legge \u00e8 stata criticata per alcune lacune, in particolare per una definizione di tortura troppo restrittiva e garantista verso le forze dell'ordine."}
{"id": "696547", "revid": "287204", "url": "https://it.wikipedia.org/wiki?curid=696547", "title": "Conoscenza di marca", "text": "Nel marketing, la conoscenza di marca (\"brand knowledge\") \u00e8 una qualit\u00e0 della marca (\"brand\"). Essa \u00e8 si compone di due caratteri: uno quantitativo (\"notoriet\u00e0\") e uno qualitativo (\"immagine di marca\").\nNotoriet\u00e0 di marca.\nLa notoriet\u00e0 (o consapevolezza) di marca (\"brand awareness\") definisce la capacit\u00e0 di una domanda di identificare un particolare brand.\nPu\u00f2 essere stimato con indicatori sintetici del grado di ricordo. Il limite inferiore \u00e8 la completa \"non conoscenza\" della marca; a un livello superiore si colloca il \"riconoscimento\" (o notoriet\u00e0 sollecitata), o ricordo aiutato, che indica la situazione in cui la domanda deve essere stimolata perch\u00e9 riconosca la marca. Quando la domanda ricorda le principali marche di una classe di prodotto senza bisogno di stimoli, si parla di \"ricordo spontaneo\" (o notoriet\u00e0 spontanea). L'apice della notoriet\u00e0 si ha con il \"top of mind\", cio\u00e8 la domanda associa la marca alla classe di prodotto.\nImmagine di marca.\nLimmagine di marca (\"brand image\") riflette le percezioni della domanda relativamente alla marca (\"brand perception\"). Essa riassume fenomeni qualitativi esprimibili su una scala che comprende sia valori del tutto positivi (\"accettazione della marca\"), sia del tutto negativi (\"non accettazione\"). La valutazione dell'immagine di marca \u00e8 un processo difficile, tipicamente si adotta un metodo a stadi successivi:"}
{"id": "696548", "revid": "729019", "url": "https://it.wikipedia.org/wiki?curid=696548", "title": "Inonotus", "text": "Inonotus P. Karst., Meddn Soc. Fauna Flora fenn. 5: 39 (1879).\nAl genere Inonotus appartengono funghi lignicoli, annuali, con un ciclo biologico abbastanza rapido e con le seguenti caratteristiche.\nDescrizione del genere.\nCappello.\nA forma di zoccolo di quadrupede, senza gambo, eccentrico, con la superficie a volte irta di peli, lunghi e fitti.\nImenio.\nA Tubuli, con Pori spesso angolosi, disposto sulla superficie inferiore del cappello, e nettamente distinguibile dalla gleba.\nSpore.\nGialle o color ruggine.\nCommestibilit\u00e0.\nSenza valore.\nSono specie raramente commestibili e molto dannose alle piante.\n\"Inonotus hispidus\" si pu\u00f2 consumare da giovane, quando la carne non \u00e8 ancora legnosa.\nSpecie di Inonotus.\nLa specie tipo \u00e8 \"Inonotus cuticularis\" (Bull.) P. Karst. (1880), altre specie incluse sono:"}
{"id": "696550", "revid": "767487", "url": "https://it.wikipedia.org/wiki?curid=696550", "title": "Stanko Todorov", "text": "Todorov nacque a Pernik, in Bulgaria, non lontano dalla capitale Sofia. Prima e durante la seconda guerra mondiale, era un lavoratore; divenne in seguito interessato al comunismo e si un\u00ec al Partito Comunista Bulgaro nel 1943. Dal 1948, i comunisti presero il potere nel Paese e Todorov inizi\u00f2 a salire la scala del potere. Divenne membro del Politburo nel 1961 ed ebbe numerosi incarichi di governo. Fu Primo Ministro della Bulgaria, la terza carica dello stato, dal 7 luglio 1971 al 16 giugno 1981, data dopo la quale divenne Presidente del Parlamento fino alle prime elezioni multipartitiche del 1990.\nSostenne l'ala riformista del Partito comunista durante questo periodo, mentre la pressione sulla Bulgaria e sugli altri stati dell'Europa orientale continuava a crescere. Prese parte all'espulsione di Todor \u017divkov dall'incarico di Segretario del Partito nel 1989, carica che \u017divkov reggeva da molti anni. Subito prima delle elezioni del 1990, Todorov funse da Presidente della Bulgaria provvisorio dal 6 luglio al 17 luglio 1990. Vinse un seggio parlamentare alle elezioni, ma vi rinunci\u00f2 nell'anno stesso per motivi di salute."}
{"id": "696552", "revid": "729019", "url": "https://it.wikipedia.org/wiki?curid=696552", "title": "Assedio di Costantinopoli (717)", "text": "Il secondo assedio di Costantinopoli fu un'azione bellica messa in atto dagli arabi via terra e via mare tra il 717 e il 718 contro la capitale dell'impero romano d'Oriente. La fanteria araba, comandata da Maslama b. \u02bfAbd al-Malik, fu sconfitta sulle Mura di Costantinopoli e dagli attacchi dei bulgari, mentre la flotta fu sconfitta dal fuoco greco, subendo ulteriori perdite in un naufragio che coinvolse i sopravvissuti nella rotta verso casa. \u00c8 stata spesso comparata con la pi\u00f9 famosa battaglia di Poitiers per la sua importanza storica: infatti il salvataggio di Costantinopoli blocc\u00f2 per i successivi sette secoli l'espansione musulmana nel sudest del continente europeo.\nContesto storico.\nIn seguito al primo assedio arabo di Costantinopoli (674\u2013678), gli arabi e i bizantini poterono godere di un periodo di pace. Dopo il 680, il califfato omayyade fu sconvolto dalla seconda guerra civile musulmana e i Bizantini ne approfittarono per espandere la loro influenza in Oriente e costringere il califfato omayyade con sede a Damasco a pagare un tributo a Bisanzio. Nel 692, quando la guerra civile musulmana termin\u00f2 con la vittoria del regime omayyade, l'imperatore Giustiniano II (685\u2013695 e 705\u2013711) riapr\u00ec le ostilit\u00e0: il risultato, tuttavia, fu una serie di vittorie arabe che condussero alla perdita del controllo sull'Armenia e sui principati caucasici, come pure a nuove incursioni islamiche in territorio bizantino. Ogni anno, i generali del Califfato, in genere membri della dinastia omayyade, sferrarono incursioni in territorio bizantino, espugnando fortezze e citt\u00e0. Dopo il 712, il sistema difensivo bizantino cominci\u00f2 a mostrare segni di collasso: le incursioni arabe cominciarono a spingersi sempre pi\u00f9 in profondit\u00e0 nell'Asia minore, le fortezze di confine vennero continuamente assaltate e saccheggiate, mentre la reazione bizantina si fece sempre pi\u00f9 flebile. In questi successi, gli arabi vennero aiutati da un prolungato periodo di instabilit\u00e0 interna che colp\u00ec lo stato bizantino in seguito alla prima detronizzazione di Giustiniano II nel 695: in un periodo di poco pi\u00f9 di vent'anni, sette imperatori si succedettero sul trono, tutti assumendo il potere con la violenza. Nonostante ci\u00f2, secondo il parere dell'esperto di storia bizantina Warren Treadgold, \"gli attacchi arabi si sarebbero in ogni caso intensificati dopo la fine della loro guerra civile. [...] Con molti pi\u00f9 uomini, terre e ricchezze di Bisanzio, gli arabi avevano cominciato a concentrare tutta la loro forza contro esso. Ora minacciavano di portare interamente all'estinzione l'Impero catturando la sua capitale.\"\nFasi iniziali della campagna.\nI successi arabi aprirono la via per un secondo assalto a Costantinopoli, i cui preparativi cominciarono sotto il califfo al-Wal\u012bd (705\u2013715). Spentosi al-Wal\u012bd, il fratello e successore Sulaym\u0101n (715\u2013717) riprese il progetto con molta risolutezza, a causa di una profezia secondo la quale Costantinopoli sarebbe stata espugnata da un Califfo portante il nome di un profeta: Sulaym\u0101n (Salomone) era l'unico membro della famiglia omayyade a portare tale nome. Secondo fonti siriache, il nuovo Califfo giur\u00f2 persino \"di non smettere di combattere contro Costantinopoli fino a quando non abbia esaurito la nazione degli Arabi o abbia preso la citt\u00e0\". Le forze omayyadi cominciarono a radunarsi sulla pianura di Dabiq a nord di Aleppo, sotto la diretta supervisione del Califfo; poich\u00e9 Sulayman era troppo malato per condurre lui stesso la campagna militare, affid\u00f2 il comando della spedizione a suo fratello Maslama ibn Abd al-Malik. L'operazione contro Costantinopoli giunse nel periodo in cui il califfato omayyade si stava espandendo contemporaneamente sia in Occidente che in Oriente, con armate musulmane che stavano avanzando in Transoxiana, India e Spagna.\nI preparativi arabi, tra cui vi era la costruzione di una grande flotta, non passarono inosservati ai preoccupati bizantini. L'imperatore Anastasio II (713\u2013715) invi\u00f2 un'ambasceria a Damasco condotta dal patrizio e prefetto urbano Daniele di Sinope; ufficialmente per implorare la pace, ma in realt\u00e0 per spiare gli arabi. Anastasio, a sua volta, inizi\u00f2 a preparare la citt\u00e0 a sostenere l'inevitabile e futuro assedio: le mura di Costantinopoli vennero riparate ed equipaggiate con macchine da guerra, furono fatte giungere nella citt\u00e0 riserve di viveri e gli abitanti che non potevano accumulare abbastanza cibo da resistere pi\u00f9 di tre anni all'assedio evacuarono la citt\u00e0. Anastasio rinforz\u00f2 inoltre la propria flotta e, all'inizio del 715, la invi\u00f2 contro quella araba che si trovava lungo le coste della Licia a Phoenix per raccogliere legname per le loro navi. A Rodi, tuttavia, la flotta bizantina, incoraggiata dai soldati del thema Opsiciano, si rivolt\u00f2, uccise il loro comandante Giovanni Diacono e si diresse verso nord in direzione di Adramyttium; qui elessero come imperatore Teodosio III, un ex esattore fiscale che sembra abbia accettato con riluttanza la carica. Anastasio si diresse in Bitinia nel thema Opsiciano per scontrarsi con i ribelli, ma la flotta ribelle navig\u00f2 fino a Chrysopolis e da l\u00ec lanci\u00f2 diversi assalti contro Costantinopoli, fino a quando, nella tarda estate, alcuni simpatizzanti dentro la capitale aprirono le porte della citt\u00e0 ai ribelli. Anastasio si rinserr\u00f2 dentro Nicea per diversi mesi, fin quando non decise di abdicare e farsi monaco. L'ascesa di Teodosio imposta dal thema degli opsiciani provoc\u00f2 la reazione degli altri themi, specialmente gli anatolici e gli armeniaci, comandati dai loro rispettivi \"strategoi\" (generali) Leone l'Isauro e Artavasde.\nCon Bisanzio sull'orlo della guerra civile, gli arabi cominciarono la loro avanzata preparata con cura. Nel settembre 715, l'avanguardia sotto il generale Sulaym\u0101n ibn Mu\u02bf\u0101dh marci\u00f2 attraversando la Cilicia in Asia Minore, espugnando lungo la via la strategica fortezza di Loulon e svernando ad Afik, un'ubicazione non identificata presso l'uscita occidentale delle Porte Cilicie. All'inizio del 716 l'esercito di Sulaym\u0101n continu\u00f2 la sua avanzata in Asia minore centrale; salp\u00f2 anche la flotta omayyade comandata da \u02bfUmar b. Hubayra, che navig\u00f2 lungo le coste della Cilicia, mentre Maslama b. \u02bfAbd al-Malik attendeva gli sviluppi con l'armata principale in Siria. Gli arabi facevano affidamento sulla disunione tra i Bizantini, sperando di riuscire ad approfittarne: Maslama aveva gi\u00e0 stabilito un contatto con Leone l'Isaurico. Non sono chiare quali promesse Leone possa aver fatto a Maslama: lo studioso francese Rodolphe Guilland ha teorizzato che avesse offerto di diventare vassallo del Califfato, anche se il generale bizantino intendeva usare gli Arabi per i suoi propri scopi; in cambio, Maslama avrebbe sostenuto la rivolta di Leone sperando di spargere ulteriore anarchia nell'Impero e indebolirlo, rendendo cos\u00ec la presa di Costantinopoli pi\u00f9 agevole.\nCome suo primo obiettivo, Sulaym\u0101n scelse la fortezza strategicamente importante di Amorio, che gli arabi intendevano utilizzare come base l'inverno successivo. Amorio era stata lasciata senza difese per via delle guerre civili e sarebbe agevolmente caduta in mano alle truppe di Sulaym\u0101n, ma gli arabi scelsero di utilizzare l'opportunit\u00e0 per rinforzare la posizione di Leone (e dividere ancora di pi\u00f9 i bizantini) e offrirono alla citt\u00e0 le condizioni di resa se in cambio essi avessero accettato Leone come imperatore; poco tempo dopo, Leone stesso arriv\u00f2 nelle vicinanze con alcuni soldati e, dopo una serie di negoziazioni, riusc\u00ec ad insediare una guarnigione di 800 soldati nella citt\u00e0. L'esercito arabo, ostacolato nel suo obiettivo e con le scorte in via di esaurimento, si ritir\u00f2; Leone nel frattempo, con il sostegno di Artavasde, fu incoronato imperatore in estate e si decise a combattere gli invasori.\nI successi di Leone furono un colpo di fortuna per Bisanzio, poich\u00e9 Maslama con il principale esercito arabo aveva nel frattempo attraversato i Monti Tauri e si stava dirigendo verso Amorio; inoltre, non conoscendo il voltafaccia di Leone, non devast\u00f2 i territori dei temi Armeniaci e Anatolici, perch\u00e9 li credeva ancora suoi alleati. Dopo essersi incontrato con l'esercito in ritirata di Sulayman e aver appreso gli ultimi sviluppi, Maslama cambi\u00f2 direzione: attacc\u00f2 Akroinon e da l\u00ec marci\u00f2 verso le coste occidentali per svernarvi; lungo la via, saccheggi\u00f2 Sardis e Pergamo, mentre la flotta araba svern\u00f2 in Cilicia. Leone, nel frattempo, cominci\u00f2 la sua marcia verso Costantinopoli: espugn\u00f2 Nicomedia, dove trov\u00f2 e cattur\u00f2, tra gli altri ufficiali, il figlio di Teodosio, e poi marci\u00f2 verso Chrysopolis. Nella primavera 717, dopo brevi negoziazioni, costrinse Teodosio ad abdicare e a riconoscerlo come imperatore, entrando nella capitale il 25 marzo; Teodosio e i suoi figli ottennero il permesso di ritirarsi in un monastero come monaci, mentre Artavasde fu premiato per il sostegno venendo promosso a \"kouropalates\" e ricevendo la mano della figlia di Leone, Anna.\nForze in campo.\nLa cronaca siriaca del tardo VIII secolo, la \"Cronaca Zuqnin\", riporta che gli arabi erano \"innumerevoli\", mentre il cronista siriaco del XII secolo Michele il Siro sostiene che gli arabi avessero a disposizione addirittura uomini e navi, una cifra certamente molto esagerata. Lo storico arabo del X secolo Mas\u02bf\u016bd\u012b menziona truppe, mentre la cronaca bizantina del IX secolo di Teofane Confessore parla di navi. Vennero portate dagli arabi provviste bastanti per diversi anni, pi\u00f9 macchine di assedio e materiali incendiari (nafta). Coloro incaricati di trasportare le provviste si dice che ammontassero a uomini, cammelli e asini, mentre secondo lo storico del XIII secolo Bar Hebraeus le truppe comprendevano volontari (\"mutaww\u012bn\") per il \"jih\u0101d\". Qualunque siano i veri numeri, gli assalitori erano in ogni modo di gran lunga pi\u00f9 numerosi dei difensori; secondo Treadgold, l'esercito arabo che assedi\u00f2 la capitale doveva essere pi\u00f9 numeroso dell'intero esercito bizantino. Non esistono descrizioni in dettaglio sulla composizione dell'esercito arabo, a parte il fatto che consisteva per lo pi\u00f9 di Siriani e mesopotamici della Jaz\u012bra. L'\u00e9lite dell\"'Ahl al-Sh\u0101m\" (\"Esercito siriano\"), costituiva il principale pilastro del regime omayyade ed era composto da veterani delle guerre contro Bisanzio. Oltre a Maslama, anche \u02bfUmar b. Hubayra, Sulaym\u0101n b. Mu\u02bf\u0101dh, e Bakhtari b. al-\u1e24asan sono menzionati come comandanti dell'esercito da Teofane e dallo storico del X secolo Agapio di Ierapoli, mentre l'anonimo dell'XI secolo autore del \"Kitab al-'Uyun\" sostituisce Bakhtari con Abd Allah al-Battal. Anche se l'assedio consum\u00f2 molte delle risorse del Califfato, esso era ancora in grado di lanciare incursioni contro la frontiera bizantina nell'Asia Minore orientale durante l'assedio: nel 717, il figlio del califfo Sulayman, Dawud, espugn\u00f2 una fortezza nei pressi di Melitene e nel 718 \u02bfAmr ibn Qays saccheggi\u00f2 le zone di frontiera.\nPer quanto riguarda i bizantini, la consistenza delle loro forze \u00e8 ignota. A parte i preparativi di Anastasio II (che potrebbero essere stati trascurati in seguito alla sua deposizione), i bizantini potevano contare sul sostegno dei bulgari, con cui Leone aveva concluso un trattato nel 716 in base al quale potrebbe aver stabilito un'alleanza in funzione anti-araba.\nAssedio.\nAll'inizio dell'estate, Maslama ordin\u00f2 alla flotta di salpare e raggiungerlo e con l'esercito attravers\u00f2 l'Ellesponto presso Abydos sbarcando in Tracia. Gli arabi cominciarono quindi la loro marcia verso Costantinopoli devastando i dintorni, rifornendosi di provviste e saccheggiando le citt\u00e0 che incontravano durante il tragitto. A met\u00e0 luglio o met\u00e0 agosto, l'armata araba raggiunse Costantinopoli e la isol\u00f2 completamente per terra costruendo un doppio muro d'assedio di pietra, uno che si affacciava sulla citt\u00e0 e uno sull'entroterra tracio, con il loro accampamento posizionato in mezzo ad essi. Secondo fonti arabe, a questo punto Leone offr\u00ec di pagare una moneta d'oro per ogni abitante della citt\u00e0 se gli arabi avessero tolto l'assedio, ma Maslama rispose che non ci poteva essere pace con i vinti e che la futura guarnigione araba di Costantinopoli era gi\u00e0 stata selezionata.\nLa flotta araba condotta da Sulayman (spesso confuso con il califfo stesso nelle fonti medievali) arriv\u00f2 il 1\u00ba settembre, fissando l'ancora presso l'Hebdomon. Due giorni dopo, Sulayman port\u00f2 la sua flotta nel Bosforo e i vari squadroni iniziarono a sostare nei sobborghi europei e asiatici della citt\u00e0: una parte salp\u00f2 a sud di Calcedonia giungendo fino ai porti di Eutropio e Antemio per sorvegliare l'entrata meridionale del Bosforo, mentre il resto della flotta fu collocata nelle coste tra Galata e Kleidion, tagliando le comunicazioni della capitale bizantina con il mar Nero. Mentre la retroguardia della flotta araba, venti navi pesanti con marinai, stava sfilando davanti alla citt\u00e0, il vento meridionale dapprima si ferm\u00f2 e poi cambi\u00f2 direzione, mandandoli alla deriva verso le mura della citt\u00e0, dove uno squadrone bizantino li attacc\u00f2 con successo con il fuoco greco; la vittoria incoraggi\u00f2 i bizantini, demoralizzando gli arabi che, secondo Teofane, intendevano in origine cercare di scalare in quella stessa notte le mura marine della citt\u00e0. La stessa notte, Leone chiuse l'accesso al Corno d'Oro. La flotta araba divenne riluttante a scontrarsi con i bizantini e si ritir\u00f2 nel porto sicuro di Sosthenion pi\u00f9 a nord sulla costa europea del Bosforo.\nL'esercito arabo era ben rifornito di provviste, ammucchiate in alti cumuli nel suo accampamento, e aveva persino portato grano da seminare e raccogliere l'anno successivo. Il fallimento del blocco navale della citt\u00e0 da parte della flotta araba, tuttavia, significava che anche i bizantini potevano contare sui rifornimenti; inoltre, l'esercito arabo aveva gi\u00e0 devastato i dintorni della citt\u00e0 in Tracia durante la marcia verso Costantinopoli, e non poteva pi\u00f9 contare su queste terre per il foraggiamento. La flotta araba e il secondo esercito arabo, che operava nei sobborghi asiatici di Costantinopoli, erano in grado di rifornire l'esercito di Maslama di provviste limitate. Mentre l'inverno stava per arrivare, furono avviate delle negoziazioni tra i due schieramenti, narrate in dettaglio dalle fonti arabe, ma completamente ignorate dai cronisti bizantini; secondo le prime, Leone continu\u00f2 a fingersi amico degli arabi: stando ad un resoconto, ingann\u00f2 Maslama al fine di sottrargli la maggior parte dei suoi rifornimenti di grano, mentre un altro sostiene che il generale arabo fu persuaso a bruciarli, per mostrare agli abitanti della citt\u00e0 che essi avrebbero affrontato un assalto imminente e dunque indurli alla resa. L'inverno del 718 fu estremamente freddo: la neve copr\u00ec il terreno per pi\u00f9 di tre mesi e lo schieramento arabo fu colpito da una carestia che costrinse i soldati a mangiare i loro cavalli, i cammelli e altro, oltre alla corteccia, alle foglie e alle radici degli alberi; addirittura sarebbero stati costretti al cannibalismo e a nutrirsi dei propri escrementi. L'esercito arabo fu devastato anche da un'epidemia che, per lo storico dei Longobardi Paolo Diacono, falcidi\u00f2 addirittura suoi membri.\nLa situazione sembr\u00f2 migliorare in primavera quando il nuovo califfo, 'Umar II (717\u2013720), invi\u00f2 due flotte in sostegno agli assedianti: 400 navi provenienti dall'Egitto sotto un comandante di nome Sufyan e 360 navi dall'Africa sotto il comando di Yazid, tutte ben rifornite di provviste e armi; al contempo, un esercito di rinforzo fu inviato, attraversando l'Asia minore, in sostegno degli assedianti. Quando le nuove flotte arrivarono nel mar di Marmara, esse si tennero a distanza dai Bizantini e dal loro fuoco greco e fissarono l'ancora sulla costa asiatica, gli Egiziani nel golfo di Nicomedia presso la moderna Tuzla e gli africani a sud di Calcedonia (a Satyros, Bryas e Kartalimen). La maggior parte dell'equipaggio delle navi arabe, tuttavia, era composto da cristiani egiziani, per cui, all'arrivo della flotta, disertarono in favore dei Bizantini; informato dagli egiziani dell'arrivo e della disposizione dei rinforzi arabi, Leone lanci\u00f2 la sua flotta in un attacco contro le nuove flotte arabe: indebolite dalla defezione dei loro equipaggi e senza speranza contro il fuoco greco, le navi arabe vennero o distrutte o catturate insieme alle armi e ai rifornimenti che trasportavano. Costantinopoli era ora al sicuro da un attacco dal mare. I Bizantini, nel frattempo, ottennero un successo anche sulla terraferma: le loro truppe riuscirono a tendere un'imboscata ad un'armata araba condotta da un certo Mardasan e la annientarono sulle colline nei pressi di Sophon, a sud di Nicomedia.\nCostantinopoli poteva ora essere facilmente rifornita per mare e i pescatori della citt\u00e0 ripresero le proprie attivit\u00e0, dato che la flotta araba non avrebbe mai pi\u00f9 fissato le proprie ancore nei suoi pressi. Mentre soffrivano ancora per la fame e la pestilenza, gli arabi subirono una sconfitta in una grande battaglia contro i bulgari, che massacrarono, secondo Teofane, uomini; non \u00e8 ben chiaro, tuttavia, se i bulgari attaccarono l'accampamento arabo per via del loro trattato con Leone o perch\u00e9 gli arabi si inoltrarono in territorio bulgaro in cerca di provviste, come narrato nella siriaca \"Cronaca dell'846\". Michele Siriaco menziona che i bulgari parteciparono all'assedio fin dall'inizio, con attacchi contro gli arabi mentre attraversavano la Tracia, ma questa testimonianza non \u00e8 confermata da altre fonti.\nL'operazione araba era chiaramente fallita, e al califfo Umar non rest\u00f2 che ordinare a Maslama di togliere l'assedio: dopo tredici mesi, il 15 agosto 718 gli arabi si ritirarono. La data coincideva con la festa dell'Assunzione di Maria (la \"Theot\u00f3kos\"), e fu a lei che i bizantini attribuirono i meriti della loro vittoria. Gli arabi non furono attaccati durante la ritirata, ma parte della loro flotta and\u00f2 distrutta in una tempesta sul mar di Marmara mentre altre navi vennero incendiate dall'eruzione del vulcano di Santorini, con alcuni dei superstiti catturati dai bizantini; Teofane sostiene che solo cinque navi fecero ritorno in Siria. Le fonti arabe sostengono che musulmani perirono durante la campagna, cifra che, pur essendo chiaramente esagerata, rende l'idea delle enormi perdite subite dagli arabi nel corso della battaglia.\nConseguenze.\nA breve termine, il fallimento della spedizione indebol\u00ec lo Stato omayyade. Bernard Lewis osserva che \"il suo fallimento costitu\u00ec un momento grave per la potenza Umayyade. Il costo finanziario [...] della spedizione determin\u00f2 un aggravamento dell'oppressione fiscale e finanziaria che aveva gi\u00e0 suscitato pericolose opposizioni. La distruzione della flotta e dell'esercito di Siria presso le mura marittime di Costantinopoli priv\u00f2 il regime delle basi materiali principali della sua potenza\". Il fallimento dell'assedio arabo fu un grave colpo per il potente esercito del Califfato; la flotta musulmana fu annientata e, anche se l'esercito terrestre soffr\u00ec perdite minori rispetto a quelle della flotta, si narra che \u02bfUmar contempl\u00f2 di rinunciare alle recenti conquiste di Spagna e Transoxiana, oltre ad ipotizzare una completa evacuazione della Cilicia e degli altri territori bizantini occupati dagli Arabi negli anni precedenti. Anche se i suoi consiglieri gli sconsigliarono di intraprendere azioni cos\u00ec drastiche, la maggior parte delle guarnigioni arabe lasciarono le fortificazioni di frontiera bizantine: in Cilicia, solo Mopsuestia rimase in mani arabe come baluardo difensivo a protezione di Antiochia. I Bizantini tentarono di approfittarne prendendo l'iniziativa e sferrando attacchi contro gli Arabi, recuperando temporaneamente alcuni territori nell'Armenia occidentale. Nel 719 la flotta bizantina saccheggi\u00f2 la costa della Siria e diede alle fiamme il porto di Laodicea e, nel biennio 720-721, i bizantini attaccarono e saccheggiarono Tinnis in Egitto. Leone recuper\u00f2 inoltre il controllo della Sicilia, dove le notizie dell'assedio arabo di Costantinopoli e la convinzione nella caduta della citt\u00e0 aveva spinto il governatore locale a nominare un imperatore, Basilio Onomagoulos; nello stesso periodo, tuttavia, Bisanzio perse ogni controllo effettivo sulla Sardegna e sulla Corsica.\nA parte ci\u00f2, i bizantini non riuscirono a sfruttare i loro successi negli attacchi contro gli arabi; nel 720, dopo una pausa di due anni, le incursioni arabe contro Bisanzio ripresero, anche se non pi\u00f9 per conquista ma principalmente per fare bottino. Gli attacchi arabi si sarebbero di nuovo intensificati per i successivi due decenni, fino alla vittoria bizantina nella battaglia di Akroinon nel 740; dopo altre sconfitte militari e un'instabilit\u00e0 interna che culmin\u00f2 nella rivoluzione abbaside, l'et\u00e0 dell'espansione islamica giunse ormai alla fine.\nValutazione storica e impatto.\nIl secondo assedio arabo di Costantinopoli fu di gran lunga pi\u00f9 pericoloso per Bisanzio del primo, in quanto era un attacco diretto e ben preparato alla capitale bizantina: nel 717\u2013718, gli arabi provarono a tagliare fuori da ogni contatto la citt\u00e0, invece di limitarsi a un semplice blocco come nel 674\u2013678. Si trattava di un serio tentativo del califfato di tagliare la testa dell'Impero bizantino: infatti, una volta caduta la capitale, le province rimanenti sarebbero state facili da conquistare. Il fallimento arabo fu dovuto principalmente a problemi logistici, in quanto le armate stavano operando troppo lontano dalle loro basi in Siria; la superiorit\u00e0 della flotta bizantina e del fuoco greco, la forza delle fortificazioni di Costantinopoli e l'abilit\u00e0 diplomatica di Leone III furono altri importanti fattori.\nA lungo termine, il fallimento dell'assedio arabo port\u00f2 a un cambiamento profondo nella natura dei conflitti tra Bisanzio e il Califfato. L'obbiettivo musulmano della conquista di Costantinopoli fu abbandonato e la frontiera tra i due imperi si stabilizz\u00f2 lungo la linea del Tauro e dell'Anti-Tauro, oltre i quali entrambi gli schieramenti lanciavano incursioni e controincursioni. In questa incessante guerra di frontiera, le citt\u00e0 e le fortezze di confine cambiavano frequentemente possessore, ma la linea generale di frontiera rimase inalterata per pi\u00f9 di due secoli, fino alle conquiste bizantine del X secolo. Per quanto riguarda i Musulmani, le incursioni stesse assunsero in carattere rituale, a dimostrazione della continuazione del \"jih\u0101d\", simbolo del ruolo del califfo come leader della comunit\u00e0 musulmana.\nL'esito dell'assedio fu inoltre di considerevole importanza macrostorica. La sopravvivenza della capitale bizantina preserv\u00f2 l'Impero come baluardo contro l'espansione islamica in Europa fino al XV secolo, quando Costantinopoli cadde per opera degli ottomani. La vittoriosa difesa di Costantinopoli \u00e8 stata retoricamente correlata con la battaglia di Poitiers del 732 come scontro che ferm\u00f2 l'espansione musulmana in Europa, come scrive lo storico militare Paul K. Davis: \"Respingendo l'invasione musulmana, l'Europa rimase in mani cristiane, e nessuna seria minaccia musulmana all'Europa esistette fino al XV secolo. Questa vittoria, coincidente con la vittoria dei franchi a Tours (732), limit\u00f2 l'espansione dell'Islam in occidente al mondo mediterraneo meridionale\". Per la stessa ragione, lo storico John B. Bury definisce il 718 \"una data ecumenica\", mentre lo storico greco Spyridon Lambros paragon\u00f2 l'assedio alla battaglia di Maratona e Leone III a Milziade. Conseguentemente, gli storici militari spesso includono l'assedio negli elenchi delle \"battaglie decisive\" nella storia universale.\nImpatto culturale.\nTra gli arabi, l'assedio del 717\u2013718 divenne la pi\u00f9 famosa delle loro spedizioni condotte contro Bisanzio: diversi resoconti sopravvivono, ma molti di essi furono redatti in epoca tarda e contengono elementi semileggendari e contraddittori. Nelle tarde leggende arabe, la sconfitta fu trasformata in vittoria: Maslama si ritir\u00f2 solo dopo essere entrato simbolicamente nella capitale bizantina sul suo cavallo accompagnato da trenta cavalieri, dove Leone lo ricevette con onore e lo condusse a Hagia Sophia; dopo che Leone rese omaggio a Maslama e promise di pagargli un tributo, Maslama e le sue truppe ( delle originarie che erano partite per Costantinopoli) fecero ritorno in Siria. I resoconti sull'assedio influenzarono anche la letteratura epica araba: un assedio di Costantinopoli si trova nel racconto di \u02bfOmar bin al-Nu\u02bfm\u0101n e dei suoi figli nelle \"Mille e una notte\", mentre sia Maslama sia il califfo Sulayman appaiono in un racconto delle \"Cento e una notte\" redatte nel Maghreb. Il comandante delle guardie del corpo di Maslama, \u02bfAbd All\u0101h al-Ba\u1e6d\u1e6d\u0101l, divenne una figura celebrata nelle opere epiche arabe e turche come \"Sayyid Ba\u1e6d\u1e6d\u0101l\" per i successi conseguiti lungo le frontiere nel corso delle incursioni arabe dei decenni successivi; in modo similare, anche il poema epico del X secolo \"Dhu l-Himma\", connesso al ciclo di Sayyid Ba\u1e6d\u1e6d\u0101l, fornisce un resoconto con molti elementi fantasiosi dell'assedio del 717\u2013718.\nLe tarde tradizioni musulmana e bizantina hanno anche attribuito la costruzione della prima moschea di Costantinopoli, presso il \"praetorium\" della citt\u00e0, a Maslama; in realt\u00e0, la moschea presso il \"praetorium\" fu probabilmente edificata intorno all'860, come risultato di un'ambasceria araba giunta nella capitale in quell'anno. La tradizione ottomana attribu\u00ec sempre a Maslama l'edificazione della moschea Arap (che si trova al di fuori di Istanbul, a Galata), anche se erroneamente dat\u00f2 questa edificazione al 686 circa, probabilmente confondendo gli attacchi di Maslama al primo assedio arabo degli anni 670.\nIn seguito al fallimento dei loro ripetuti tentativi di conquistare Costantinopoli, e la continua resistenza dello stato bizantino, i musulmani cominciarono a proiettare la sua cattura in un futuro molto distante, al punto che la caduta della citt\u00e0 venne considerata come uno dei segni dell'arrivo della fine dei tempi nell'escatologia islamica."}
{"id": "696559", "revid": "123593744", "url": "https://it.wikipedia.org/wiki?curid=696559", "title": "Post-fascismo", "text": "Con il termine post-fascismo si intende una fase politica in cui i partiti di matrice fascista compiono un processo di revisione ideologica che li porta a lasciare la prospettiva totalitaria per aprire un dialogo con le forze della destra tendenzialmente moderata o conservatrice tradizionale.\nI predecessori del post-fascismo.\nLa principale forza di matrice post-fascista della Prima Repubblica fu senza dubbio il Movimento Sociale Italiano, fin dal primo congresso del 1948, con lo slogan scelto \"\"Non rinnegare, non restaurare\". Alla sua destra negli anni sono nati diversi movimenti di matrice neo-fascista.\nAnche all'interno di quest'ultimo si svilupparono per\u00f2 diverse tendenze politiche che rappresentavano posizioni differenti tra loro: dai corporativi di Almirante (che fu assolto dall'accusa di ricostituzione del partito fascista), ai fascisti rivoluzionari di Rauti, ai conservatori di Michelini fino ai reazionari. Si pu\u00f2 dunque senza dubbio identificare come i predecessori del post-fascismo, la tendenza moderata di Arturo Michelini, il quale gi\u00e0 proponeva ai dirigenti missini, di dare al partito non soltanto un volto antisistema, ma pi\u00f9 che altro un volto legalitario capace di attrarre i conservatori che votavano democristiano o liberale.\nLa situazione in Italia.\nEvoluzione del post-fascismo.\n\u00c8 dunque chiaro che una tendenza politica come quella post-fascista, non pu\u00f2 rappresentare una ideologia politica autonoma, essa rappresentava infatti null'altro che un tramite tra il \"fascismo tradizionale\" ed una \"destra moderna\". I partiti post-fascisti dunque, in seguito alla loro completa evoluzione, si sono sostanzialmente collocati nell'alveo della destra conservatrice europea e mondiale. Erede della tradizione post-fascista italiana fu Alleanza Nazionale, seppur non possa definirsi post fascista, partito nato nel 1995 e dissolto nel 2009. Ad oggi l\u2019ideologia post fascista \u00e8 rappresentata prevalentemente da Fratelli d\u2019Italia di Giorgia Meloni, partito erede del Movimento Sociale Italiano e di Alleanza Nazionale.\nLa situazione in Italia.\nTali proposte vennero, durante gli anni '70, in parte fatte proprie dalla segreteria di G. Almirante, ma incominciarono a manifestarsi i segni che il MSI stava passando da una visione fascista-integralista ad una visione post-fascista soltanto tra gli ultimi anni '80 ed i primi anni '90. Proprio in quel periodo infatti, contemporaneamente alla dissoluzione dei partiti di governo tradizionali (Dc, Psi, Psdi, Pli, Pri) ed alla trasformazione in senso riformista del Pci, anche il MSI (soprattutto grazie alla segreteria Fini) sceglie di darsi una sterzata moderata in grado di incanalare il voto ed il consenso dei ceti medi conservatori: fu questa in sostanza la proposta di una nuova \"alleanza nazionale\"\", che diede ufficialmente inizio al periodo \"post-fascista\" del MSI.\nPoco dopo il partito cambier\u00e0 anche nome, divenendo proprio \"Alleanza Nazionale\": che, secondo lo stesso leader Fini, \u00e8 la \"realizzazione aggiornata\" di quella \"grande destra\" tanto sognata dei leader missini tra gli anni '70 e gli anni '80, una destra cio\u00e8 che partendo dalle radici missine tenta di estendere i propri confini fino alle forze conservatrici e nazionaliste.\nQuesta svolta, in ogni caso, non fu condivisa da una parte del MSI-DN, guidata dall'ex segretario Pino Rauti, \"rivale storico\" di Fini all'interno del MSI-DN, da sempre animatore dell'ala \"di sinistra\", che diede vita ad un nuovo movimento, assolutamente minoritario rispetto ad AN, con il nome di Movimento Sociale Fiamma Tricolore."}
{"id": "696560", "revid": "123480388", "url": "https://it.wikipedia.org/wiki?curid=696560", "title": "Pitone (mitologia)", "text": "Pitone () \u00e8 un personaggio della mitologia greca, figlio di Gea, prodotto dal fango della terra dopo il Diluvio Universale.\nMitologia.\nEra un drago-serpente di dimensioni impressionanti e custodiva l'Oracolo di Delfi. Mor\u00ec in seguito ad un combattimento epico contro Apollo che per questo, si impossess\u00f2 dell'oracolo e diede alla sacerdotessa il nome di \"Pizia\" (Pitonessa). \nTra i motivi della morte di Pitone per mano di Apollo, dobbiamo considerare anche una possibile vendetta di Apollo verso il serpente, il quale, prima della nascita del dio, aveva perseguitato Latona (Leto), madre di Apollo, fino nell'isola di Delo. Pitone era in una grotta presso una sorgente. Quando vide Apollo si attorcigli\u00f2 ad un lauro. Secondo i commentari rabbinici, si tratta della stessa figura mitica del serpente del Giardino dell'Eden.\nApollo stesso a causa della sua impresa si guadagn\u00f2 l'appellativo \"pitio\", infatti tra le varie feste e celebrazioni in onore di Apollo (Apollo Carneo, le Targelie, ecc.) ricordiamo in particolare quella di \"Apollo Pitico\".\nInoltre vi erano i famosi Giochi Pitici (\"Pythia\") che si celebravano ogni quattro anni nella pianura Crissea presso Delfi, che consistevano in una gara musicale, a cui si aggiunsero col tempo anche gare ginniche ed equestri e che prevedevano come premio per il vincitore una corona di alloro.\nPitone ebbe un figlio di nome Aix."}
{"id": "696561", "revid": "125815216", "url": "https://it.wikipedia.org/wiki?curid=696561", "title": "Basiasco", "text": "Basiasco (\"Basiasch\" in dialetto lodigiano) \u00e8 un centro abitato d'Italia, frazione del comune di Mairago.\nAl censimento del 21 ottobre 2001 contava abitanti.\nGeografia fisica.\nIl paese \u00e8 sito a sul livello del mare.\nOrigini del nome.\nIl nome, citato in latino come \"Basiascum\", \"Basiliascum\", \"Baxeascum\" o \"Baxilascum\", potrebbe essere di derivazione germanica: la radice \"Bas-\" potrebbe infatti rimandare al tedesco \"Wasser\" \u2013 \u00abacqua\u00bb.\nStoria.\nBasiasco \u00e8 un piccolo centro rurale di antica origine, da sempre parte del territorio lodigiano.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Meleti, Corno Giovine, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. \nFu attestata per la prima volta nel XII secolo e rimase comune autonomo fino al 1757, quando fu aggregata a Mairago, seguendone le sorti.\nSociet\u00e0.\nReligione.\nLa parrocchia di Basiasco, dedicata a San Giorgio martire, \u00e8 compresa nel vicariato di San Martino in Strada della diocesi di Lodi."}
{"id": "696563", "revid": "1543377", "url": "https://it.wikipedia.org/wiki?curid=696563", "title": "Gay village", "text": "Quartiere LGBT (di inglese gay village) indica un'area urbana, spesso un intero quartiere, in cui si registra una elevata concentrazione di residenti, servizi e attivit\u00e0 commerciali LGBT.\nTra i pi\u00f9 famosi Quartieri Gay si possono citare Soho a Londra, Canal Street a Manchester, la Chueca a Madrid, il Marais di Parigi, Nollendorfplatz a Berlino, Chelsea a New York, Castro a San Francisco.\nStoria.\nIl primo quartiere gay di cui si abbia notizia \u00e8 quello di Berlino (attorno a Nollendorfplatz, nell'attuale quartiere Sch\u00f6neberg), attivo fin dagli anni venti, quando l'area di Nollendorfplatz era il centro della vita gay durante la Repubblica di Weimar.\nSuccessivamente ad Amsterdam nacque negli anni cinquanta l'attuale \"gay street\" cittadina lungo la Reguliersdwarsstraat, situata nel quartiere a luci rosse De Wallen.\nNegli Stati Uniti i primi quartieri gay (a New York e San Francisco) si svilupparono invece solo sul finire degli anni sessanta, ed in particolare dopo i moti di Stonewall del 1967..\nLa formazione ed evoluzione dei quartieri gay \u00e8 diversa a seconda delle citt\u00e0 e dei contesti in cui avviene anche se sono riscontrabili alcune fasi comuni alla maggior parte dei Gay Village\nQuartieri e strade gay nel mondo.\nIn tutto il mondo si contano decine e decine di quartieri e strade gay, qui di seguito si riportano alcune informazioni statistiche e storiche su alcuni dei principali.\nStati Uniti e Canada.\nLo storico quartiere \"The Castro\" di San Francisco, oltre ad essere il pi\u00f9 vecchio quartiere LGBT degli Stati Uniti, \u00e8 anche quello che raggruppa la pi\u00f9 grande comunit\u00e0 LGBT del Nord America ed una delle pi\u00f9 grandi del mondo, seguito dalla canadese Vancouver con i due quartieri di West End e Comercial Drive..\nSan Francisco \u00e8 anche una delle metropoli al mondo dove la percentuale di gay \u00e8 pi\u00f9 alta: oltre il 15%.\nIl quartiere gay di Los Angeles, West Hollywood, \u00e8 in realt\u00e0 una vera e propria cittadina amministrativamente autonoma situata nella Contea di Los Angeles e dove il 42% dei residenti dichiara di appartenere alla comunit\u00e0 LGBT. Quanto a percentuale di residenti LGBT, \u00e8 la prima citt\u00e0 degli USA, seguita dalla cittadina di Wilton Manor (tra Miami e Fort Lauderdale).\nA New York lo storico quartiere gay \u00e8 il Greenwich Village, anche se negli ultimi decenni un'elevata concentrazione LGBT si riscontra anche nel limitrofo quartiere di Chelsea, dove molti gay si sono trasferiti a causa degli altissimi affitti del Greenwich Village; un fenomeno analogo sta avvenendo a Chicago, dove allo storico quartiere Boystown si sta pian piano sostituendo Andersonville.\nLa citt\u00e0 di Boston \u00e8 stata la prima a legalizzare il matrimonio omosessuale e la percentuale di gay \u00e8 molto alta (oltre il 12%), per lo pi\u00f9 concentrati nel South End e nei vicini quartieri di Jamaica Plain e Roslindale.\nAltre importanti comunit\u00e0 e quartieri LGBT si trovano a Miami, Fort Lauderdale, Philadelphia, Washington D.C., Columbus, San Diego, ecc.\nIn Canada, oltre alla gi\u00e0 citata Vancouver, hanno grandi quartieri gay sia Montreal (il quartiere gay \u00e8 Le Village o The Village per gli anglofoni) che Toronto, considerata la destinazione gay per eccellenza del Canada, che conta ben ben due quartieri gay (Church e Wellesley).\nAustralia.\nLe due capitali gay australiane sono senza dubbio Sydney e Melbourne: nella prima la vita e la comunit\u00e0 LGBT si concentra nel quartiere di Darlinghurst, dove i primi locali gay aprirono negli anni settanta.\nMelbourne ha invece numerose (sebbene pi\u00f9 piccole) aree gay: Prahran, South Yarra, Collingwood, Fitzroy, Windsor e Daylesford.\nAltri quartieri gay si trovano a Brisbane e Perth.\nEuropa.\nIn Germania Berlino vanta il pi\u00f9 antico quartiere gay del mondo, attivo fin dagli anni venti nel quartiere di Sch\u00f6neberg. Anche altre citt\u00e0 tedesche hanno quartieri gay, come Amburgo con il quartiere di St. Georg e Monaco, con il quartiere di Glockenbachviertel.\nNei Paesi Bassi Amsterdam vanta una area gay risalente agli anni '50 nel quartiere a luci rosse, concentrata attorno alla \"gay street\" di Reguliersdwarsstraat .\nIn Gran Bretagna numerose citt\u00e0 hanno quartieri gay, a cominciare da Londra, dove il quartiere gay si svilupp\u00f2 attorno alla storica \"gay street\" di Old Compton Street ed occupa tutto il quartiere di Soho. A Manchester il quartiere gay si sviluppa intorno alla \"gay street\" di Canal street, a Brighton nel quartiere di Kemptown ed a Liverpool attorno a Stanley street (area ufficialmente riconosciuta dall'amministrazione comunale nel 2011.\nIn Francia, a Parigi, il quartiere Le Marais \u00e8 un vero e proprio quartiere gay (molto trendy e costoso) attivo fin dagli anni ottanta.\nIn Spagna il quartiere gay pi\u00f9 famoso \u00e8 la Chueca, diventato il punto di riferimento della Comunit\u00e0 LGBT di Madrid a partire dagli anni '90. Barcellona, pur essendo una delle mete gay spagnole pi\u00f9 rinomate, non ha un vero e proprio quartiere gay, sebbene molti locali si concentrino attorno a l'Eixample, mentre la movida gay estiva si concentra nella vicina localit\u00e0 balneare di Sitges, che d'estate diviene una vera e propria cittadina gay.\nIn Italia non esistono veri e propri quartieri gay. A Roma dal 2001 Via San Giovanni in Laterano \u00e8 diventata la \"gay street\" romana, con alcuni locali (bar, ristoranti, B&amp;B, gelateria) e la pedonalizzazione dei 300 metri attigui al Colosseo, con l'inaugurazione ufficiale della Gay Street nel 2008.\nA Milano il tentativo di creare una \"gay street\" in Via Sammartini non \u00e8 mai decollato; tuttavia, la numerosa presenza di gay residenti in citt\u00e0, gli svariati locali ed i servizi rivolti agli omosessuali, nonch\u00e9 il turismo di settore, stanno creando le basi per una comunit\u00e0 gay nella zona di Porta Venezia nella zona nord-orientale della citt\u00e0 , tant'\u00e8 che a partire dal 2018 la fermata della linea metropolitana che serve il quartiere \u00e8 totalmente adornata di colori rainbow. In particolare, punto di incontro di ragazzi e uomini omosessuali, negli ultimi anni, \u00e8 divenuta Via Lecco, nel suddetto quartiere di Porta Venezia."}
{"id": "696564", "revid": "76655", "url": "https://it.wikipedia.org/wiki?curid=696564", "title": "Neo-fascismo", "text": ""}
{"id": "696565", "revid": "916580", "url": "https://it.wikipedia.org/wiki?curid=696565", "title": "Segno (matematica)", "text": "In algebra il segno \u00e8 una propriet\u00e0 che esprime l'ordine di un numero reale rispetto allo zero.\nDi un numero reale \"x\" si dice che esso ha segno pi\u00f9 o che \u00e8 \"positivo\" se vale la relazione \"x\"\u00a0&gt;\u00a00; si dice invece che \"x\" ha segno meno o che \u00e8 \"negativo\" quando vale \"x\"\u00a0&lt;\u00a00.\nNel caso di \"x\"\u00a0=\u00a00 si dice che \"x\" \u00e8 \"neutro\": allora il segno non \u00e8 definito.\nNotazione.\nPer la notazione matematica del segno si usano i simboli + (\"pi\u00f9\") e - (\"meno\"): il segno \u00e8 seguito immediatamente dal valore assoluto del numero.\nSe il segno non \u00e8 espresso davanti a un numero diverso da zero, il numero s'intende positivo.\nVa rilevato che i simboli + e - sono usati in matematica anche con altri significati, per esempio per notare le operazioni di addizione e sottrazione\noppure per distinguere i limiti destro e sinistro di una funzione in un punto di accumulazione\nIn questi casi l'uso dei simboli matematici non \u00e8 legato al segno di un numero. Si parla qui di \"segno\" nel senso comune di \"simbolo\" o \"carattere tipografico\".\nIl simbolo \u00b1 (\"pi\u00f9 o meno\") nelle espressioni matematiche indica che due valori di segno opposto sono entrambi validi.\nSegno di una funzione.\nIl concetto di segno si estende naturalmente all'ambito delle funzioni. Il segno di una funzione \"f\" in un intervallo \"I\" \u00e8 per definizione quello comune ad ogni valore che la funzione assume nell'intervallo.\nNell'analisi matematica, lo studio del segno di una funzione \u00e8 particolarmente utile per tracciarne il grafico.\nSe \"f\"(\"x\") \u00e8 una funzione continua in un dato intervallo, i valori di \"x\" per cui \"f\"(\"x\") cambia di segno sono le ascisse dei punti in cui il grafico della funzione interseca l'asse delle \"x\", e dunque soluzioni dell'equazione \"f\"(\"x\")\u00a0=\u00a00.\nUlteriori indicazioni sull'andamento di una funzione continua si possono ricavare studiando il segno della sua derivata, quando questa esiste. Dalla definizione matematica di monotonia si evince che una funzione continua e derivabile in un intervallo \u00e8 strettamente crescente solo se la sua derivata \u00e8 positiva; la funzione \u00e8 invece strettamente decrescente negli intervalli dove la sua derivata \u00e8 negativa.\nApplicazioni pratiche.\nPer alcune applicazioni pratiche legate alla fisica \u00e8 interessante conoscere il segno di una grandezza anche quando il valore esatto non \u00e8 noto: considerando per esempio che le cariche elettriche di segno uguale si respingono e le cariche di segno opposto si attraggono si pu\u00f2 in certi casi prevedere il comportamento di un sistema senza misurarne le caratteristiche rilevanti."}
{"id": "696566", "revid": "1718925", "url": "https://it.wikipedia.org/wiki?curid=696566", "title": "Conservatorismo liberale", "text": "Il conservatorismo liberale \u00e8 una variante del conservatorismo che incorpora posizioni liberali in campo economico, talvolta liberiste pure, ed etico-sociale. \nSuoi capisaldi sono la difesa della propriet\u00e0 privata, del libero mercato, dell'importanza nella societ\u00e0 della famiglia, di un welfare limitato, della democrazia, di una spesa pubblica ridotta e di servizi pubblici limitati, con talvolta delle aperture su alcuni diritti civili. Tali caratteristiche lo rendono quindi diverso da quello di stampo nazionale.\n\u00c8 un'ideologia che incorpora la visione classico-liberale dell'interventismo economico, secondo cui gli individui dovrebbero essere liberi di partecipare al mercato e generare ricchezza senza l'interferenza del governo. \nEsiste anche una tendenza del liberalismo, il liberalismo conservatore, che tende ad essere strettamente collegata con l'idea economica di liberismo e che quindi si colloca su un versante conservatore all'interno del movimento liberale: le due tendenze non vanno comunque confuse dato che, se la prima \u00e8 parte del movimento conservatore, la seconda \u00e8 pieno diritto nel liberalismo.\nIn origine, i liberal conservatori sono stati portatori di una visione meno tradizionalista e, contemporaneamente, meno scettica del libero mercato rispetto a quella del cristianesimo democratico. \nA seguito del processo di secolarizzazione, tuttavia, numerosi partiti democristiani europei hanno assunto una postura liberal conservatrice, mentre alcuni soggetti liberali dell'Europa settentrionale si sono avvicinati a posizioni maggiormente \"sociali\" in campo economico. Questi valori, certamente moderni, sono espressi e garantiti dal centro-destra del Partito Popolare Europeo , mentre in Italia i principali soggetti ad esso ispirati sono Forza Italia, Identit\u00e0 e Azione, Noi con l'Italia e Coraggio Italia. \nA livello culturale contribuiscono la \"Fondazione Magna Carta\" e l'Occidentale. \nUn caso particolare riguarda gli Stati Uniti, dove i liberal conservatori utilizzano il termine \"conservative\" mentre il termine \"liberal\" \u00e8 utilizzato in riferimento a un movimento progressista dalle caratteristiche simili alla socialdemocrazia europea contemporanea. Il conservatorismo americano, precisamente, combina l'individualismo economico dei liberali classici con una forma di conservatorismo alla Edmund Burke , che \u00e8 diventato parte della tradizione conservatrice statunitense grazie al contributo di personaggi e autori quali Friedrich von Hayek, Frank Meyer, Milton Friedman, Russell Kirk, William Buckley, Barry Goldwater."}
{"id": "696567", "revid": "1684799", "url": "https://it.wikipedia.org/wiki?curid=696567", "title": "R\u00edo Cuarto (Argentina)", "text": "R\u00edo Cuarto \u00e8 una citt\u00e0 dell'Argentina nella provincia di C\u00f3rdoba. Situata nella parte meridionale della provincia, 197 km a sud della capitale provinciale, conta circa 144.000 abitanti (\u00e8 la citt\u00e0 pi\u00f9 grande della provincia dopo C\u00f3rdoba) ed \u00e8 un importante nodo economico-commerciale ed agricolo.\nGeografia fisica.\nSorge sulle rive dell'omonimo fiume.\nStoria.\nFu fondata nel 1876 come \"Villa de la Concepci\u00f3n del R\u00edo Cuarto\" dall'allora governatore Rafael de Sobremonte. L'inno della cita \u00e8 \"Villa Heroica\", del cantante e scrittore Jorge Torres Velez\nMonumenti e luoghi d'interesse.\nIn un'area vicino a Rio Cuarto sorge un campo di crateri. Consiste in un gruppo di depressioni che sono fonte di discussione tra gli esperti sulla causa della loro origine: meteorica secondo alcuni, erosioni eoliche del terreno, che formano molte strutture simili in quella regione, secondo altri."}
{"id": "696568", "revid": "76655", "url": "https://it.wikipedia.org/wiki?curid=696568", "title": "Liberal-conservatorismo", "text": ""}
{"id": "696571", "revid": "15756", "url": "https://it.wikipedia.org/wiki?curid=696571", "title": "Proteo", "text": "Proteo () \u00e8 un personaggio della mitologia greca. Era una divinit\u00e0 del mare, dei fiumi e delle distese d'acqua nonch\u00e9 oracolo e mutaforma.\nGenealogia.\nFiglio di Poseidone, sua madre \u00e8 identificata con Fenice (\"Phoenice\"), figlia del re di Fenicia Fenice (\"Phoenix\").\nGli sono assegnati diversi figli: fu padre di Cabeiro, Idotea, Poligono e Telegono ed Eioneo. Euripide nella tragedia \"Elena\" aggiunge Teoclimeno, chiama Idotea \"Eidoteonoe\" e cita come madre Psamate, mentre Licofrone nel poema Alessandra aggiunge due figli (innominati) avuti dalla sposa-sorella Torone.\nMitologia.\nProteo, dalla lingua greca \"\u03c0\u03c1\u1ff6\u03c4\u03bf\u03c2\" (protos) significa \"primo\", cos\u00ec come \"\u03c0\u03c1\u03c9\u03c4\u03cc\u03b3\u03bf\u03bd\u03bf\u03c2\" (protogonos) significa \"primordiale\" o anche \"nato per primo\".\nEra una divinit\u00e0 in grado di scrutare attraverso la profondit\u00e0 del mare e di predire il futuro a chi fosse stato in grado di catturarlo ed \u00e8 spesso associato all'isola egiziana di Faro (dove sorvegliava le foche di Poseidone) o all'isola greca di Lemno.\nL'origine egiziana.\nProteo potrebbe essere una trasposizione verso la mitologia greca di una pi\u00f9 antica divinit\u00e0 fenicia in quanto sull'isola di Faro (il luogo dove viveva e dove Menelao lo cattur\u00f2 nell'Odissea) esisteva una colonia commerciale fenicia. \nDiodoro osserva che solo i Greci lo chiamavano Proteo mentre gli Egizi lo chiamavano Cetes.\nPi\u00f9 di un autore comunque scrive che Proteo era un egiziano (od anche un re d'Egitto), ma che and\u00f2 in Tracia e prese in moglie Torone. Ma poich\u00e9 i suoi due figli erano violenti e furono uccisi da Eracle, dispiaciuto chiese a suo padre Poseidone di riportarlo in Egitto. Poseidone quindi, acconsentendo alla preghiera del figlio gener\u00f2 una voragine a Pallene dentro a cui gli fu possibile passare sotto al mare e ritornare in Egitto.\nNell'Odissea.\nOmero racconta che \"Proteo d'Egitto, l'immortale vecchio del mare che non mente mai, che suona il profondo in tutte le sue profondit\u00e0 ed \u00e8 servo di Poseidone\" soleva uscire dal mare a mezzogiorno per sdraiarsi a sonnecchiare all'ombra delle rocce e che chi desiderava conoscere il proprio destino, doveva avvicinarsi a lui a quell'ora per coglierlo nel sonno. Era necessaria la forza per trattenerlo poich\u00e9 Proteo era un muta forma e quindi in grado di assumere qualsiasi sembianza od aspetto. \nMenelao infatti, di ritorno dalla guerra di Troia e dopo averlo catturato, lo vide trasformarsi in un leone, un serpente, un leopardo, un maiale, persino in semplice acqua ed ancora diventare un albero prima di riprendere la forma umana e predirgli il futuro. Dall'incontro fra Menelao e Proteo prende spunto anche uno dei \"Dialoghi marini\" dell'autore greco Luciano di Samosata.\nVirgilio.\nVirgilio nelle Georgiche menziona pi\u00f9 volte Proteo (ma lo posiziona a Scarpanto) ed aggiunge che attraversa i mari su un carro trainato da ippocampi mentre rivisita i paradisi di Tessaglia e della sua nativa Pellene.\nProteo ad oggi.\nDalla sua capacit\u00e0 di trasfigurarsi scaturisce il termine proteiforme, che sta a indicare un essere in grado di mutare la propria forma in ogni momento, oppure l'accezione \"proteo\" riferita a una persona che cambia spesso opinioni o parola, per cui di un uomo variabile si dice che \"\u00e8 un Proteo\".\nDa questo personaggio mitologico deriva anche la cosiddetta sindrome di Proteo, una malattia rarissima che comporta deformazioni estese a causa di anomalie della crescita di parti del corpo.\nNei fumetti degli X-Men appare spesso un personaggio chiamato Proteus: sebbene il \"villain\" non sia un mutaforma ma si trasferisca di corpo in corpo, ha adottato comunque il nome della divinit\u00e0. \nNel film The Lighthouse il personaggio interpretato da Willem Defoe appare in un'allucinazione del protagonista, interpretato da Robert Pattinson, nelle sembianze di Proteo."}
{"id": "696572", "revid": "75775", "url": "https://it.wikipedia.org/wiki?curid=696572", "title": "Star Trek Deep Space Nine", "text": ""}
{"id": "696574", "revid": "486946", "url": "https://it.wikipedia.org/wiki?curid=696574", "title": "Parco Regionale Sirente Velino", "text": ""}
{"id": "696576", "revid": "339392", "url": "https://it.wikipedia.org/wiki?curid=696576", "title": "Humber FFV", "text": ""}
{"id": "696577", "revid": "339392", "url": "https://it.wikipedia.org/wiki?curid=696577", "title": "K-61", "text": ""}
{"id": "696578", "revid": "77358", "url": "https://it.wikipedia.org/wiki?curid=696578", "title": "Secondo assedio di Costantinopoli", "text": ""}
{"id": "696579", "revid": "834", "url": "https://it.wikipedia.org/wiki?curid=696579", "title": "Urania (Manzoni)", "text": ""}
{"id": "696582", "revid": "339392", "url": "https://it.wikipedia.org/wiki?curid=696582", "title": "LARC-15", "text": ""}
{"id": "696585", "revid": "339392", "url": "https://it.wikipedia.org/wiki?curid=696585", "title": "LARC-5", "text": ""}
{"id": "696587", "revid": "161374", "url": "https://it.wikipedia.org/wiki?curid=696587", "title": "LVTP-5", "text": ""}
{"id": "696588", "revid": "228587", "url": "https://it.wikipedia.org/wiki?curid=696588", "title": "Cge", "text": ""}
{"id": "696589", "revid": "54765", "url": "https://it.wikipedia.org/wiki?curid=696589", "title": "Nikolaj Ezov", "text": ""}
{"id": "696593", "revid": "36426", "url": "https://it.wikipedia.org/wiki?curid=696593", "title": "Stanga", "text": ""}
{"id": "696594", "revid": "339392", "url": "https://it.wikipedia.org/wiki?curid=696594", "title": "M8/M20", "text": ""}
{"id": "696595", "revid": "5585923", "url": "https://it.wikipedia.org/wiki?curid=696595", "title": "Dandelin", "text": ""}
{"id": "696599", "revid": "729019", "url": "https://it.wikipedia.org/wiki?curid=696599", "title": "Battaglia di Tunisi (255 a.C.)", "text": "La battaglia di Tunisi combattuta fra Romani e Cartaginesi nel maggio del 255 a.C. nel quadro della prima guerra punica, e vide la vittoria cartaginese sul contingente romano.\nNon va confusa con l'assedio di Tunisi del 238 a.C., avvenuto nel corso della Rivolta dei mercenari.\nSituazione.\nCon la battaglia di Adys i Romani avevano sferrato un colpo decisivo alla resistenza di Cartagine. Il console romano Marco Atilio Regolo, secondo gli ordini di Roma, era rimasto in Africa per portare avanti la campagna di invasione. Il collega Lucio Manlio Vulsone Longo era rientrato in patria e vi aveva celebrato il trionfo per la vittoria al largo di Capo Ecnomo. Per di pi\u00f9 stava per scadere il mandato annuale concesso ai consoli: Regolo - che era \"consul suffectus\" - supplente - per la morte in carica di Quinto Cedicio - sarebbe stato sostituito da un nuovo collega e costretto a rientrare a Roma senza aver concluso la guerra, o senza una vittoria clamorosa, e quindi senza il diritto al trionfo.\nLa soluzione migliore per Regolo era quella di concludere la pace approfittando della debolezza di Cartagine. Il senato cartaginese non era contrario e mand\u00f2 i suoi ambasciatori. Le condizioni poste da Regolo erano per\u00f2 talmente dure che gli ambasciatori non solo non le accettarono ma quasi si rifiutarono di ascoltare. Comunque, riportarono le condizioni al loro Senato.\nAbbastanza inusuale che un generale (e politico), pur sapendo di avere la necessit\u00e0 \"politica\" di chiudere la guerra, non abbia cercato di raggiungere un accordo. Regolo era il classico \"uomo tutto d'un pezzo\" (come dimostrer\u00e0 qualche anno dopo) ma forse, ebbero un peso anche le richieste che giungevano da Roma e che lasciavano al console poco spazio per la trattativa. De Sanctis sottolinea come Roma volesse il totale controllo della Sicilia; Cartagine voleva mantenere alcune basi come Lilibeo e Palermo. A queste condizioni, la pace poteva essere stipulata solo a seguito di una vittoria definitiva.\nSantippo.\nIn questa situazione di stallo, ritorn\u00f2 a Cartagine un reclutatore di mercenari che era stato mandato in Grecia. Con lui moltissimi soldati e un certo Santippo, uno spartano che aveva ricevuto un'educazione militare degna della fama di quella citt\u00e0. Santippo analizzando le battaglie di Cartagine si accorse velocemente che la responsabilit\u00e0 non era delle truppe ma dei comandanti che non avevano saputo sfruttare appieno quelle forze che erano state messe a loro disposizione. I Cartaginesi, per dirla con Polibio, \"non erano stati sconfitti dai Romani ma da s\u00e9 stessi\". I maggiorenti della citt\u00e0, venuti a sapere di queste dichiarazioni convocarono lo stratego e Santippo dimostr\u00f2 che se le operazioni fossero state svolte in pianura Cartagine avrebbe potuto facilmente resistere e anche vincere.\nL'esercito cartaginese fu messo sotto la sua guida e lo spartano rialz\u00f2 il morale delle truppe e dei cittadini con manovre fuori dalle mura. I risultati furono incoraggianti e, rincuorate, le truppe cartaginesi partirono per la controffensiva. Erano circa 12.000 fanti, 4.000 cavalieri e 100 elefanti. I Romani, quando videro che i nemici si avvicinavano sul terreno pianeggiante, pur perplessi per la novit\u00e0 non rifuggirono dal contatto. Si accamparono a circa 10 stadi (meno di 2\u00a0km).\nLa battaglia.\nLe truppe cartaginesi chiedevano a gran voce di essere portate in battaglia, i comandanti, vedendone l'ardore si affidarono a Santippo per la decisione. E Santippo schier\u00f2 l'esercito. La battaglia fu combattuta presso le rive del fiume Bagradas (oggi noto come \"Medjerda\").\nIn prima fila furono disposti gli elefanti, come massa d'urto per spezzare le file romane. Dietro a questi a distanza opportuna veniva la falange cartaginese. Questa falange era la sola forza terrestre composta da cittadini di Cartagine e veniva formata in caso di estrema necessit\u00e0; l'esercito cartaginese era, per lo pi\u00f9 composto da mercenari. All'ala destra Santippo dispose appunto i mercenari dotati di armamento pesante pi\u00f9 lenti e possenti. Quelli pi\u00f9 \"mobili\" e i cavalieri furono posti davanti a ciascuna delle due ali.\nLa disposizione delle legioni di Attilio Regolo fu decisa in funzione degli elefanti. I veliti furono posti davanti; rinforzati dietro da molte linee di fanteria. I cavalieri furono disposti, al solito, sulle ali. Lo schieramento romano fu cos\u00ec pi\u00f9 profondo per poter resistere all'urto dei possenti animali ma pi\u00f9 stretto. Questo fu determinante per l'azione della micidiale cavalleria cartaginese.\nAll'inizio delle ostilit\u00e0 la cavalleria romana surclassata numericamente da quella nemica cess\u00f2 ogni resistenza e scomparve dalla scena bellica. La tetragona fanteria legionaria resistette. L'ala sinistra della fanteria romana, in parte per evitare gli elefanti, in parte perch\u00e9 consideravano i mercenari un nemico pi\u00f9 facile si scagli\u00f2 contro questi. In effetti i mercenari volsero rapidamente in fuga e furono inseguiti fino al campo. Il resto dell'esercito che si trov\u00f2 a fronteggiare gli elefanti pur con considerevoli perdite per un po' resistette all'urto. Le forze romane, per\u00f2, si trovarono circondate dalla cavalleria cartaginese che non aveva trovato praticamente resistenza e furono costrette a coprirsi anche alle spalle diminuendo la resistenza sul fronte. Inoltre gli elefanti riuscivano a compiere un vero e proprio massacro calpestando i malcapitati fanti e quei pochi di loro che riuscirono a filtrare e a passare dietro la linea degli enormi animali trovarono ad attenderli la falange cartaginese, ancora fresca, intatta e compatta. Fu un massacro.\nI legionari si diedero alla fuga ma, essendo il terreno pianeggiante, furono raggiunti dai cavalieri o dagli elefanti e uccisi. Secondo Polibio circa cinquecento romani che -assieme al console- erano riusciti a sganciarsi furono in seguito catturati. Le perdite cartaginesi furono di 800 mercenari, quelli disposti all'ala sinistra e sgominati dai Romani. I componenti dell'ala destra romana, che li avevano messi in fuga, a causa dell'inseguimento si trovarono fuori dalla battaglia e si salvarono. Erano circa 2.000.\nDopo lo scontro.\nI resti delle truppe romane che avevano avuto la fortuna di salvarsi, trovarono rifugio nella citt\u00e0 di Aspide, conquistata l'anno precedente, dove era rimasta anche una guarnigione. Roma, avuta la notizia, organizz\u00f2 una flotta di soccorso di trecentocinquanta navi comandata da Marco Emilio Paolo e Servio Fulvio Petino Nobiliore.\nI Cartaginesi, spogliati i morti, tornarono in citt\u00e0 con il morale alle stelle, avendo conquistato un buon bottino, molti prigionieri e perfino il console. Dopo aver festeggiato e ringraziato gli d\u00e8i si accinsero ad assediare Aspide per eliminare tutti i nemici sul territorio. Aspide non cadde e Cartagine organizz\u00f2 una flotta di duecento navi per contrastare quella romana che veniva in soccorso.\nLe flotte si scontrarono al largo del Capo Ermeo, la flotta cartaginese ebbe la peggio e ben 114 navi -complete di equipaggio- furono catturate dai romani. La flotta romana raccolse i superstiti concentrati ad Aspide e fece vela verso la Sicilia. Se le cifre fornite da Polibio sono vere, questa battaglia sarebbe pi\u00f9 importante di quella di Capo Ecnomo. Diodoro parla di perdite cartaginesi limitate a sole 24 navi.\nSantippo, lucidamente, lasci\u00f2 Cartagine al massimo della gloria e torn\u00f2 a Sparta, ben sapendo che non avrebbe potuto resistere a lungo al comando dell'esercito cartaginese, intriso di legami politici e familiari. Diodoro (XXIII, 16) afferma che i Cartaginesi - o almeno una loro fazione- fecero naufragare la nave che lo riportava in Grecia."}
{"id": "696600", "revid": "2150520", "url": "https://it.wikipedia.org/wiki?curid=696600", "title": "K\u016brma", "text": "K\u016brma (devan\u0101gar\u012b: \u0915\u0942\u0930\u094d\u092e; \"tartaruga\") \u00e8 un avatara della divinit\u00e0 ind\u00f9 Visn\u00f9.\nFonti.\nLe caratteristiche e le vicende inerenti all'avatara K\u016brma sono narrate in particolar modo nei \"Bh\u0101gavata Pur\u0101\u1e47a\" (VIII), \"Agni Pur\u0101\u1e47a\" (III), \"K\u016brma Pur\u0101\u1e47a\" (259), \"Vi\u1e63\u1e47u Pur\u0101\u1e47a\" (I,9), \"Padma Pur\u0101\u1e47a\" (VI, 259); anche se una prima menzione della divina incarnazione nella tartaruga la si riscontra nel pi\u00f9 antico \"\u015aatapatha Br\u0101hma\u1e47a\" (VII, 5, 1) ripreso poi nel \"Mah\u0101bh\u0101rata\" (I, 18) e nel \"R\u0101m\u0101ya\u1e47a\" (I, 45).\nMito.\nQuando Deva e Asura unirono le loro forze per zangolare (\"samudramathana\") l'Oceano di Latte (\"K\u1e63\u012broda\") per ottenere il nettare dell'immortalit\u00e0 (\"am\u1e5bta\"), utilizzarono il monte Meru (\"Bh\u0101gavata Pur\u0101\u1e47a\" VIII, 7) come possente zangola e il serpente cosmico V\u0101suki per la zangolatura. Ma non trovando dove poggiare la zangola cosmica, si disperarono, allora Visn\u00f9 prese la forma di enorme tartaruga sulla cui corazza le divinit\u00e0 poggiarono la zangola.\nAppaiono quindi Lak\u1e63m\u012b, V\u0101ru\u1e47\u012b, il \"soma\", le \"apsaras\", il divino cavallo Uccai\u1e25\u015bravas, la sacra pietra preziosa Kausthuba, l'albero celestiale P\u0101rij\u0101ta, la mucca Surabhi, l'elefante Air\u0101vata, la conchiglia da guerra P\u0101\u00f1cajanya, l'arco \u015a\u0101r\u1e47ga e il mortale veleno \"h\u0101l\u0101hala\" (\"Bh\u0101gavata Pur\u0101\u1e47a\", VIII, 8; \"Mah\u0101bh\u0101rata\", I, 18, 48-53; \"R\u0101m\u0101ya\u1e47a\", I, 45)."}
{"id": "696603", "revid": "729019", "url": "https://it.wikipedia.org/wiki?curid=696603", "title": "M20 (trasporto truppe)", "text": "Il M20 Armoured Utility Car (veicolo multiuso blindato) fu un veicolo ruotato derivato dall'autoblindo M8, impiegato principalmente per l'esplorazione e come piattaforma di comando, oltre che come trasporto truppe, utilizzato dall'esercito degli Stati Uniti nel corso della Seconda guerra mondiale. Praticamente fu utilizzato sui fronti di guerra europei solo dagli Stati Uniti e dalla Francia Libera. Dopo la Seconda guerra mondiale fu fornito a diversi alleati degli Stati Uniti, rimase in servizio in alcuni eserciti fino all'inizio degli anni '90 del XX secolo. Nel corso della guerra furono costruiti 3680 veicoli.\nLo sviluppo.\nAll'inizio della Seconda guerra mondiale l'US Army (Esercito Americano) non aveva in linea autoblindo (\"armoured car\") ma solo veicoli da ricognizione (\"scout car\"). Per ovviare a questa carenza nel 1941 l'esercito cominci\u00f2 a studiare nuovi modelli di autoblindo, in parte per soddisfare le sue esigenze ed in parte per quelle degli alleati britannici. Il primo modello di autobliando studiato fu l'M8, destinata ad essere usata come veicolo cacciacarri ruotato. I requisiti fondamentali per l'M8 erano: velocit\u00e0 e capacit\u00e0 di movimento su terreno vario elevate, trazione 6x6 (sei ruote, tutte motrici), silhouette bassa, peso limitato, armamento da 37\u00a0mm. Per questo furono approntati due prototipi (T22 dalla Ford e T23 dalla Fargo Crysler) su richiesta ed un terzo (T21) come \"private venture\" della Studebaker. Gi\u00e0 all'inizio del 1942 apparve chiara l'insufficienza del cannone da 37 mm come arma anticarro, quindi il ruolo dell'M8 fu spostato alla ricognizione a favore dei battaglioni mobili anticarro e delle unit\u00e0 di cavalleria, e nel marzo di quell'anno il fu ridesignato come autoblindo leggera (\"light armoured car\"). Il veicolo prescelto, dopo una serie di prove durate solo due mesi, fu il T22 della Ford. I problemi tecnici (particolarmente il basso rapporto potenza/peso) portarono ad una revisione del progetto del mezzo, che fu accettato (T22E2) il 19 maggio 1942 come \"M8 Light Armoured Car\".\nLe richieste del Comando cacciacarri erano di avere sullo stesso scafo dell'M8, oltre al veicolo base, anche un veicolo comando, un veicolo blindato trasporto personale e un veicolo contraerei. Sulla base di queste richieste furono sviluppati:\nBen presto fu chiaro che le esigenze del T26 e del T20 erano tanto simili che non era necessario costruire due veicoli differenti, quindi il progetti furono unificati per produrre un veicolo unico, denominato inizialmente \"M10 Armoured Utility Car\" (veicolo multiuso blindato), ma successivamente, dato che nei battaglioni di cacciacarri, cui era destinato il veicolo esisteva gi\u00e0 l'M10 Wolverine il veicolo trasporto truppe fu rinominato \"M20 Armoured Utility Car\". Il veicolo fu approvato e standardizzato il 6 maggio 1943.\nApparve chiaro che l'uso del veicolo, spesso utilizzato nelle retrovie, non richiedeva sempre la presenza della mitragliatrice M2 Browning 12,7 mm, quindi a partire dall'agosto 1943 non fu pi\u00f9 richiesto il montaggio di questa. Fin dall'inizio del 1944, quindi fu iniziato lo studio della possibilit\u00e0 di montare la mitragliatrice su un supporto da anello, i primi studi furono per il supporto di una affusto binato T86, studi che dimostrarono soprattutto la superiorit\u00e0 di questo supporto sul supporto standard M49. Da questi studi fu sviluppato un supporto ad anello per arma singola, inizialmente denominato T106 e standardizzato come M66.\nLa tecnica.\nL'M20 aveva uno scafo saldato, diviso in tre compartimenti: guidatore, vano per il trasporto e vano motore, con la parte anteriore a cuneo e la parte posteriore piana, aperta per le grigliature di raffreddamento del motore (posteriore). Il motore era un Hercules JXD con 6 cilindri in linea, cilindrata 5244\u00a0cm\u00b3 (320 cu in), che usava benzina a 70 ottani. Il meccanismo di trasmissione, operante su tutti e tre gli assi, era basato su componenti commerciali. Le marce erano quattro avanti e due retromarce, con la possibilit\u00e0 di riduzione per il movimento fuori strada. La trazione era su 6 ruote con sospensione a balestre.\nNel vano trasporto potevano trovare posto fino a sette uomini equipaggiati o, nel caso che i sedili fossero rimossi, 1360\u00a0kg (3000\u00a0lb) di carico. Il veicolo era previsto come disarmato, ma fin dalla produzione iniziale fu previsto un binario che correva attorno al vano di carico per il supporto di una mitragliatrice M2 Browning 12,7 mm. Nei vani della parte destinata al trasporto era previsto il posto per le armi individuali e per un bazooka.\nLa dotazione di radio poteva essere di una (veicoli per i battaglioni cacciacarri) o due radio (veicoli per la cavalleria).\nL'equipaggio di 2 uomini era su: guidatore ed assistente guidatore (nei due sedili nella parte anteriore dello scafo).\nUtilizzo nella Seconda guerra mondiale.\nGli M20 furono schierati principalmente nei battaglioni cacciacarri, con 30 veicoli per battaglione con compiti sia di veicolo comando si come veicoli trasporto truppe, nei battaglioni anticarro con artiglieria trainato erano presenti 10 di questi veicoli con compiti analoghi.\nI primi M20 operarono in Italia con gli otto battaglioni cacciacarri stanziati su quel fronte, tuttavia, dato che il fronte italiano non aveva un'alta priorit\u00e0 per l'esercito statunitense, molto spesso questi veicoli furono sostituiti nell'impiego dai semicingolati M2. In tutta la campagna sul fronte italiano furono persi 72 M20 per la maggior parte nel 1945, soprattutto a causa di mine.\nNell'ETO gli M20 operarono per tutta la campagna in stretta collaborazione con le autoblindo M8, subendo la perdita di 446 veicoli, con un picco di 277 veicoli nel dicembre 1944. Un M20 fu modificato in modo da poter essere utilizzato come veicolo comando dal Generale Patton.\nNel teatro di operazioni del Pacifico (PTO) gli M20 furono usati in piccolo numero, particolarmente nei combattimenti nelle Filippine e ad Okinawa dall'esercito. Non operarono mai con i marines.\nL'unico utilizzatore dell'M20 (escluso l'esercito americano) furono le forze della Francia Libera, con 205 veicoli.\nUtilizzo successivo alla Seconda guerra mondiale.\nLa maggior parte degli M20 presenti in Europa fu assegnata alla \"US Constabulary force\" (forze di polizia statunitensi), forza militare destinata essenzialmente al controllo delle frontiere tedesche, fino al dicembre 1952.\nSuccessivamente gli M20 furono utilizzati nella guerra di Corea con l'esercito statunitense.\nInvece gli M20 furono ampiamente usati dalla Francia nella guerra d'Indocina, inquadrati nella \"2me Division Blind\u00e8e\".\nDopo la guerra di Corea la M8 fu ritirata dal servizio attivo nell'esercito statunitense, ed insieme ad essa fu ritirato l'M20, dato che non aveva senso lasciare aperta una linea logistica solo per quel veicolo. Comunque una certa quantit\u00e0 di M20 fu ceduta ad alcune nazioni della NATO: Belgio, Norvegia, Germania, Italia, Portogallo, Grecia e Turchia e neutrali: Austria e Jugoslavia. Nel corso degli anni '50 e '60 furono date in gran quantit\u00e0 a nazioni dell'America Latina, Asia e Africa: Colombia, El Salvador, Guatemala, Haiti, Giamaica, Messico, Per\u00f9, Venezuela, Brasile, Etiopia, Iran, Marocco, Arabia Saudita, Taiwan, Thailandia, Tunisia. Un ulteriore fornitore fu la Francia, soprattutto sul mercato africano.\nInfine non si pu\u00f2 trascurare che un buon numero di M8 ed M20 \u00e8 stato acquistato (disarmato) da collezionisti privati ed in alcuni casi restaurato con risultati notevolmente brillanti."}
{"id": "696607", "revid": "339392", "url": "https://it.wikipedia.org/wiki?curid=696607", "title": "Mercedes-Benz 340", "text": ""}
{"id": "696608", "revid": "339392", "url": "https://it.wikipedia.org/wiki?curid=696608", "title": "Mercedes Benz 340 (trasporto)", "text": ""}
{"id": "696612", "revid": "339392", "url": "https://it.wikipedia.org/wiki?curid=696612", "title": "Mercedes Benz 340", "text": ""}
{"id": "696618", "revid": "2195494", "url": "https://it.wikipedia.org/wiki?curid=696618", "title": "Provincia di Pola", "text": "La provincia dell'Istria o provincia di Pola \u00e8 stata una provincia italiana esistita dal 1923 al 1947. La sua targa automobilistica fu PL.\nNel 1938 la provincia era divisa in 42 comuni e aveva una superficie di 3.718,30\u00a0km\u00b2 con una popolazione di 294.492 abitanti e una densit\u00e0 di 80 ab./km\u00b2. Essendo stata istituita in et\u00e0 fascista, la Provincia di Pola non ebbe mai un suo consiglio provinciale n\u00e9 un presidente della provincia.\nTutti i comuni che facevano parte della Provincia di Pola al momento della sua soppressione fanno oggi parte della Croazia, ad eccezione di Capodistria con Maresego, Monte di Capodistria e Villa Decani, Erpelle-Cosina, Isola d'Istria e Pirano, appartenenti alla Slovenia.\nStoria.\nLa Provincia di Pola fu creata nel 1923 tramite regio decreto 18 gennaio 1923 n\u00b053, a seguito dell'annessione dell'Istria all'Italia sancita dal Trattato di Rapallo (1920), cancellando il previgente Margraviato d'Istria del quale eredit\u00f2 quasi lo stesso territorio. Ad essa appartenevano anche le isole del Quarnaro, Cherso e Lussino. A quel tempo comprendeva tutti i comuni istriani con l'eccezione di Muggia e altri piccoli comuni assegnati alla provincia di Trieste. La scelta di Pola come capoluogo, in luogo di Parenzo sede del margraviato, fu operata in ossequio alla retorica politica di espansione marinara del fascismo. Nel 1924 il circondario di Volosca-Abbazia, esclusi i comuni di Castelnuovo d'Istria e Matteria, fu ceduto alla nuova provincia di Fiume.\nAl momento dell'assegnazione delle sigle delle targhe automobilistiche con la riforma del codice della strada nel 1927, alla provincia di Pola fu assegnata la sigla PL. Il principale quotidiano era pubblicato a Pola e si chiamava \"Il Corriere Istriano\". Nel 1928 i comuni di Castelnuovo d'Istria e Matteria furono distaccati dalla provincia di Pola e assegnati a quella di Fiume.\nNel 1943 la provincia pass\u00f2 sotto il controllo della Wehrmacht che impose di affiancare al Capo della Provincia Ludovico Artusi un viceprefetto croato, Bogdan Mogorovic.\nNel 1945 la provincia pass\u00f2 sotto l'occupazione dei comunisti titini che il 5 maggio ne proclamarono l'annessione alla Jugoslavia senza attendere i dovuti atti di diritto internazionale: tuttavia la reazione alleata costrinse i militari jugoslavi ad abbandonare almeno il capoluogo, sottoposto alla gestione diretta dell'AMGOT tramite un comandante distrettuale.\nSuddivisione amministrativa.\nAll'atto dell'istituzione, la provincia era suddivisa in 6 circondari, a loro volta suddivisi in 15 mandamenti e 60 comuni, ricalcando sostanzialmente la ripartizione del vecchio margraviato: spicca infatti l'alto numero di circondari, del tutto fuori media, che tradiva il fatto di essere stati ricavati dai precedenti e pi\u00f9 ristretti distretti austriaci. In seguito all'istituzione della Provincia di Fiume, il circondario di Volosca-Abbazia, esclusi i comuni di Matteria e Castelnuovo d'Istria, venne assegnato a quella provincia portando il numero dei comuni a 42.\nGli anni successivi portarono nuove modificazioni. Nel 1924 da Ossero fu staccata Neresine. Nel 1928 il comune di Draguccio fu annesso a Pisino. Nello stesso anno il governo ripens\u00f2 la sua decisione su Matteria e Castelnuovo d'Istria, che vennero spostate in Provincia di Fiume. Ai 40 comuni residui, negli anni Trenta ne vennero aggiunti due nuovi, ossia la nuova localit\u00e0 turistica di Brioni Maggiore e quella mineraria di Arsia, chiudendo il totale dei municipi a quota 42.\nGeografia.\nMonti.\nMonti oltre i 1000\u00a0m\nInfrastrutture.\nStrade.\nLa provincia era percorsa dalle seguenti strade statali:\nDemografia.\nSotto il Regno d'Italia gli abitanti della provincia di Pola erano in maggioranza etnicamente italiani. Il censimento del 1921 rilev\u00f2 le seguenti presenze: 199.942 italiani (67%) e 90.262 croati (23%), pi\u00f9 un 9% fra tedeschi e sloveni, principalmente ex-dipendenti pubblici austriaci. Nella citt\u00e0 di Pola si avevano abitanti 49.323, di cui 41.125 italiani (91%) e 5.420 croati (9%). Era presente nella provincia anche una piccola comunit\u00e0 istrorumena, concentrata intorno al comune di Valdarsa.\nCultura.\nQuasi tutta la popolazione della Provincia professava la religione cattolica e dipendeva da due diocesi: quella di Trieste e Capodistria (per il territori verso nord) e quella di Parenzo e Pola (per quelli pi\u00f9 a sud), all'epoca entrambe suffraganee dell'Arcidiocesi di Gorizia. A Peroi stava una cospicua comunit\u00e0 di rito greco-ortodosso.\nLa lingue in uso erano:\nTransizione alla Jugoslavia.\nCon la vittoria jugoslava nella Seconda guerra mondiale l'8 maggio 1945, la provincia fu posto sotto occupazione militare come tutta la Venezia Giulia. Se l'Esercito Popolare di Liberazione della Jugoslavia proclam\u00f2 immediatamente l'annessione della regione senza curarsi dei necessari passi di diritto internazionale, la reazione degli Stati Uniti obblig\u00f2 a sgomberare la zona ad ovest della linea Morgan concordata con gli alleati occidentali, e a rimandare l'incorporazione giuridica al risorto Stato jugoslavo del restante territorio. In Istria, solo il centro storico del comune di Pola fu posto sotto la gestione dell'AMGOT, mentre tutto il resto ricadde sotto le armate titine.\nTemporaneamente impossibilitato a dar pieno ed immediato seguito ai propri proclami di completa unificazione della penisola con la Jugoslavia, l'AVNOJ si preoccup\u00f2 quantomeno separarla subito dall'Italia. Da misure pi\u00f9 scenografiche come l'abolizione dell'ora legale, si pass\u00f2 a provvedimenti molto pi\u00f9 concreti quali l'emissione di una valuta d'occupazione, la jugolira. Ancor pi\u00f9 radicali le decisioni in ambito di diritto amministrativo, dato che il regime comunista cancell\u00f2 tutti gli istituti di governo del territorio, sostituendoli coi soviet popolari del Comitato Nazionale per la Liberazione della Jugoslavia.\nNonostante le norme internazionali condannassero la modificazione della legislazione locale prima della stipula dei trattati di pace, gli slavi posero in essere una nuova forma di autogoverno creando al posto delle vecchie autorit\u00e0, fuggite o infoibate, 3 comitati cittadini per la gestione di Dignano, Parenzo e Rovigno, 15 comitati distrettuali, con ambiti simili agli antichi distretti austriaci, che comandavano gruppi di comuni in blocco, e al vertice un comitato popolare provinciale. Per legittimare lo stato di cose, il 25 novembre 1945 vennero indette delle elezioni amministrative, dalle quali vennero per\u00f2 escluse Capodistria e Pirano le quali, a causa di manifestazioni di protesta all'indomani dell'introduzione della nuova moneta militare, vennero dichiarate citt\u00e0 ancora sotto l'influenza di elementi fascisti, e quindi incompatibili con la democrazia. \nPer il voto vennero presentate solamente le liste uniche dell\"'Unione Antifascista\", contro le quali la comunit\u00e0 italiane invitarono al boicottaggio, ma che i militari sostennero fortemente mediante minacce agli astensionisti, dato il palese desiderio del governo di Belgrado di usare l'affluenza come giustificazione di un'accettazione popolare del nuovo corso. Dopo l'insediamento, il comitato provinciale selezion\u00f2 al suo interno un comitato centrale esecutivo composto da 15 membri, di cui nove di cognome slavo-croato e sei di cognome italo-veneto, con potere su tutta la pubblica amministrazione.\nLa svolta finale per l'ex provincia venne per\u00f2 due anni dopo a causa della firma del Trattato di Parigi, che sanc\u00ec il passaggio anche del capoluogo, Pola, alla Repubblica Popolare Federale Jugoslava, la quale il 15 settembre 1947 pot\u00e9 pure annettere a titolo definitivo tutto il territorio della provincia di Pola tranne i comuni di Buie d'Istria, Capodistria, Villa Decani, Cittanova d'Istria, Grisignana, Isola d'Istria, Maresego, Monte di Capodistria, Pirano, Umago e Verteneglio, che diventarono invece la \"Zona B\" del Territorio Libero di Trieste. La piena sovranit\u00e0 della Jugoslavia su questi comuni si estese nel 1977 in seguito alla ratifica del Trattato di Osimo del 1975, anche se nei fatti fin dal 1954 si era avuta una virtuale incorporazione. Oggi l'odierna contea croata dell'Istria corrisponde quasi perfettamente al territorio della defunta provincia."}
{"id": "696620", "revid": "838137", "url": "https://it.wikipedia.org/wiki?curid=696620", "title": "Cosimo de' Bardi", "text": "Biografia.\nFu governatore di Terni, poi di Imola, poi vescovo di Carpentras, quindi delegato del cardinale Antonio Marcello Barberini. Nel 1604 divenne canonico della cattedrale di Santa Maria del Fiore.\nAttraverso i suoi numerosi viaggi aveva acquistato una vasta conoscenza dei costumi e delle genti. Il 26 settembre 1630 fu nominato arcivescovo di Firenze e il 6 dicembre dello stesso anno fu nominato assistente al soglio pontificio.\nMor\u00ec per\u00f2 dopo pochi mesi di episcopato, il 18 aprile 1631.\nGenealogia episcopale.\nLa genealogia episcopale \u00e8:"}
{"id": "696622", "revid": "287204", "url": "https://it.wikipedia.org/wiki?curid=696622", "title": "Rio Cuarto", "text": ""}
{"id": "696625", "revid": "287204", "url": "https://it.wikipedia.org/wiki?curid=696625", "title": "Al\u00eb\u0161a Popovi\u010d", "text": "Al\u00eb\u0161a Popovi\u010d (Al\u00eb\u0161a figlio di prete, \u0410\u043b\u0451\u0448\u0430 \u041f\u043e\u043f\u043e\u0301\u0432\u0438\u0447) \u00e8 un eroe nazionale della tradizione popolare russa. La sua figura, insieme a quella di Il'ja Muromec e Dobrynja Nikiti\u010d, \u00e8 inserita nel contesto della cavalleria errante russa, i Bogatyr, impegnata a difendere la vita del principe Vladimir I di Kiev e la Russia dagli attacchi di nemici esterni e di mostri mitologici.\nLe sue gesta sono caratterizzate non da una preponderante forza fisica ma dalla capacit\u00e0 di rivoltare a suo favore situazioni intricate grazie alla sua intelligenza. La leggenda pi\u00f9 famosa narra di come questi sia riuscito a sconfiggere il drago Tugarin ricorrendo solo e unicamente alla sua furbizia mentre questi minacciava di bruciarlo e soffocarlo. Invaghito della moglie dell'amico ed eroe Dobrynja, cerc\u00f2 di convincerla a sposarlo facendo circolare la notizia della morte del marito. Il ritorno di quest'ultimo rovin\u00f2 i suoi piani."}
{"id": "696631", "revid": "77358", "url": "https://it.wikipedia.org/wiki?curid=696631", "title": "Aleksandr Isaevich Solzhenitsyn", "text": ""}
{"id": "696636", "revid": "729019", "url": "https://it.wikipedia.org/wiki?curid=696636", "title": "Arcipelago del Sulcis", "text": "L'arcipelago del Sulcis (o sulcitano) si trova a poca distanza dalle coste sudoccidentali della Sardegna, nella provincia del Sud Sardegna.\nGeografia fisica.\nFanno parte dell'arcipelago due isole principali: l'isola di Sant'Antioco (108\u00a0km\u00b2) e l'isola di San Pietro (51\u00a0km\u00b2). Appartengono all'arcipelago anche alcuni isolotti minori dei quali l'unico abitato \u00e8 l'isola Piana (0,2\u00a0km\u00b2). Altri isolotti sono l'isola del Toro, l'isola della Vacca, l'isolotto del Vitello, l'isola del Corno e l'isola dei Ratti.\nGeografia antropica.\nIn alcuni centri di queste isole si parla il tabarchino, idioma ligure riconosciuto e tutelato dalla legislazione regionale sarda, mentre nella restante parte il sardo campidanese.\nSi tratta di una comunit\u00e0 pegliese che si era trasferita nel sec. XVI sull'isola di Tabarca nell'attuale Tunisia e poi, nel 1738 e nel 1770 era passata appunto nell'arcipelago del Sulcis negli attuali comuni di Carloforte e Calasetta. Il terzo centro dell'arcipelago, nonch\u00e9 quello pi\u00f9 popoloso (conta quasi abitanti), \u00e8 Sant'Antioco, fondato laddove sorgeva l'antica citt\u00e0 fenicia di Solki.\nAttualmente le tonnare in attivit\u00e0 sono quelle di Carloforte e Portoscuso e una terza \u00e8 a Portopaglia, sempre nell'arcipelago del Sulcis. La prima si trova di fronte all'isola Piana, la seconda nelle vicinanze dell'isola dei Melli e l'ultima di fronte alla spiaggia di Portopaglia."}
{"id": "696639", "revid": "339392", "url": "https://it.wikipedia.org/wiki?curid=696639", "title": "Milan ATGM", "text": ""}
{"id": "696640", "revid": "54253", "url": "https://it.wikipedia.org/wiki?curid=696640", "title": "Piercarlo Fabbio", "text": "Biografia.\nNato nel 1955 ad Alessandria, \u00e8 laureato in Lettere all'Universit\u00e0 degli Studi di Torino, con una tesi di storia del Teatro e Storia del Cinema comparate. Oltre a insegnare, \u00e8 giornalista, attualmente direttore responsabile del \"Foglio di Fabbio\". Conduce una trasmissione settimanale su Radio BBSI dedicata alla storia locale, che si intitola \"La mia cara Alessandria\". Settimanale il suo appuntamento con i microfoni di Radio Voce Spazio su temi di attualit\u00e0 politica e cittadina.\nConduce un'intensa attivit\u00e0 professionale che ha iniziato nel 1979. Insegnante di Lettere, di organizzazione del lavoro, di processi di Qualit\u00e0 e di Comunicazione, oltrech\u00e9 docente certificato Accredia-AJA come formatore per la sicurezza, non ha tralasciato l'attivit\u00e0 pubblicistica, scrivendo molti testi di vario impegno.\n\u00c8 Presidente provinciale del Movimento Cristiano Lavoratori di Alessandria e Consigliere Nazionale.\n\u00c8 Presidente del Comitato Tecnico Scientifico del Museo Etnografico C'era una volta di Alessandria, dal giugno 2019. \u00c8 fondatore e coordinatore della Cathedra Alexandriae, che si prefigge lo scopo di diffondere la storia di Alessandria anche tra i pi\u00f9 giovani.\nAttivit\u00e0 politica.\nAttivo in politica dagli anni settanta, dapprima nella Democrazia Cristiana, di cui \u00e8 stato l'ultimo segretario provinciale in Alessandria e, a seguire, nel Partito Popolare, nel CDU e in Forza Italia, e quindi nel Popolo della Liberta. Ora nuovamente in Forza Italia. Nel CDU \u00e8 stato segretario regionale, dirigente organizzativo nazionale.\nConsigliere Comunale di Alessandria dal 1985. \u00c8 stato Presidente del Consiglio Comunale dal 1997 al 2002. Pi\u00f9 volte capogruppo. Nel 2002 \u00e8 stato eletto con oltre 1600 preferenze, risultando il Consigliere Comunale pi\u00f9 votato nella storia della citt\u00e0. Segretario cittadino di Forza Italia Alessandria dal 2012.\n\u00c8 stato sindaco di Alessandria dal 2007 al 2012. Candidato sindaco di Alessandria per la Casa delle Libert\u00e0 alle elezioni comunali di maggio 2007, ha vinto al primo turno con il 63% dei voti.\n Il 19 ottobre 2017 la Corte di Cassazione ha respinto il ricorso sul falso ideologico.\nSi \u00e8 ricandidato alle elezioni del 2012, sostenuto, oltre che dal PdL, anche da alcune liste civiche. La Lega Nord, che al primo turno aveva presentato un candidato proprio, lo sostiene al ballottaggio che ha visto la candidata del centro-sinistra prevalere sul sindaco uscente.\nDal maggio 2012 \u00e8 stato Presidente del gruppo consiliare PDL-FI al comune di Alessandria e dal 2009 al 2014 \u00e8 stato capogruppo PDL-FI in Provincia di Alessandria. Si \u00e8 dimesso dal Consiglio Comunale il 21 novembre 2016 dopo 32 anni ininterrotti di presenza tra i banchi del Municipio di Alessandria.\n\u00c8 stato coordinatore di Forza Italia Alessandria fino al luglio 2021."}
{"id": "696641", "revid": "110157", "url": "https://it.wikipedia.org/wiki?curid=696641", "title": "Regione di Jun\u00edn", "text": "Jun\u00edn \u00e8 una regione del Per\u00f9 (44.197\u00a0km\u00b2, 1.274.781 ab., capoluogo Huancayo) localizzata nella parte centrale delle Ande peruviane.\nGeografia fisica.\nLa regione di Jun\u00edn confina:\nEconomia.\nL'agricoltura (caff\u00e8 e mais) \u00e8 praticata prevalentemente nelle vallate dei fiumi Peren\u00e9 e Mantaro.\nRilevanti per l'economia della regione sono anche l'allevamento e l'industria mineraria (giacimenti di vanadio, rame, argento e carbone).\nGeografia antropica.\nSuddivisioni amministrative.\nLa regione \u00e8 suddivisa in 9 province che sono composte di 123 distretti. Le province, con i relativi capoluoghi tra parentesi, sono:"}
{"id": "696648", "revid": "339392", "url": "https://it.wikipedia.org/wiki?curid=696648", "title": "Euromissile Milan", "text": ""}
{"id": "696650", "revid": "1226", "url": "https://it.wikipedia.org/wiki?curid=696650", "title": "Apparato riproduttore femminile", "text": ""}
{"id": "696651", "revid": "121381973", "url": "https://it.wikipedia.org/wiki?curid=696651", "title": "Ghiandola sottolinguale", "text": "La ghiandola sottolinguale (lat. \"glandula sublingualis\") \u00e8 una ghiandola salivare pari.\nPesa di circa 3-5 g ed \u00e8 situata a ridosso della fossetta sottolinguale della mandibola.\nInferiormente \u00e8 in rapporto con i muscoli miloioideo e genioioideo, superiormente con la mucosa del pavimento della cavit\u00e0 orale, medialmente col muscolo genioglosso, il nervo linguale e il dotto del Wharton, lateralmente con la mandibola.\n\u00c8 una ghiandola salivare mucosa fornita di 10-20 dotti escretori che si aprono indipendentemente nel solco alveolodentale. Tali dotti escretori, nel complesso, vengono classificati con la sineddoche \"dotto di Walther\". Talvolta \u00e8 presente un dotto di dimensioni maggiori detto \"dotto di Bartolini\" dal nome del figlio dell'anatomista danese Caspar Bartholin che lo ha descritto, essendo per\u00f2 gi\u00e0 conosciuto dal naturalista tedesco Augusto Rivino dal quale anche prende il nome (\"dotto del Rivino\"), si apre in prossimit\u00e0 del dotto di Wharton.\nGli adenomeri misti presentano una conformazione a semiluna, detta a \"semiluna del Giannuzzi\".\nLe fibre parasimpatiche originano dal nucleo salivare superiore e raggiungono il ganglio sottomandibolare o il ganglio sottolinguale. Le fibre ortosimpatiche provengono dal ganglio cervicale superiore.\nLa vascolarizzazione \u00e8 fornita dall'arteria sottolinguale, ramo dell'arteria linguale della carotide esterna, e le vene fanno capo alla vena linguale. I suoi linfatici fanno capo ai linfonodi sottomandibolari.\nSecrezione.\nLa secrezione della ghiandola sottolinguale \u00e8 prevalentemente mucosa, pertanto essa \u00e8 classificata come ghiandola mista. Al microscopio ottico, quindi, saranno visibili molte cellule chiare, a secrezione mucosa (i preparati per la colorazione sciolgono il muco glucidico) e poche cellule colorate (quelle a secrezione sierosa). C\u2019\u00e8 inoltre la possibilit\u00e0 di vedere ghiandole semilunari di Giannuzzi, anche se la loro natura \u00e8 probabilmente un artefatto.\nLa secrezione di questa ghiandola corrisponde al circa 5% della saliva."}
{"id": "696653", "revid": "767487", "url": "https://it.wikipedia.org/wiki?curid=696653", "title": "Jun\u00edn (Per\u00f9)", "text": "Jun\u00edn \u00e8 una citt\u00e0 del Per\u00f9 posta sulla Cordigliera centrale, nella regione di Jun\u00edn, presso l'omonimo lago.\nPur essendo di dimensioni ridotte (5.000 ab.), essa ricopre una grande importanza storica, poich\u00e9 fu il luogo in cui Sim\u00f3n Bol\u00edvar ottenne la vittoria decisiva che pose fine alla dominazione spagnola sul Per\u00f9. Presso la citt\u00e0 \u00e8 posto un monumento al ricordo."}
{"id": "696655", "revid": "113131732", "url": "https://it.wikipedia.org/wiki?curid=696655", "title": "Joaqu\u00edn Costa", "text": "Pass\u00f2 la sua giovinezza in un ambiente familiare di contadini molto poveri ed estremamente religiosi. Dimostr\u00f2 presto una intelligenza vivace e piena di curiosit\u00e0 verso la societ\u00e0 che lo circondava. Per potere studiare fu costretto a lavorare come muratore.\nLa formazione.\nVisit\u00f2, nel 1867, l'Esposizione Universale di Parigi come operaio dello stand spagnolo ricavandone un'esperienza che lo segn\u00f2 profondamente e diede un indirizzo ben preciso al suo sviluppo culturale ed alle sue future ricerche di studioso. In questa occasione tocc\u00f2 con mano lo sviluppo socio-economico dell'Europa e per converso si rese conto del grande ritardo culturale, sociale ed economico della Spagna.\nRientr\u00f2 con la ferma determinazione di impegnarsi per recuperare la Spagna all'Europa e colmarne il divario che gli sembrava abissale e che sentiva come umiliante ed indegno di un Paese in altri tempi potenza economica, politica e militare, protagonista della storia europea. Si rese conto che la situazione interna aveva ridotto la Spagna ad essere una comparsa, e non delle maggiori, nello scenario politico internazionale.\nTutto ci\u00f2 lo stimol\u00f2 ed impegn\u00f2 sempre di pi\u00f9 nello studio, sentito come unico mezzo di riscatto personale e come opportunit\u00e0 per potere incidere fattivamente nella trasformazione di una societ\u00e0 sterile e fossilizzata nel ricordo di passati splendori, che, tuttavia, strumentalizzava per nascondere a s\u00e9 ed al popolo il degrado sociale, l'inefficienza e l'egoismo della classe dirigente.\nComplet\u00f2 i suoi studi conseguendo nel 1872 il Dottorato in Diritto e nel 1873 il Dottorato in filosofia e Lettere, entr\u00f2 nell'ordine notarile.\nAttivit\u00e0 politica.\nAder\u00ec al movimento krausista che ebbe in Spagna ed in tutti i paesi di lingua spagnola un grande successo ed una grande diffusione influenzandone l'intellighenzia. Continu\u00f2 gli studi socioeconomici pur non partecipando attivamente alla vita politica cui fu, dolorosamente, chiamato dalla crisi economica del 1890. Prepar\u00f2, con un gruppo di contadini da lui organizzato, dei piani di intervento economico per lo sviluppo della terra e fece delle proposte per una riforma fiscale che facilitasse l'esportazione dei prodotti agricoli, nonch\u00e9 delle richieste per la moralizzazione ed il miglioramento dell'attivit\u00e0 dei Municipi.\nIl suo gruppo si fuse con altri gruppi, nel 1900, nella Union Nacional, in cui confluirono gli interessi dei piccoli agricoltori, commercianti ed industriali danneggiati dalla politica tariffaria del Governo. L'Union Nacional rimase un sorta di movimento socioeconomico senza pretese dichiaratamente politiche anche se le sue richieste avevano valenze squisitamente politiche.\nLe richieste erano tese ad un maggiore sviluppo economico, una migliore e pi\u00f9 diffusa istruzione, una moralizzazione, ormai sentita come improcrastinabile, dell'amministrazione pubblica.\nQuesto rimase, tuttavia, soltanto un movimento di opinione che, per non avere alcuna forza politica, fu sostanzialmente sterile. Deluso, il Costa si ritir\u00f2, nonostante fosse deputato, a vita privata dopo avere pubblicato, fra le altre, le opere fondamentali \"Oligarquia y Caciquismo como la forma actual de gobierno en Espa\u00f1a\" e \"Collectivismo agrario en Espa\u00f1a. Doctrinas y hechos\".\nKrausismo.\nQuesto movimento filosofico prese il nome dal kantiano Karl Krause (1781-1832), discepolo di Fichte e Schelling ed avversario di Hegel e del suo concetto di Stato. Il Krausismo ebbe particolare sviluppo in Spagna dove fu introdotto da Juli\u00e1n Sanz del R\u00edo rimanendo vitale fino al 1988 per essere riscoperto a livello internazionale nel 1991.\nIl Krausismo pone al centro della realt\u00e0 storica e della speculazione filosofica l'Uomo nella sua interezza, corpo e spirito. Entrambi questi aspetti hanno pari dignit\u00e0 e devono essere curati e sviluppati: \u00e8 la riscoperta di quel corpo tanto umiliato dalla cultura religiosa imperante del XIX secolo, non pi\u00f9 un elemento da sacrificare allo spirito, ma da rivalutare e sviluppare accanto a quest'ultimo.\n\u00c8 la rivalutazione della ricerca del benessere materiale e non solo spirituale, l'uguaglianza di tutti gli uomini davanti a Dio, la supremazia del metodo razionale e scientifico. Il pensiero filosofico di Krause \u00e8 stato definito \"Razionalismo armonico\", antesignano della Socialdemocrazia.\nIl pensiero politico.\nNella Spagna del XIX secolo il pensiero politico ufficiale era improntato ad enunciazioni progressiste e liberali, che tuttavia, rimanevano dichiarazioni di facciata. Dichiarazioni che nascondevano una realt\u00e0 immobile, ancorata nel passato, stretta fra egoismi individuali e di gruppo, miopemente legata a piccoli e grandi interessi di parte che attraversavano tutta la cosiddetta societ\u00e0 civile. Il tutto aggravato da un opprimente sentimento religioso, bigotto e superstizioso che emanava da un clero retrivo e reazionario. \u00c8 una intellighenzia che riesuma e si crogiola nelle glorie del passato per nascondersi e nascondere la profonda crisi socioeconomica del presente.\nCosta vagheggia un \"cirujano de hierro\" che possa sommuovere la palude stagnante della politica spagnola contemporanea avviandola alla modernit\u00e0. Questa sua espressione e la sua propensione per un sistema di governo presidenzialista ha fatto travisare, ad arte, ad alcuni suoi epigoni il suo pensiero con una interpretazione di tipo autoritario: lo stesso Generale Primo de Rivera, dittatore dal 13 settembre 1923 al 28 gennaio 1930 riterr\u00e0 di essere il \"cirujano de hierro\" costiano in quella che fu definita \"La dittatura mite\".\nOligarquia e Caciquismo.\nContro tutto questo si lev\u00f2 la voce di Joaqu\u00edn Costa, che not\u00f2 come l'Assolutismo monarchico fosse \"vencido y soterrado\" ma \"el pueblo no es m\u00e1s libre que antes\". I partiti, l'Amministrazione pubblica, le Cortes sono \"puro papel pintado\" che nascondono una libert\u00e0 inesistente, sono parole che fanno scudo al Caciquismo perch\u00e9 possa, cos\u00ec, continuare nella sua opera truffaldina di mistificazione della parola Libert\u00e0, nella strenua e miope difesa dei propri interessi di parte.\nIl Caciquismo, ovvero il sistema di gestione del potere dal Centro attraverso capi locali (Cacique dal nome dei capitrib\u00f9 indoamericani) e sottocapi, a cascata, \u00e8 radicato in tutta la societ\u00e0 spagnola ed impregna di s\u00e9 l'amministrazione della cosa pubblica.\n\u00c8 un sistema clientelare e parassitario che frena lo sviluppo del Paese minandone il morale con quell'intreccio di piccole e grandi corruzioni che \u00e8 la base stessa del potere. Si tratta di una corruttela generalizzata, una metastasi che corrode dall'interno l'intero Paese, \"no hay Parlamento ni partidos; hai s\u00f3lo oligarqu\u00edas\" che si servono del Caciquismo per sopravvivere, una specie di \"feudalesimo de nuevo g\u00e9nero, cien veces m\u00e1s repugnante quel feudalesimo guerrero de la Edad Media\".\nCosta individua i tre elementi corrotti e corruttori del sistema del Caciquismo negli oligarchi o notabili centrali, nei \"Caciques\" di vario grado a livello locali e nel Gobernador civil che funge da trait d'union. \u00c8 un sistema oligarchico, oltretutto inefficiente, che occorre sradicare dalla societ\u00e0 spagnola per salvare il Paese.\nInvoca una sorta di Crociata per il rinnovamento del Paese i cui strumenti individua nel cambio del modello di sviluppo ed utilizzo delle risorse nazionali, nella riforma dell'istruzione pubblica a tutti i livelli con il miglioramento della condizione sociale ed economica degli insegnanti: \"prender fuego a la vieja Universidad f\u00e1brica de licenciados y proletarios\".\nSono essenziali, altres\u00ec: il ribasso dei prezzi dei beni di prima necessit\u00e0, promuovendo il miglioramento della produzione agricola con opere di canalizzazione, con aggiornamenti dei contadini e contestuale riduzione dei tassi di interesse; la revisione delle tariffe pubbliche e delle imposte di consumo accompagnata da una forte repressione delle adulterazioni e delle frodi; la concessione della terra a chi la lavora; una legislazione sociale moderna accompagnata dal risanamento della moneta che faccia riacquistare la fiducia europea; la creazione di un nuovo potere giudiziario con la semplificazione delle sue procedure, che renda una giustizia reale e non formale o nominale; il rinnovamento delle amministrazioni locali e del relativo personale; infine il reale passaggio dal \"liberalismo abstracto y legalista imperante\u2026 sostituy\u00e9ndolo por un neo-liberalismo org\u00e1nico, \u00e9tico y sustantivo\".\nCollectivismo agrario.\nJoaqu\u00edn Costa propone una riforma agraria aderente ai principi del Collectivismo agrario, inteso come momento intermedio fra i due estremi del Comunismo e del Liberalismo. Questo tipo di collettivismo agrario \u00e8 una attenuazione del collettivismo classico che \u00e8 caratterizzato dalla propriet\u00e0 pubblica di tutti gli strumenti di lavoro e di produzione, e lascia alla propriet\u00e0 individuale solo il prodotto del lavoro per la sua piena e libera utilizzazione.\nIl Collectivismo agrario riguarda, infatti solo un fattore di produzione, la Terra, lasciando tutti gli altri fattori sotto il regime della propriet\u00e0 privata in tutte le sue accezioni. La Terra non pu\u00f2 ricadere nella propriet\u00e0 privata in quanto, per definizione, \u00e8 opera della Natura \"por consiguiente no es susceptible de apropriaci\u00f3n\". Gli uomini, fin dalla nascita, hanno il diritto naturale di usare e sfruttare la terra come quello \"de respirar el aire; privarle de ese derecho, es robarle\".\nSi impone, pertanto, la nazionalizzazione della terra anche in considerazione del fatto che il valore della terra aumenta naturalmente e spontaneamente, anche se non sviluppata, e questo viene a costituire una rendita parassitaria, e non \u00e8 giusto che il privato abbia questo beneficio in quanto \u00e8 un \"aumento no ganado\".\nIl pensiero di Costa ebbe una eccezionale diffusione ed influenza sulla societ\u00e0 spagnola specie in quei settori di studiosi particolarmente sensibili ai problemi sociali del Paese. \u00c8 un pensiero, oltretutto, eccezionalmente moderno, a volte attuale, specie se si pensa al periodo in cui fu espresso, fine 1800. Studiosi come Unamuno e J. Ortega y Gasset lo apprezzarono e ne furono influenzati."}
{"id": "696656", "revid": "339392", "url": "https://it.wikipedia.org/wiki?curid=696656", "title": "Cingolato M992", "text": ""}
{"id": "696657", "revid": "339392", "url": "https://it.wikipedia.org/wiki?curid=696657", "title": "Alecia Moore", "text": ""}
{"id": "696661", "revid": "26891", "url": "https://it.wikipedia.org/wiki?curid=696661", "title": "Mi-24", "text": ""}
{"id": "696663", "revid": "281901", "url": "https://it.wikipedia.org/wiki?curid=696663", "title": "Snapper", "text": ""}
{"id": "696665", "revid": "339392", "url": "https://it.wikipedia.org/wiki?curid=696665", "title": "Swatter", "text": ""}
{"id": "696673", "revid": "486946", "url": "https://it.wikipedia.org/wiki?curid=696673", "title": "Alexander Sokurov", "text": ""}
{"id": "696678", "revid": "78273", "url": "https://it.wikipedia.org/wiki?curid=696678", "title": "Henschel Hs 117 Schmetterling", "text": ""}
{"id": "696680", "revid": "2034231", "url": "https://it.wikipedia.org/wiki?curid=696680", "title": "Flavia Cercato", "text": "Carriera.\nInizia a lavorare in Rai come impiegata ed \u00e8 nel 1997 che le offrono la possibilit\u00e0 di fare da inviata per una nuova trasmissione di Radio 2, \"Punto d'incontro\" di Pierluigi Diaco. \u00c8 l'inizio di una fortunata carriera radiofonica che la vedr\u00e0 protagonista di vari programmi del contenitore \"Il cammello di Radio 2\". Definita, da Giorgio Lauro, \"l'incanto dell'etere\", affianca alla radio alcune esperienze televisive: presenta varie rubriche su RaiSat Gambero Rosso e conduce \"Omnibus Estate\", la versione estiva di \"Omnibus\" su LA7.\nDal 2001 al 2004 (e poi ancora nel 2006) \u00e8 l'inviata nel retropalco del Festival di Sanremo per la Gialappa's Band, nel programma di Radio 2 \" Rai dire Sanremo\". Nel 2004 fa parte della giuria selezionatrice del Festival di Sanremo e nello stesso anno \u00e8 nel cast di \"Cronache marziane\" su Italia 1. Nel 2005 lascia Radio 2 per Play Radio, la nuova radio del gruppo RCS, dove conduce il programma del \"drive time\", \"Citofonare Play\". Nel frattempo presenta su Discovery Real Time il talk show femminile \"Hammam\" e diviene opinionista fissa nella seconda edizione del reality \"La fattoria\", condotta da Barbara d'Urso.\nNel 2006/2007 affianca il quotidiano impegno radiofonico con la conduzione di \"Le 10 cose che odio di te: made in Italy\" su Discovery Real Time e partecipa come ospite fissa a \"La Grande Notte\" su Rai 2. Da giugno 2007 conduce \"Stelle e Padelle\", assieme al cantante Pier Cortese; il programma, trasmesso sul canale satellitare di Sky Discovery Real Time (e da ottobre 2007 in replica su All Music), \u00e8 prodotto dagli Zero Assoluto. Nello stesso periodo, per lo stesso canale satellitare, conduce \"Mamma mia...che rivoluzione\", adattamento italiano di \"Makeover mamas\".\nNell'estate 2007 affianca Nicola Savino nella striscia quotidiana \"Soir\u00e9e\" trasmessa su Rai 2. Nel settembre 2007 inizia la conduzione di \"I capitalisti\", spazio mattutino di Radio Capital, in cui \u00e8 affiancata in un primo momento da Andrea Pellizzari, e successivamente da Massimo Cotto. Nel 2008-2009 conduce \"Capital Weekend\" su Radio Capital. Il 21 giugno 2009 conduce, assieme ad altre 10 colleghe donne dei principali network radiofonici privati italiani, la diretta congiunta del concerto benefico \"Amiche per l'Abruzzo\".\nDa gennaio fino a maggio 2010 conduce su Rai 3 l'appuntamento settimanale del talk show nella trasmissione per ragazzi Trebisonda. Nel 2011 torna a collaborare con la Gialappa's Band, dopo le esperienze passate (dal 2001 al 2004 e nel 2006), fingendo di essere l'inviata nel retropalco del Festival di Sanremo nel programma di RTL 102.5 \"Noi dire Sanremo\". Dal 16 gennaio 2012 \u00e8 co-conduttrice, assieme a Giorgio Gherarducci e Marco Santin, della trasmissione Stile Libero, in onda dal luned\u00ec al venerd\u00ec dalle 13 alle 15 su R101.\nDal 26 maggio 2013 conduce con Sergio Sironi il programma \"Cotti e Sparlati\" su R101.\nDa settembre 2013 \u00e8 ospite fissa, insieme a Mara Maionchi e Claudio Cecchetto, della quarta edizione del talent musicale \"Io canto\" condotto da Gerry Scotti.\nNel 2016 \u00e8 ospite fissa della puntata di Mattino 5, che segue e commenta la puntata de L'isola dei famosi."}
{"id": "696683", "revid": "124087128", "url": "https://it.wikipedia.org/wiki?curid=696683", "title": "Balrog (Street Fighter)", "text": "Balrog, conosciuto come in Giappone, \u00e8 uno dei personaggi protagonisti della serie di famosi videogiochi e anime di \"Street Fighter\".\nSi tratta di un robusto ex-pugile di colore, cacciato dai normali eventi sportivi a causa della sua eccessiva ferocia, che si guadagna da vivere lottando a Las Vegas. Tutto ci\u00f2 fino a quando il malvagio M. Bison non lo richiese come guardia del corpo e, per via della sua natura di mercenario, accett\u00f2 l'incarico. \u00c8 uno dei pochi combattenti che utilizza soltanto pugni e non calci. Soltanto nel film \"Street Fighter - Sfida finale\", in cui lavora assieme a Chun-li e ad E. Honda come cameraman, Balrog \u00e8 un personaggio buono.\nNella versione giapponese di Street Fighter II il pugile \u00e8 chiamato \"Mike Bison\", mentre il personaggio \"Vega\" \u00e8 chiamato \"Balrog\" e \"M. Bison\" \u00e8 chiamato \"Vega\". Infatti i nomi sono stati cambiati nella versione internazionale per evitare che il pugile si chiamasse \"M. Bison\", troppo simile a Mike Tyson. Quest'ultimo, vero pugile di colore dalla storia turbolenta a cui il personaggio videoludico \u00e8 ispirato, pochi mesi prima dell'uscita della versione internazionale del gioco era stato condannato per stupro, e si voleva evitare una cattiva pubblicit\u00e0.\nDoppiaggio.\nQuesta \u00e8 la lista dei doppiatori giapponesi di Balrog:"}
{"id": "696718", "revid": "287204", "url": "https://it.wikipedia.org/wiki?curid=696718", "title": "Intersezione a raso", "text": "L'intersezione a raso \u00e8 la pi\u00f9 semplice ed economica modalit\u00e0 di intersezione fra due o pi\u00f9 strade e di passaggio dei relativi flussi di traffico veicolare.\nLa sua caratteristica fondamentale \u00e8 quella di non avere rampe, e di collegare direttamente le strade ivi intersecanti in modo complanare, quindi senza cavalcavia.\nAssai meno sicura dell'intersezione a livelli sfalsati, pu\u00f2 svilupparsi in incroci con diritto di precedenza, o controllati da semafori.\nSolitamente nelle intersezioni a raso cittadine sono integrati anche degli attraversamenti pedonali, approfittando dell'arresto a cui i veicoli sono comunque costretti a causa di semafori o altra segnaletica stradale.\nLa rotatoria \u00e8 un particolare tipo di intersezione a raso, che risolve alcuni problemi di sicurezza e fluidificazione del traffico.\nTipologie.\nLe intersezioni a raso possono essere suddivise\nSecondo la prima suddivisione, le intersezioni pi\u00f9 frequenti sono:\nPer quanto riguarda il tipo di organizzazione del traffico, si possono distinguere i seguenti casi:\nI veicoli che svoltano a sinistra in un incrocio a raso devono di solito tenere alla propria destra il centro dell'incrocio, in maniera da non incrociare gli eventuali altri veicoli che svoltano a sinistra dalla strada di fronte, a meno che la geometria dell'incrocio renda difficile o impossibile la manovra. Diversi incroci, tuttavia, specie quelli a pi\u00f9 di quattro bracci, segnano il centro dell'incrocio con una coppa giratoria, ed obbligano con appositi segnali a lasciarlo alla propria sinistra. Come nella rotatoria, rimane in vigore l'obbligo della precedenza a destra."}
{"id": "696720", "revid": "1226", "url": "https://it.wikipedia.org/wiki?curid=696720", "title": "Apparato riproduttore maschile", "text": ""}
{"id": "696722", "revid": "73537", "url": "https://it.wikipedia.org/wiki?curid=696722", "title": "Valuta bizantina", "text": ""}
{"id": "696725", "revid": "1543377", "url": "https://it.wikipedia.org/wiki?curid=696725", "title": "Ferdinando de' Medici", "text": "Biografia.\nInfanzia ed educazione.\nFerdinando nacque a Palazzo Pitti, figlio di Cosimo III de' Medici, granduca di Toscana, e di sua moglie Margherita Luisa d'Orleans, pronipote di Maria de' Medici. I forti contrasti esistenti fra i genitori, che portarono poi alla loro separazione, lo portarono ad avvicinarsi maggiormente alla madre: come lei, Ferdinando amava i piaceri mondani, le arti e la musica (era egli stesso musicista), mentre col padre Cosimo, uomo profondamente religioso, i rapporti furono sempre tesi. Per la sua educazione, ad ogni modo, il giovane Ferdinando venne posto sotto la cura della nonna Vittoria della Rovere, ma anche suo zio Francesco Maria de' Medici (di tre soli anni pi\u00f9 grande di lui) ebbe una notevole influenza sulla sua vita. \nLa grande passione che Ferdinando ebbe sempre per la musica fu dovuta essenzialmente alla sua formazione che comp\u00ec nel contrappunto con Gianmaria Paliardi di Genova, e nella pratica di vari strumenti con Piero Salvetti, al punto che si dice di lui che fosse in grado di suonare un brano anche a prima vista. ripetendo perfettamente il brano poi a memoria.\nMatrimonio.\nNel 1689 aveva sposato Violante Beatrice di Baviera, figlia dell'elettore di Baviera Ferdinando di Wittelsbach e di Enrichetta Adelaide di Savoia, nonch\u00e9 sorella della delfina di Francia. \nFu un'unione infelice anche perch\u00e9 Ferdinando frequentava contemporaneamente altre dame di corte, attrici ed ebbe anche due favoriti alla sua corte, \"Petrillo\", un musicista noto per la sua bellezza, e \"Cecchino\", un cantante castrato veneziano. L'unione con Violante Beatrice di Baviera non produsse figli. \nSifilide e morte.\nNoto libertino, durante una visita al carnevale di Venezia nell'anno 1696, Ferdinando contrasse la sifilide (probabilmente dalla nota cantante Victoria Tarquini, detta \"La Bambagia\"), che lo avrebbe portato alla follia e quindi alla morte, nel 1713, prima di riuscire a salire al trono. \nAlla morte di Cosimo III, non avendo avuto figli, sal\u00ec al trono il fratello minore di Ferdinando, Gian Gastone, l'ultimo dei Medici sul trono di Toscana: dopo di lui, rimasto senza eredi, la dinastia si estinse e il Granducato pass\u00f2 ai duchi di Lorena.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nPatrono delle arti.\nFerdinando de' Medici \u00e8 ricordato soprattutto come patrono delle arti.\nNella villa di Poggio a Caiano aveva radunato in una sola stanza, chiamata il \"Gabinetto delle opere in piccolo di tutti i pi\u00f9 celebri pittori\", una straordinaria collezione di dipinti di piccole dimensioni, con ben 174 quadri di altrettanti pittori diversi e famosi, tra i quali Albrecht D\u00fcrer, Leonardo da Vinci, Raffaello Sanzio, Rubens nonch\u00e9 l' \"Autoritratto nello studio\" di Lavinia Fontana. Dal 1683 assunse Nicol\u00f2 Cassana quale proprio agente d'opere d'arte, consigliere, copista e restauratore. Ebbe alle proprie dipendenze anche Francesco Trevisani, Bartolomeo Bimbi (presentatogli dall'amico Agnolo Gori), Giuseppe Maria Crespi, Anton Domenico Gabbiani e Sebastiano Ricci. Nel 1705, Ferdinando organizz\u00f2 la prima esposizione pubblica delle opere della sua collezione, presso la Basilica della Santissima Annunziata di Firenze.\nAttivo nei circoli letterari e poetici, fu amico di Vincenzo da Filicaja e di Benedetto Menzini. La dedica fattagli da Scipione Maffei del suo \"Giornale de' Letterati\" (1710) \u00e8 prova dei numerosi patronati di Ferdinando.\nUno dei grandi amori della vita di Ferdinando fu ad ogni modo la musica. Nella sua villa a Pratolino (oggi Villa Demidoff), ad appena 12 km da Firenze, fece costruire un teatro, progettato da Antonio Maria Ferri. Per molti anni dal 1679 al 1710, annualmente, qui si tenevano delle rappresentazioni operistiche, generalmente in settembre. Dapprima queste si tenevano nel grande salone della villa al piano superiore, ma quando venne costruito il teatro nel 1696 al terzo piano, la produzione musicale aument\u00f2 ancora di pi\u00f9. Sino al 1686, le rappresentazioni vennero supervisionate direttamente dallo zio di Ferdinando, Francesco Maria de' Medici, il quale appoggiava \"in toto\" lo stile di vita e l'amore per la musica del nipote; dopo che Francesco Maria divenne cardinale, ad ogni modo, la direzione del teatro pass\u00f2 sotto l'esclusiva responsabilit\u00e0 di Ferdinando.\nTra i compositori che introdusse nella corte granducale vi furono Alessandro e Domenico Scarlatti, Giacomo Antonio Perti, Giovanni Legrenzi, Giovanni Pagliardi, Carlo Pollaroli, Giuseppe Maria Orlandini, Benedetto Marcello, Bernardo Pasquini nonch\u00e9 il giovane Georg Friedrich H\u00e4ndel. Alessandro Scarlatti e Handel, nello specifico, si esibirono per Ferdinando in diverse occasioni anche a Palazzo Pitti a Firenze ed in altre ville medicee di campagna come quella di Poggio a Caiano o quella di Pratolino. Antonio Salvi, l'archiatra di corte, scrisse diversi libretti che poi Handel utilizzer\u00e0 per le sue opere. Il \"Rodrigo\" di Handel venne rappresentato per la prima volta a Firenze nel 1708. Con Alessandro Scarlatti, il Medici manterr\u00e0 una fitta corrispondenza sui dettagli musicali delle opere che il compositore stava producendo.\nNel 1701 Tomaso Albinoni gli dedic\u00f2 la sua prima raccolta di sonate da camera a due violini e basso (balletti a tre op.3), e nel 1703 fu invitato da Ferdinando a Firenze per allestire la sua opera \u201cGriselda\u201d. \nNel 1711 Antonio Vivaldi dedic\u00f2 a Ferdinando de' Medici la raccolta di concerti opera 3, \"L'estro armonico\", data alle stampe presso l'editore Estienne Roger.\nIl fortepiano di Bartolomeo Cristofori.\nNel 1688, di passaggio a Padova, Ferdinando decise di ingaggiare alle proprie dipendenze, in qualit\u00e0 di custode degli strumenti musicali della sua collezione (oltre 75), Bartolomeo Cristofori, che sar\u00e0 poi l'inventore del fortepiano, precursore del pianoforte.\nCol supporto anche economico del principe de Medici, Cristofori svilupp\u00f2 per lui una serie di nuovi strumenti. Il primo di questi fu la spinetta ovale (1690) e lo spinettone, intesi a realizzare le parti di basso continuo nelle composizioni operistiche e concertistiche dell'epoca. Il terzo strumento che Bartolomeo Cristofori invent\u00f2 per Ferdinando fu il fortepiano (1700 c.), il diretto antenato del moderno pianoforte."}
{"id": "696727", "revid": "767487", "url": "https://it.wikipedia.org/wiki?curid=696727", "title": "Pietro Niccolini", "text": "Biografia.\nDi antica e nobile famiglia, nacque a Firenze, e fu vicario generale dell'arcidiocesi della sua citt\u00e0 per circa venticinque anni, durante i quali matur\u00f2 una indiscutibile conoscenza delle parrocchie e del clero locale. Fu nominato arcivescovo il 7 giugno 1632.\nFu instancabile nell'opera di guida e sostenimento dell'arcidiocesi. Oltre alla visita pastorale di tutte le parrocchie egli volle conoscere la situazione di tutte le compagnie che operavano nell'arcidiocesi e tenne due sinodi, nel 1637 e nel 1645. Richiam\u00f2 il clero ad una maggiore attenzione al loro ruolo, soprattutto in tempi di ristagno economico che la citt\u00e0 sub\u00ec in quel secolo. Nonostante l'impoverimento di molte parrocchie egli pretese che il decadimento fosse frenato, imponendo il decoro nelle vesti, negli arredi e nelle strutture delle chiese. In questo senso diede il buon esempio restaurando il palazzo arcivescovile e protesse i benefici spettanti all'arcidiocesi.\nMor\u00ec il 1\u00ba dicembre 1651.\nGenealogia episcopale.\nLa genealogia episcopale \u00e8:"}
{"id": "696728", "revid": "123469899", "url": "https://it.wikipedia.org/wiki?curid=696728", "title": "Logaritmo complesso", "text": "Il logaritmo complesso \u00e8 un'estensione della funzione logaritmo al campo dei numeri complessi.\nPer i numeri reali si ha la seguente relazione:\nTale relazione pu\u00f2 essere utilizzata per estendere il logaritmo al campo complesso:\ncon l'unica condizione formula_3. Quest'ultima relazione permette di ottenere un'espressione esplicita per formula_4. Scrivendo formula_5 in forma esponenziale\nsegue che\ndove formula_8 e formula_9 rappresentano, rispettivamente, parte reale e immaginaria dell'incognita formula_4. Dalla precedente catena di uguaglianze seguono le seguenti relazioni che determinano formula_8 e formula_9:\nSi pu\u00f2 quindi scrivere\nSi nota che il logaritmo complesso assume infiniti valori dato che formula_16 contiene tutti i numeri del tipo formula_17, con formula_18 Per tale motivo esso non \u00e8 propriamente una funzione ma una cosiddetta funzione polidroma.\nCuriosit\u00e0 sul logaritmo complesso.\nRicordando l'Identit\u00e0 di Eulero: formula_19, \u00e8 facile ottenere una curiosa, quanto affascinante, definizione di formula_20: applicando il logaritmo si ha infatti:\nIl numero trascendente formula_25 \u00e8 cos\u00ec descritto in termini di quantit\u00e0 complesse, e logaritmi apparentemente impossibili. Per spiegare l'impossibilit\u00e0 solo \"apparente\" di ci\u00f2, si pu\u00f2 all'inverso applicare la definizione di logaritmo complesso principale a formula_26:\ne si ricava nuovamente\nLogaritmo principale.\nPer poter considerare il logaritmo complesso come una funzione \u00e8 necessario definire il suo valore principale:\nIl Logaritmo principale \u00e8 analitico su tutto formula_30 escluso l'origine (dove il logaritmo non \u00e8 definito) e il semiasse reale negativo (dove l'argomento ha un salto di discontinuit\u00e0 pari a formula_31)."}
{"id": "696732", "revid": "1226", "url": "https://it.wikipedia.org/wiki?curid=696732", "title": "Skidmore, Owings e Merrill", "text": ""}
{"id": "696734", "revid": "125056645", "url": "https://it.wikipedia.org/wiki?curid=696734", "title": "Vittorio Podrecca", "text": "Biografia.\nVittorio era figlio di Carlo, avvocato e scrittore (\"La Slavia Italiana\"), e fratello di Guido, giornalista e politico, accreditato di essere, assieme a Filippo Turati ed Andrea Costa, uno dei fondatori del Partito Socialista Italiano.\nLaureatosi in legge, collabor\u00f2 e diresse alcune riviste di informazione e critica musicale; in seguito divenne segretario del Conservatorio di Santa Cecilia a Roma. Fu proprio qui che fond\u00f2, nel 1914, la compagnia di marionette \"I Piccoli\" (della quale fu contemporaneamente impresario e direttore) che ben presto, grazie alle numerosissime tourn\u00e9e all'estero, divenne celebre in tutto il mondo.\nIl suo teatro, che arriv\u00f2 a contare fino a mille marionette, port\u00f2 sulla scena, di volta in volta, brevi opere musicali fatte talora appositamente (ad esempio, \"La bella addormentata nel bosco\" di Ottorino Respighi), riduzioni liriche o in prosa, favole, caricature e bozzetti folcloristici italiani e stranieri, in una cornice scenica che si avvaleva di pittori divenuti poi notissimi (per esempio Enrico Prampolini).\nFra le marionette pi\u00f9 celebri inventate da Vittorio Podrecca sono il soprano Sinforosa Strangolini e il pianista Piccolowsky; quest'ultimo chiudeva di solito il programma eseguendo al pianoforte una sonata, vero e proprio capolavoro della tecnica marionettistica.\nDopo la sua morte numerose marionette, bozzetti e attrezzi vari, vennero acquistatI da Maria Signorelli che cos\u00ec riusc\u00ec ad impedirne la dispersione. Il \"Fondo Podrecca\" quindi fa parte della \"Collezione Maria Signorelli\", una delle pi\u00f9 grandi raccolte private esistenti in Europa di materiali attinenti al \"teatro di animazione\". \nLa rinascita.\nLe marionette furono recuperate nel 1965 da alcuni vecchi collaboratori di Podrecca e la Regione Autonoma Friuli-Venezia Giulia, insieme al Teatro Stabile del Friuli-Venezia Giulia e da un gruppo di operatori culturali, rintraccia il materiale. In seguito la regione Friuli-Venezia Giulia vota una legge per lo stanziamento di sessanta milioni di lire da destinare al recupero del materiale e alla rinascita dei Piccoli.\nIl 7 maggio 1979, il Teatro Stabile del Friuli-Venezia Giulia rileva le marionette \u201csuperstiti\u201d e il materiale scenico e ricostituisce il gruppo di marionettisti che hanno collaborato fino all'ultimo con Podrecca. Il 5 luglio dello stesso anno, nel venticinquesimo anniversario della morte di Podrecca, nel Teatro Ristori di Cividalesi allestisce un primo spettacolo di variet\u00e0 della rinata compagnia, con l'orchestra viennese, Pierino e il lupo, La morte del cigno, Bilbolbul, Serafina, La corrida, Tarantella napoletana, Il violinista, Infernale, Rumba, Carnevalito, Il somaro sapiente, Il pianista.\nLo spettacolo si replica, va in tourn\u00e9e e intanto, si pensa di affidare ai marionettisti una scuola perch\u00e9 i Piccoli possano continuare a esistere.\nI nuovi Piccoli, ancora in attivit\u00e0, raccolgono consensi in Italia e fuori come i loro progenitori."}
{"id": "696735", "revid": "2912", "url": "https://it.wikipedia.org/wiki?curid=696735", "title": "Iter legis", "text": ""}
{"id": "696737", "revid": "767487", "url": "https://it.wikipedia.org/wiki?curid=696737", "title": "Vertice geodetico", "text": "Con il termine di vertice geodetico (o vertice topografico o vertice trigonometrico oppure ancora stazione geodesica) si intende ognuno dei vertici che va a formare una triangolazione o una poligonazione, individuati da segnali geodetici. \nCollocazione.\nIn genere per la collocazione di tali vertici si scelgono punti ben visibili dalle zone circostanti (ad esempio la cima di una montagna, o di una torre) e/o collocati ad una distanza conveniente dagli altri vertici della rete.\nL'esatta posizione del punto viene in genere \"materializzata\" da manufatti come colonne o pilastri in cemento sui quali possono essere fissati centrini o placche metalliche."}
{"id": "696738", "revid": "944090", "url": "https://it.wikipedia.org/wiki?curid=696738", "title": "Parchi della Val di Cornia", "text": "I Parchi della Val di Cornia sono un insieme di parchi che si trova nelle province di Grosseto e di Livorno, gestiti da una societ\u00e0 per azioni con capitale misto pubblico e privato dai comuni della val di Cornia (Campiglia Marittima, Piombino, San Vincenzo, Sassetta e Suvereto), con l'obiettivo di valorizzare e tutelare le aree di interesse archeologico e naturalistico. \nStoria.\nLa realizzazione del parco nasce a cavallo degli anni 70/80 del XX secolo per opera di un consorzio formato dai vari comuni della Val di Cornia, con l'inviduazione delle aree da destinare e viene formalizzato e aperto nel suo complesso nel 1993 con la creazione della \"Societ\u00e0 Parchi Val di Cornia\" e completato negli anni 2000 con la realizzazione delle aree attrezzate.\nParchi.\nLa societ\u00e0 gestisce i seguenti parchi:"}
{"id": "696741", "revid": "2166030", "url": "https://it.wikipedia.org/wiki?curid=696741", "title": "Mersina", "text": "Mersina (, ) \u00e8 una citt\u00e0 della Turchia, capoluogo della provincia omonima, tra i maggiori centri dell'Anatolia meridionale.\nAmministrativamente costituisce uno dei comuni metropolitani della Turchia formato dai centri urbani di 4 distretti: Akdeniz, Mezitli, Toroslar e Yeni\u015fehir.\nStoria.\nIl primo nucleo cittadino a Mersina risale addirittura al 6300 a.C. Di esso si sa che era circondato da mura e che nel 3200 a.C. fu abbandonato. La zona nell'antichit\u00e0 fu occupata dagli ittiti, dai seleucidi, dai greci (che la chiamavano \"Zephyrio\") e dai Romani (133 a.C.) che la latinizzarono \"Zephyrium\"' e poi Adrianopoli sotto l'imperatore Adriano (da non confondere con l'attuale Edirne). Tornata Zephyrion sotto i Bizantini fu pi\u00f9 volte conquistata dagli arabi. Ritornata sotto l'Impero Bizantino fu poi conquistata dai Turchi. Nel 1924, Mersina fu resa una provincia e nel 1933, le province di \u0130\u00e7el e di Mersina si sono unite per formare la provincia di \u0130\u00e7el. Da ricordare che nell'arco della sua lunga storia la sua importanza fu spesso messa in ombra dalla vicina Tarso.\nSport.\nIl Mersin \u0130dman Yurdu Spor Kul\u00fcb\u00fc \u00e8 la principale societ\u00e0 di calcio cittadina.\nNel 2013 la citt\u00e0 ha ospitato i XVII Giochi del Mediterraneo."}
{"id": "696743", "revid": "33921", "url": "https://it.wikipedia.org/wiki?curid=696743", "title": "Parco del Delta del Po", "text": ""}
{"id": "696744", "revid": "281901", "url": "https://it.wikipedia.org/wiki?curid=696744", "title": "Apis mellifera x Buckfast", "text": "L'Apis mellifera x Buckfast \u00e8 un insetto appartenemente alla specie \"Apis mellifera\".\nStoria.\nL'ibrido di Apis mellifera \"Buckfast\" \u00e8 stato selezionato da Padre Adam, al secolo Karl Kehrle, il quale svolgeva la sua attivit\u00e0 presso l'abbazia di Buckfast (Buckfastleigh).\nAll'inizio del XX secolo le popolazioni di ape europea vennero decimate dall'acariosi dell'Isola di Wight. Questa patologia, in seguito attribuita all'Acarapis woodi, uccise soltanto nelle isole britanniche migliaia di colonie.\nPadre Adam inizi\u00f2 l'importazione di sottospecie resistenti da tutto il mondo al fine di selezionare un ibrido resistente al parassita, ora conosciuto come l'ape Buckfast.\nQuesto diede inizio ad una controversia con molti apicoltori inglesi, capeggiati da Beowulf Cooper, i quali sostenevano che gli ibridi non fossero adatti per l'apicoltura Britannica e cercarono di isolare sciami di Ape nera che Padre Adam considerava ormai estinta. Da queste famiglie provarono ad allevare lineaggi in purezza, geneticamente quanto pi\u00f9 vicini alle api originarie. Cooper fond\u00f2 un'associazione ora nota come \"Bee Improvement and Bee Breeders Association\", per sviluppare e diffondere l'ape britannica.\nCaratteristiche.\nL'ape Buckfast \u00e8 oggi molto popolare tra gli apicoltori, soprattutto nelle isole Britanniche, e viene allevata in molte parti del mondo. Possiede infatti molte caratteristiche positive. Con l'eccezione della variante americana, \u00e8 molto docile ed \u00e8 spesso considerata in molte caratteristiche superiore all'ape italiana.\nI loro difetti principali sono una forte tendenza a legare i favi con ponti cerei, e l'abbondante applicazione della propoli sulle pareti interne dell'arnia, al punto da rendere difficoltosa una delle pratiche principali della moderna apicoltura: la facilit\u00e0 nella rimozione dei favi per l'ispezione."}
{"id": "696745", "revid": "404449", "url": "https://it.wikipedia.org/wiki?curid=696745", "title": "Francesco Nerli", "text": ""}
{"id": "696747", "revid": "115533", "url": "https://it.wikipedia.org/wiki?curid=696747", "title": "HAWK", "text": ""}
{"id": "696748", "revid": "1516087", "url": "https://it.wikipedia.org/wiki?curid=696748", "title": "Sahara spagnolo", "text": "Il Sahara Spagnolo era una colonia della Spagna corrispondente all'odierno Sahara Occidentale. Il dominio spagnolo inizi\u00f2 nel 1884 come parte del Marocco spagnolo. Dal 1934 amministrazione autonoma spagnola fino al 1976. Dal 1976 \u00e8 stata proclamata la Repubblica Democratica Araba dei Sahraui, ma il suo territorio \u00e8 in gran parte sotto controllo del Marocco.\nStoria.\nIn questa, come in altre zone dell'Africa, le potenze coloniali si interessarono alla costa e a una piccola porzione dell'entroterra. Fu importante per questo territorio la presenza dei portoghesi nella fase successiva al superamento del Capo Bojador nel 1434 da parte di Gil Eanes. Stabilirono basi oltre il capo e, fra l'altro, portarono i primi schiavi a Lisbona.\nColonizzazione spagnola.\nNel 1884, alla Conferenza di Berlino, fu attribuita alla Spagna la zona costiera dell'attuale Sahara Occidentale esclusa la piccola porzione all'estremo sud nella penisola de La Guera che fu acquisita successivamente con accordi diretti nel 1912 con i francesi, che controllavano la Mauritania, nella Convenzione di Madrid. Nel 1924, La Guera fu incorporata nella colonia del R\u00edo de Oro che era posizionata a sud del Capo Bojador. La parte settentrionale al capo Bojador era il territorio della colonia di Saguia el Hamra. Il controllo spagnolo all'inizio si limitava alla costa e alle zone vicine ed i confini interni non erano perfettamente delineati. \nLa lenta presa di possesso dell'interno.\nIl mancato controllo dell'interno permise la nascita, nel 1898, dell'unica citt\u00e0, Saharaui, fondata dagli abitanti locali. La popolazione era nomade o seminomade esclusa la fascia costiera e i pochi abitanti sedentari nell'interno che conducevano una vita stabile nei pressi di luoghi con acqua superficiale, esercitando attivit\u00e0 funzionali al resto della popolazione. Nel 1898, Maa el Ainin fond\u00f2 Smara con il sostegno economico e tecnico del Sultano del Marocco.\nMaa-el-Ainin si trasfer\u00ec definitivamente a Smara nel 1902, proclamandola la sua \"Capitale Santa\". Fra le altre cose cre\u00f2 un'importante biblioteca islamica e realizz\u00f2 il suo obiettivo di farla diventare un centro d'istruzione religiosa. Nel 1904 lo sceicco si proclam\u00f2 imam e s'impegn\u00f2 in una guerra santa (\"jih\u0101d\") contro il colonialismo francese e spagnolo. In seguito a questa guerra, dopo essere stato abbandonato dal Sultano del Marocco per le pressioni francesi, nel 1912 Smara fu saccheggiata e distrutta per la prima volta dalle truppe francesi e la sua biblioteca distrutta. La citt\u00e0 e la sua zona furono assegnate al controllo spagnolo che spense la ribellione nel 1920.\nFu un periodo di transizione tutto sommato favorevole alle popolazioni locali sahariane nomadi e seminomadi i cui tentativi di occupazione dell'entroterra si alternavano a ribellioni in un territorio conosciuto dagli abitanti locali.\nL'amministrazione spagnola.\nNel 1934 fu creata l'amministrazione del \"Sahara Spagnolo\", che fu separata dai territori denominati Marocco spagnolo, costituito dalla parte nord del paese pi\u00f9 le varie enclavi inserite sulla costa nella zona controllata dai francesi. I confini interni furono definiti durante il XX secolo delimitando chiaramente il confine a nord col Marocco, con l'Algeria a nord est e con la Mauritania a est e a sud. Questa definizione di confini cre\u00f2 problemi durante il periodo della decolonizzazione, per il contrasto fra i vicini e il Marocco, che con una visione storica del Grande Marocco intendeva allargarsi rispetto ai confini coloniali. Sempre da parte marocchina vi fu l'assorbimento delle enclavi spagnole e la rinuncia ad alcune regioni assegnate all'Algeria come l'Hammada, che contiene la citt\u00e0 di Tindouf, ma rimase la pretesa d'inglobare il Sahara Occidentale, che considera parte del proprio territorio.\nVi fu una seconda distruzione della citt\u00e0 di Smara nel 1934 da parte degli spagnoli (sostenuti ancora dai francesi). La vera presa di possesso dell'entroterra pass\u00f2 attraverso due strategie: l'accordo con i francesi di precise aree di influenza, con la fissazione dei confini coloniali che divennero i confini ufficiali degli stati nati dalla decolonizzazione, e la cooptazione nel governo e nel controllo del territorio attraverso la costituzione della \"Djema'a\" dei rappresentanti delle trib\u00f9 Saharaui. La \"Djema'a\" permise di raggiungere un compromesso che soddisfece temporaneamente le parti, ovvero il controllo del territorio e delle sue risorse da parte degli spagnoli e una serie di concessioni ai capi tribali, che permettevano alla parte delle trib\u00f9 che continuavano a seguire la vita tradizionale nomade di non avere costrizioni. Una parte dei Saharawi ha vissuto una vita parallela a quelli che si accordarono attraverso la \"Djema'a\". \nProvincia spagnola.\nVi furono ribelli Saharaui (fra l'altro molti di loro abitano nell'estremo sud del Marocco), che parteciparono nel 1957 alla guerra in cui il Marocco invase l'enclave spagnola di Sidi-Ifni, chiamata da molti spagnoli \"la guerra dimenticata\" (guerra di Ifni). Gli Spagnoli riuscirono a controllare la nascente ribellione, che si poteva estendere nel Sahara Spagnolo, sempre con l'aiuto francese, e iniziarono una strategia di inurbamento controllato e forzato al fine d'indebolire la forza che nasceva dall'essere nomade o seminomade e pertanto sfuggente e poco controllabile.\nNasce nel 1958 la Provincia spagnola del Sahara, 51^ provincia spagnola e una delle 4 in Africa, dall'unione dei territori di Sagu\u00eda el Hamra e R\u00edo de Oro, e nel 1960 si tennero le prime elezioni locali.\nNel 1967 vi fu una rottura nel percorso Saharawi verso l'indipendenza, che si era spostata precedentemente su un percorso politico ed essenzialmente non violento.\nLe proteste del 1970 e il ritiro della Spagna.\nIl momento della rottura fu rappresentato da un evento chiamato l'Intifada di Zemla.\nIl 17 giugno 1970 a El-Aaiun fu organizzata dagli spagnoli l'annuale festa detta della \"Lealt\u00e0 verso la madrepatria Spagna\". L'organizzazione Harakat Tahrir (che in arabo significa semplicemente \"Movimento di liberazione\"), guidata da Muhammad Bassiri, ne organizz\u00f2 un'altra contemporanea nel quartiere di Zemla (l'Intifada di Zemla) con l'obiettivo di palesarsi dopo il periodo clandestino, di chiedere migliori condizioni di vita per i Saharawi e d'iniziare il percorso per l'indipendenza. Il governatore generale spagnolo della colonia, Jos\u00e9 Mar\u00eda P\u00e9rez de Lema y Tejero, tent\u00f2 di gestire il dissenso coinvolgendo la \"Djema'a\" e invi\u00f2 alcuni sceicchi a cercare di mediare e risolvere la situazione prima che rovinasse la concomitante \"festa della Lealt\u00e0\". I manifestanti accolsero a sassate gli sceicchi e si spacc\u00f2 temporaneamente il fronte Saharawi indipendentista con i fautori dell'accordo con gli occupanti spagnoli. I dimostranti furono autorizzati a leggere la petizione, ma al momento della scioglimento della manifestazione la polizia si mosse per arrestare gli organizzatori. I dimostranti respinsero i poliziotti e ad una carica risposero tirando sassi. Le autorit\u00e0 spagnole, temendo di perdere il controllo della situazione, chiamarono la Legione straniera spagnola, che apr\u00ec il fuoco uccidendo dodici dimostranti e ferendone molti di pi\u00f9. Centinaia di persone furono arrestate. Nei giorni seguenti al massacro, gli attivisti di Harakat Tahrir, e Bassiri fra di loro, furono ricercati e arrestati dalle forze di sicurezza spagnole. Bassiri, dopo il suo arresto alle tre del mattino del 18 giugno spar\u00ec in prigione, e da allora non vi furono pi\u00f9 sue notizie. Muhammad Bassiri divenne il primo di una lunga serie di \"desaparecidos\" Saharawi.\nL'esito cruento dell'Intifada di Zemla, con la sconfitta della linea di Harakat Tahrir, condizion\u00f2 in maniera forte le scelte dei nazionalisti Saharawi, che abbandonarono la speranza di una pacifica transizione dal colonialismo all'indipendenza. \nNel maggio del 1973 venne fondato, sulla continuazione di un movimento precedente, il Fronte Polisario, guidato da El-Ouali che inizi\u00f2 subito la lotta armata, dapprima contro gli spagnoli e successivamente contro i marocchini e i mauritani.\nIl 6 novembre 1975 ci fu la Marcia Verde (organizzata dal re Hassan II del Marocco) durante la quale una folla di marocchini per tre giorni attravers\u00f2 il confine internazionalmente riconosciuto del Sahara spagnolo, senza tuttavia raggiungere le postazioni dell'esercito spagnolo. \nLa fase successiva alla decolonizzazione spagnola.\nIn seguito cos\u00ec agli accordi di Madrid, segreti, del 14 novembre 1975, poco prima della morte del dittatore Francisco Franco, la Spagna concesse l'indipendenza ai Saharaui, e nel febbraio 1976 si ritir\u00f2 dal possedimento e permise la contemporanea presa di possesso da parte di Marocco e Mauritania della ex colonia.\nIl Polisario si oppose militarmente all'ingresso dei due paesi e dopo scontri con la Mauritania, questa rinunci\u00f2 nel 1979 a ogni pretesa sul territorio mentre cos\u00ec non fu con il Marocco, che occup\u00f2 anche quelle zone. I confini territoriali fra Marocco e Polisario furono cristallizzati al cessate il fuoco del 1991, con il controllo marocchino all'interno del cosiddetto muro marocchino (circa l'80% del territorio complessivo) e quello del Polisario all'esterno (circa il 20%).\nLo \"status\" attuale.\nLe Nazioni Unite considerano l'ex Sahara Spagnolo un territorio non autonomo. \u00c8 presente una forza di pace delle Nazioni Unite, MINURSO, che fra i mandati ha quello di monitorare il cessate il fuoco e gestire il referendum di autodeterminazione sul territorio. Dal 1976 \u00e8 stata proclamata la Repubblica Democratica Araba dei Sahraui, che ha il suo governo in esilio nei campi profughi di Tindouf in Algeria, con la capitale provvisoria a Bir Lehlu e la sede dell'erigendo parlamento a Tifariti, entrambe citt\u00e0 nel territorio sotto controllo del Polisario."}
{"id": "696749", "revid": "804", "url": "https://it.wikipedia.org/wiki?curid=696749", "title": "Vico Magistretti", "text": "Biografia.\nNato in una famiglia della media borghesia milanese il 6 ottobre 1920, Vico Magistretti frequenta il R. Liceo Ginnasio Giuseppe Parini per poi iscriversi, nell'autunno del 1939, alla facolt\u00e0 di Architettura del Regio Politecnico di Milano, dove insegnano personaggi di spicco nel panorama architettonico dell'epoca come Gio Ponti e Piero Portaluppi. Tra il 1943 e il 1944 decide, come molti intellettuali dell'epoca, di allontanarsi dal proprio Paese e si trasferisce in Svizzera dove, nel Champ Universitarie Italien di Losanna, ha modo di seguire alcuni corsi accademici. Risale a quel periodo la sua frequentazione con Ernesto Nathan Rogers, che rimarr\u00e0 nel ricordo dell'architetto come persona chiave della sua formazione intellettuale.\nNel 1945 torna a Milano, dove il 2 agosto dello stesso anno si laurea in Architettura presso il Politecnico. Inizia subito l'attivit\u00e0 professionale nello studio del padre, l'architetto Pier Giulio Magistretti (di cui si ricorda la partecipazione all'Arengario di piazza Duomo, in collaborazione con Giovanni Muzio, Piero Portaluppi, Enrico Agostino Griffini, e la realizzazione di alcuni tra i pi\u00f9 significativi edifici della Milano degli anni venti e trenta) in via Conservatorio. Sono questi gli anni della ricostruzione, che lo vedono impegnato sul doppio fronte dell'associazionismo culturale (nel 1946 \u00e8 tra i promotori del MSA) e dell'attivit\u00e0 professionale, inizialmente svolta soprattutto nel campo dell'edilizia sovvenzionata.\nDal 1949 al 1959 progetta e realizza circa 14 interventi per l'INA-Casa e con Mario Tedeschi partecipa anche all'impresa collettiva del QT8 con il quartiere reduci d'Africa e successivamente con la Chiesa di Santa Maria Nascente (1953-1955). Nella Milano delle Triennali e della nascente industria del design, particolare rilievo assume la sua partecipazione alle edizioni della VIII, IX (medaglia d'oro), X Triennale (gran premio), fino a curare per l'ente milanese alcune mostre nell'ambito delle esposizioni pi\u00f9 recenti (in particolare la XII Triennale del 1960 insieme a Ignazio Gardella). Gli anni cinquanta sono fervidi di iniziative e di innovative proposizioni da parte del giovane architetto che, in breve tempo, si conferma una delle pi\u00f9 significative presenze fra gli esponenti della \"terza generazione\". Risale a tale periodo la realizzazione di due degli edifici pi\u00f9 significativi dell'attivit\u00e0 professionale di Vico Magistretti a Milano: la torre al Parco in via Revere (1953-56, con Franco Longoni) e il palazzo per uffici in corso Europa (1955-57); a questi si aggiungeranno negli anni successivi altri numerosi interventi di particolare rilevanza, tra i quali, nel 1962-64, le torri di piazzale Aquileia.\nNel 1956 \u00e8 tra i soci fondatori dell'ADI, l'Associazione per il Disegno Industriale. Nel 1959 fa parte della giuria del Premio Compasso d'oro insieme a Bruno Alfieri, Giulio Minoletti, Augusto Morello e Giovanni Romano. Nel 1960 \u00e8 di nuovo tra i giurati del premio dell'ADI assieme a Lodovico Belgiojoso, Augusto Magnaghi, Augusto Morello e Marco Zanuso.\nLa particolare attenzione rivolta al tema della casa e dell'abitare finisce per monopolizzare, a partire dagli anni sessanta, la sua attivit\u00e0 di architetto, facendogli mettere a punto un linguaggio estremamente espressivo che, seppur talvolta polemicamente criticato, ha molta presa nella cultura architettonica lombarda del periodo, permettendogli di divenirne uno dei maggiori protagonisti. In tale contesto si inserisce la sua partecipazione nel 1959 al Congresso CIAM (Congr\u00e8s Internationaux d'Architecture Moderne) di Otterlo (Paesi Bassi), dove gli italiani presentarono la torre Velasca dei BBPR, la mensa Olivetti di Ignazio Gardella, le case a Matera di Giancarlo De Carlo e la casa Arosio ad Arenzano realizzata l'anno precedente da Magistretti. Queste opere provocarono scandalo e furono in un certo senso l'emblema della crisi che in quegli anni colp\u00ec la nota istituzione, fino ad allora protagonista indiscussa del dibattito intorno all'architettura. La casa Arosio sembra segnare l'inizio di un'esplorazione molto personale di un linguaggio che si esprime con nitidezza anche in altre coeve case unifamiliari quali la villa Schubert a Ello (1960), la casa Gardella ad Arenzano (1963-64) e la villa Bassetti ad Azzate (1960-62).\nNegli anni successivi, l'attivit\u00e0 di architetto \u00e8 sempre pi\u00f9 affiancata a quella di designer, con la progettazione di arredi e oggetti rimasti \"classici\". Per l'architetto lombardo la semplicit\u00e0 non era mancanza di decorazione ma assenza di ridondanza, nella convinzione che la 'differenza' consisteva nel dettaglio concettuale: da l\u00ec la sua predilezione per il 'concept design' visibile in quasi tutta la sua produzione. \u00c8 l'epoca del Municipio di Cusano Milanino (1966-69), del quartiere Milano-San Felice (1966-69, con Luigi Caccia Dominioni), della casa in piazza San Marco (1969-71) ma anche del premio Compasso d'oro per la lampada \"Eclisse\" (1967), per la lampada \"Atollo\" (1979) e per la poltrona \"Maralunga\" (1973, premio nel 1979).\nI riconoscimenti nel campo del design conseguiti da Magistretti sono numerosi; nel campo prettamente architettonico viene nominato membro dell'Accademia di San Luca nel 1967 e designato a membro onorario al Royal College of Art di Londra, dove \u00e8 anche \"visiting professor\". Ha, inoltre, insegnato alla Domus Academy di Milano e tenuto conferenze e lectures in Europa, Giappone e Stati Uniti. Nel 1986 \u00e8 stato premiato con la medaglia d'oro dal SIAD (Society of Industrial Artists and Designers).\nTra le opere pi\u00f9 recenti la sede del Dipartimento di Bioscienze dell'Universit\u00e0 di Milano (1978-81, con Francesco Soro), il progetto per una casa d'abitazione in piazzale Dateo (1984 con Francesco Soro), la casa Tanimoto a Tokyo (1985-86), il Centro Cavagnari a Parma (1983-85), il tecnocentro della Cassa di Risparmio di Bologna (1986-88) e per l'ATM di Milano il Deposito Famagosta (1989-2002), il supermarket Esselunga a Pantigliate (1997-2001), la villa a Saint Barth nelle Antille Francesi (2002), gli uffici dell'ex lanificio Cerruti a Biella (2005) e la villa a Epalinges, vicino a Losanna (2005), uno dei suoi ultimi progetti realizzati prima della scomparsa nel 2006.\nA partire dagli anni sessanta l'attivit\u00e0 di designer \u00e8 scandita annualmente dalla creazione di nuovi \"pezzi\", eventi attesi anche in occasione del Salone del Mobile di Milano che, nel 1997, ha dedicato proprio a Vico Magistretti una mostra monografica accanto a quella del suo \"insegnante\" Gio Ponti.\nNel 2003 presso il Palazzo Ducale di Genova \u00e8 stata allestita la mostra \"Vico Magistretti. Il design dagli anni Cinquanta a oggi\" interamente centrata sulla sua opera come designer. Nello stesso anno \u00e8 nominato membro del comitato scientifico della Fondazione Politecnico di Milano e nel 2005 riceve il premio speciale \"Abitare il tempo\". I suoi ultimi progetti di design sono stati presentati al Salone del Mobile del 2008. Sue opere di design sono esposte presso la collezione permanente del MOMA di New York e presso altri musei in America e in Europa.\nNel 2010 nasce in via Conservatorio a Milano, con sede proprio nello studio dove l'architetto e designer milanese ha lavorato per oltre sessant'anni, la Fondazione Studio-Museo Vico Magistretti, promossa e presieduta da sua figlia, Susanna, in collaborazione con il Triennale Design Museum di Milano e altri fondatori in carica come De Padova, Flou, Artemide, Oluce e Schiffini.\nIl museo attraverso un percorso didattico-espositivo, si propone di tracciare un iter progettuale che ripercorra tutte le tappe della produzione dell'architetto dal 1946 al 2006, attraverso l'esposizione di collezioni permanenti e mostre temporanee di un vasto archivio che conserva all'incirca 30.000 schizzi e disegni tecnici, 3000 documenti, 7000 fotogrammi nonch\u00e9 una collezione di modelli e prototipi. La Fondazione \u00e8 dal 2007 riconosciuta come bene culturale per importanza storica e sottoposta al vincolo di tutela.\nLa Triennale di Milano ospita a partire dall'11 maggio 2021 e fino al 12 settembre 2021 una mostra retrospettiva dal titolo \"Vico Magistretti. Architetto milanese\" che ne ripercorre per la prima volta il percorso progettuale in maniera unitaria, dall\u2019architettura agli allestimenti, dal design al disegno urbano, insieme ai numerosi contatti internazionali."}
{"id": "696751", "revid": "37401", "url": "https://it.wikipedia.org/wiki?curid=696751", "title": "Coordinazione", "text": ""}
{"id": "696754", "revid": "5588", "url": "https://it.wikipedia.org/wiki?curid=696754", "title": "Ape Buckfast", "text": ""}
{"id": "696756", "revid": "39692", "url": "https://it.wikipedia.org/wiki?curid=696756", "title": "Parco Naturale Regionale dei Monti Aurunci", "text": ""}
{"id": "696758", "revid": "1318658", "url": "https://it.wikipedia.org/wiki?curid=696758", "title": "Torri campanarie di Belgio e Francia", "text": "Le torri campanarie di Belgio e Francia (in francese: \"beffrois de Belgique et de France\") sono un insieme di 56 torri campanarie costruite nel corso dei secoli in alcune localit\u00e0 belghe e francesi e inserite a partire dal 1999 nell'elenco dei Patrimoni dell'umanit\u00e0 dell'UNESCO come riconoscimento di una manifestazione architettonica simbolo di un'emergente indipendenza civica dalle influenze feudali e religiose nella storica regione delle Fiandre e nelle regioni circostanti.\nL'UNESCO iscrisse 32 torri nel suo primo elenco \"Campanili delle Fiandre e della Vallonia\" nel 1999. Nel 2005 vennero aggiunti anche il campanile di Gembloux (in Vallonia) e altre 23 fra campanili e torri campanarie delle regioni francesi Nord-Passo di Calais e Piccardia, di conseguenza l'elenco venne rinominato con la sua designazione attuale. Un'esclusione eccellente \u00e8 costituita dalla torre del Municipio di Bruxelles, gi\u00e0 presente nell'elenco dei Patrimoni mondiali dell'umanit\u00e0 come parte della Grand Place di Bruxelles.\nOltre a torri civiche, o edifici come i municipi che ovviamente potevano rendere un servizio simile, la lista include edifici religiosi che servirono anche come torri d'osservazione: per esempio il campanile della cattedrale di Nostra Signora ad Anversa, o quello della cattedrale di San Rombaldo a Malines, o ancora quello della chiesa di San Leonardo a Zoutleeuw, tutti e tre nelle Fiandre. Alcune delle 56 torri non sono unite ad un altro edificio."}
{"id": "696760", "revid": "83531", "url": "https://it.wikipedia.org/wiki?curid=696760", "title": "Vartan Malakian", "text": "Biografia.\nAll'et\u00e0 di diciotto anni, Malakian ha tenuto la sua prima esposizione all'ambasciata cecoslovacca e ad altri eventi sponsorizzati dal governo attirando attenzione sui suoi straordinari lavori.\nNel 1968 Vartan ha ottenuto il ruolo di coreografo per il governo iracheno e per l'Armenian Youth Organization. Per diversi anni, Vartan ha organizzato e creato con successo show come Broadway.\nNel 1975 Vartan Malakian \u00e8 emigrato negli USA e si \u00e8 stabilito a Hollywood, California. Vartan ha proseguito la sua carriera nella danza e nelle arti e nel 1981 ha iniziato ad insegnare danza al Glendale College, dove ha formato un'Assemblea di Danza Armena. Nel 1993 ha aperto la sua esposizione alla Art Gallery di Hollywood, chiamata Arka Gallery. L\u00ec Vartan ha venduto oltre 100 pezzi delle sue creazioni artistiche a un vasto gruppo di persone, incluse alcune celebrit\u00e0 nell'industria dell'arte. Nel 2001 il \u00abLos Angeles Times\u00bb ha definito la sua galleria come uno dei negozi pi\u00f9 unici della citt\u00e0.\nIl figlio Daron \u00e8 il chitarrista dei System of a Down.\nNel 2005 ha creato gli artwork per gli album \"Mezmerize\" e \"Hypnotize\" della band (oltre a quella dell'omonimo album degli Scars on Broadway nel 2008) e per l'Ibanez DMM1(Daron Malakian Model) del figlio. Assiste frequentemente ai concerti dei System of a Down e solitamente il figlio gli dedica una canzone se \u00e8 presente."}
{"id": "696764", "revid": "106908", "url": "https://it.wikipedia.org/wiki?curid=696764", "title": "The Works Tour (Mondo)", "text": ""}
{"id": "696768", "revid": "287204", "url": "https://it.wikipedia.org/wiki?curid=696768", "title": "Larry Brown (disambigua)", "text": ""}
{"id": "696769", "revid": "287204", "url": "https://it.wikipedia.org/wiki?curid=696769", "title": "Bunker", "text": "Un bunker \u00e8 una fortificazione militare difensiva. Si differenzia da una casamatta in quanto questa \u00e8 solamente il locale che alloggia l'arma, cannone o mitragliatrice che sia, anche su una nave, mentre un bunker \u00e8 un complesso di costruzioni, a volte ipogee, che possono anche comprendere una o pi\u00f9 casematte.\nStruttura.\nI bunker sono strutture difensive, a volte sotterranee per garantire una maggiore solidit\u00e0 al manufatto; viene spesso confuso con la casamatta. I bunker sono stati usati a partire dalla prima guerra mondiale, in particolare nella seconda guerra mondiale ma anche durante la guerra fredda.\nUn bunker pu\u00f2 essere disposto anche su pi\u00f9 livelli, collegati tra di loro con rampe di scale, a chiocciola, a gradini sfalsati o per mancanza di spazio anche mediante scala alla marinara.\nTipicamente un bunker \u00e8 strutturato in modo tale da difendere, quindi in generale ha sempre una parte dedicata alla difesa, di se stesso, dei suoi occupanti, del territorio circostante.\nA seconda del suo scopo un bunker pu\u00f2 ospitare altri elementi:\nTipologie.\nEsistono vari tipi di bunker a seconda delle peculiarit\u00e0 e dell'impiego a cui sono destinati.\nBunker difensivi.\nIl tipo pi\u00f9 semplice di bunker \u00e8 quello impiegato per difendere i soldati che combattono in trincea in prima linea, da attacchi condotti dall'alto, ad esempio mediante il lancio di granate o proiettili di mortaio. Durante la prima guerra mondiale si impiegava a tale scopo anche gli ingressi delle miniere e semplici strutture di legno, terra e sassi. In seguito furono costruiti di calcestruzzo o cemento armato e dotati di feritoie dalle quali poter sparare, magari con una mitragliatrice.\nAnaloghi bunker costruiti nelle retrovie, servono per offrire una maggiore protezione ai centri di comando e smistamento informazioni o ai depositi di materiali bellici.\nNel mondo si hanno alcuni esempi, come il Ridotto nazionale che \u00e8 servito e serve ancora come mezzo di difesa del territorio nazionale svizzero, il Vallo Alpino che difendeva i confini italiani dall'alleato tedesco e la linea Maginot che difendeva i confini francesi opposta alla linea Sigfrido (anche chiamata \"Westwall\", per la difesa del confine occidentale della Germania).\nBunker per difesa costiera.\nUn altro tipo \u00e8 il bunker per la difesa costiera, molto in voga durante la seconda guerra mondiale. Complessi di bunker di questo tipo, insieme alle trincee, costituivano la struttura difensiva delle coste della Normandia sede dello sbarco alleato durante il D-Day.\nAttualmente possono essere considerati inutili allo scopo militare.\nBunker per artiglieria.\nGi\u00e0 pi\u00f9 elaborati i bunker per le artiglierie si caratterizzano di grosse strutture in cemento armato con pareti frontali e soffitti molto spessi e una grande apertura dove alloggiare il cannone vero e proprio con la sua blindatura protettiva. Tali tipi di bunker furono massicciamente impiegati durante la seconda guerra mondiale per difendere le coste dalle unit\u00e0 navali nemiche (ad esempio vedi il Vallo Atlantico, \"Atlantikwall\").\nSolitamente si trovavano in posizioni pi\u00f9 arretrate rispetto ai semplici bunker di difesa.\nBunker personali.\nQuando una casa \u00e8 dotata di bunker, la struttura \u00e8 solitamente sottoterra. Una tecnica di costruzione comune impiega polimeri rinforzati con fibra di vetro. La resistenza a compressione \u00e8 data da sistemi ad arco. Il materiale sovrastante \u00e8 atto a proteggere dalle radiazioni. Pu\u00f2 essere usato anche come safe room.\nBunker di Hitler.\nFin dalla seconda guerra mondiale, con l'uso massiccio degli aerei da bombardamento, si inizi\u00f2 a costruire bunker dove rifugiarsi nel caso di incursioni aeree. Indubbiamente il pi\u00f9 famoso di questo tipo di bunker, fu il bunker di Adolf Hitler sotto la Cancelleria del Reich a Berlino, chiamato \"F\u00fchrerbunker\". Il bunker di Hitler oggi \u00e8 stato demolito ed al suo posto sorge un parcheggio.\nBunker di Mussolini.\nDi una struttura analoga, anche se pi\u00f9 essenziale, disponeva anche Mussolini a Villa Torlonia a Roma. La popolazione civile inizi\u00f2 a disporre di bunker dove rifugiarsi a partire dalla guerra fredda. Prima di allora esisteva la consuetudine di utilizzare i sotterranei dei palazzi come rifugi antiaerei.\nBunker di Stalin.\nStalin fece costruire diversi bunker: Nel 1933 alla periferia di Mosca ne venne costruito uno al di sotto di uno stadio, raggiungibile dal Cremlino con la metropolitana, venne utilizzato durante l'avanzata nazista nel 1941. A Samara venne costruito un bunker che avrebbe ospitato il governo sovietico se Mosca fosse caduta nelle mani dei nazisti, ma non venne mai usato. Tra il 1951 ed il 1956 (quindi ben tre anni dopo la scomparsa del dittatore sovietico, avvenuta nel 1953) nel pieno centro di Mosca, a 60 metri di profondit\u00e0, ne venne realizzato uno antiatomico con la capienza di 2.000 persone.\nBunker di Churchill.\nA Londra \u00e8 visitabile il bunker dell'allora primo ministro del Regno Unito Winston Churchill. Oggi \u00e8 stato trasformato nel Churchill Museum and Cabinet War Rooms.\nBunker di Tito.\nCost\u00f2 l'equivalente di 4,5 miliardi di euro, la costruzione era durata dal 1953 al \u201879 e fu pensato per resistere a un'esplosione nucleare da 20 chilotoni. L'ingresso \u00e8 celato all'interno di un garage di un'anonima casa bianca nella cittadina bosniaca di Konjic, a 50 chilometri da Sarajevo: un passaggio interno conduce ad uno dei pi\u00f9 grandi bunker realizzati nella storia, dotato di oltre 100 stanze da letto e capace di ospitare 200 persone per un periodo di due anni senza che avessero nessun contatto con l'esterno.\nDa quel garage per\u00f2 Tito e le alte sfere dell'esercito jugoslavo non entrarono mai, in fuga dall'inferno atomico scatenato da un attacco nucleare, che non ci fu. Si \u00e8 trasformato da tempio della guerra fredda in galleria d'arte dove esporre le opere d'arte moderna della prima Biennale bosniaca.\nBunker di Gheddafi.\nTra le proteste nel mondo arabo del 2011, si ha anche la Guerra civile libica, durante la quale si sa che il colonnello Mu\u02bfammar Gheddafi, dopo alcune sue non troppo felici esclamazioni, si \u00e8 rifugiato nel suo bunker personale nella capitale libica di Tripoli, il bunker di Bab al-Aziziy. Da questo luogo, durante la rivolta libica, ha telefonato alla televisione per divulgare dei messaggi.\nNell'escalation del conflitto la cosiddetta \"coalizione dei volenterosi\" ha continuamente bombardato il bunker dove il colonnello si \u00e8 rifugiato. La notte tra il 9 ed il 10 maggio 2011, per tre ore, 8 aerei della coalizione hanno bombardato il bunker di Gheddafi, ferendo, secondo fonti libiche, 4 bambini. Dopo questi bombardamenti un'inviata di Al Jazeera \u00e8 riuscita ad entrare nel suo rifugio, e mettendo il suo servizio online. Da questo suo servizio si scopre che il bunker era attrezzato con un sistema per il filtraggio dell'aria (americano) e generatori d'emergenza (svizzeri) ed anti incendio. Il bunker era inoltre dotato di due bagni, e di una scala di emergenza seminascosta che riportava al suo ufficio.\nBunker industriale.\nUn altro tipo di bunker, pu\u00f2 essere definito bunker \"industriale\". Si intende con ci\u00f2 una struttura fortificata atta a difendere un'industria o pi\u00f9 genericamente un'installazione industriale-militare. In questa categoria si possono inserire i bunker dove la Kriegsmarine ricoverava gli U-Boot nel porto di Brest oppure le gallerie del monte Soratte, dove durante la seconda guerra mondiale, fino al 1943, furono trasferite le linee di produzione di armi della Breda, ufficiosamente chiamate le \"Officine Protette del Duce\".\nUn esempio pi\u00f9 recente (2006) si ha nella zona di Natanz (Iran), dove sono stati costruiti dei complessi sotterranei non ben definiti, ma che sono presumibilmente legati al progetto di sviluppo nucleare portato avanti dal presidente iraniano Ahmadinejad.\nBunker antiatomico.\nDurante la guerra fredda la necessit\u00e0 di prevedere strutture per garantire la sopravvivenza della popolazione e in particolar modo della linea di comando e controllo e delle autorit\u00e0 governative, spinsero molte nazioni a investire ingenti risorse nella costruzione di bunker antiatomici che potessero riparare gli occupanti non solo dagli effetti catastrofici di possibili attacchi termonucleari ma anche dalle armi biologiche e chimiche. Alcune nazioni resero obbligatoria la costruzione di rifugi antiatomici e nel 1987, tra le nazioni che avevano maggiormente investito nell'approntamento di bunker, in rapporto alla popolazione, l'ONU riportava al primo posto Israele, seguito dalla Svezia, dalla Finlandia e dall'URSS. Seguivano quindi la Danimarca, gli USA, la Francia e la Germania.\nI bunker antiatomici variano per capienza ed estensione ma la loro caratteristica comune \u00e8 quella di essere interrati e con spesse pareti di cemento armato, porte a tenuta stagna ed equipaggiati con sistemi di filtraggio e riciclo dell'aria, tute di protezione, viveri e generi di prima necessit\u00e0 a sufficienza per garantire la sopravvivenza degli occupanti non solo durante un primo attacco, ma anche per il tempo necessario affinch\u00e9 le radiazioni esterne non costituiscano pi\u00f9 un pericolo."}
{"id": "696773", "revid": "39692", "url": "https://it.wikipedia.org/wiki?curid=696773", "title": "Parco dei Monti Lucretili", "text": ""}
{"id": "696782", "revid": "140509", "url": "https://it.wikipedia.org/wiki?curid=696782", "title": "Octopus (Gentle Giant)", "text": "Octopus \u00e8 il quarto album del gruppo britannico di rock progressivo Gentle Giant, pubblicato nel 1972 dalla Vertigo.\nDescrizione.\n\u00c8 l'ultimo album del gruppo con uno dei suoi membri fondatori, Phil Shulman, e il primo con il batterista John Weathers, che sarebbe rimasto con la band fino allo scioglimento nel 1980.\nLa versione inglese dell'album ha la copertina realizzata da Roger Dean, mentre la versione statunitense ha la copertina realizzata da Charles White. La canzone \"The Advent of Panurge\" \u00e8 ispirata dai libri di Gargantua e Pantagruel di Fran\u00e7ois Rabelais, mentre \"A Cry for Everyone\" \u00e8 ispirata ai lavori e al credo dello scrittore franco-algerino Albert Camus. \"Knots\", infine, \u00e8 ispirata dall'omonimo libro dello psichiatra scozzese Ronald Laing.\nNel giugno 2015 la rivista \"Rolling Stone\" ha collocato l'album alla 16\u00aa posizione nella classifica dei 50 migliori album \"progressive\" di tutti i tempi.\nTracce.\nTesti e musiche di Derek Shulman, Ray Shulman, Phil Shulman e Kerry Minnear."}
{"id": "696783", "revid": "1782831", "url": "https://it.wikipedia.org/wiki?curid=696783", "title": "Brian Friel", "text": "Biografia.\nNato a Omagh, Contea di Tyrone, ricevette la sua educazione al St. Columb's College a Derry e, per breve tempo, al seminario di St. Patrick's College, Maynooth, cos\u00ec come a Belfast. Insegn\u00f2 in varie scuole nella contea di Londonderry dal 1950 al 1960.\nFriel cominci\u00f2 la sua carriera scrivendo brevi storie per il The New Yorker nel 1959 e in seguito pubblic\u00f2 due collezioni: \"The Saucer of Larks\" e \"L'Oro del Mare\" (The Gold of the Sea). I suoi primi programmi radio furono prodotti dalla BBC, a Belfast, nel 1958. La sua prima opera - \"This Doubtful Paradise\" - rappresentata nel 1959 e pochi anni dopo \"The Enemy Within\" (1962) gli diede riconoscimento in Irlanda. \"Philadelphia Here I Come!\" (1964), \"Gli amori di Cass McGuire\" (The Loves of Cass McGuire) (1966, 1999 in Italia), e \"Lovers\" (1967) ebbero grande successo in Irlanda, cos\u00ec come oltre oceano.\n\"Dancing at Lughnasa\" (1990), probabilmente la sua opera pi\u00f9 famosa, rappresentata all'Abbey Theatre, si trasfer\u00ec al London's West End e fu rappresentata a Broadway, dove vinse tre Tony Awards nel 1992, compreso il premio di Miglior Opera.\nLa pi\u00f9 recente opera di Friel \u00e8 \"The Home Place\" (2004), che dopo una stagione di tutto esaurito al Gate Theater a Dublino, si trasfer\u00ec al West End di Londra il 25 maggio, 2005.\nLa maggior parte delle opere di Friel sono state rappresentate interamente a Dublino all'Abbey Theatre, al Gate e all'Olympia, in molti teatri a Londra e a Broadway. \"Ballando a Lughnasa\" fu trasformata in un film (con Meryl Streep, diretto da Pat O'Connor, scritto dallo scrittore del Donegal, Frank McGuinness) nel 1998.\nBrian Friel fu premiato con un dottorato \"ad honorem\" (vedi ) dal Rosary College, River Forest, Illinois nel 1974. Nel 1989, la BBC Radio dedic\u00f2 una stagione di sei opere al suo lavoro, il primo scrittore vivente ad essere contraddistinto da ci\u00f2. Friel ricevette un premio dall'Irish Times nel 1999. Egli \u00e8 stato membro dell'American Academy of Arts and Letters, l'inglese (vedi ) Royal Society of Literature e l'Irish Academy of Letters.\nFriel fond\u00f2 (insieme con l'attore Stephen Rea e l'ex compagno di scuola del St. Columb's, Tom Paulin, S\u00e9amus Heaney e Seamus Deane) il Field Day Theatre Company, dove molti dei suoi pezzi, compreso \"Translations\" (1980), \"The Communication Cord\" (1982) and \"Making History\" (1988) furono rappresentati.\nIl 22 gennaio 2006 Friel fu onorato con una Torcia d'oro dal Presidente Mary McAleese in riconoscimento del fatto che quel membro dell'Aosd\u00e1na lo aveva eletto un Saoi. Solo cinque membri dell'Aosd\u00e1na possono avere questo onore e Friel si un\u00ec a Saoithe Louis le Brocquy, Benedict Kiely, Seamus Heaney and Anthony Cronin.\nFriel ha vissuto fino alla sua morte in un cottage nei pressi di Glenties, nel Donegal, dove \u00e8 arrivato da Derry nel 1967.\nDelle opere teatrali sono state tradotte in italiano \"Faith Healer\" (Il Guaritore), \"Translations\" (Traduzioni) e \"Dancing at Lughnasa\" (L\u00f9nasa - Danza d'Agosto) in \"\"Traduzioni\" e altri drammi\" a cura di Carla De Petris. Roma. Bulzoni.1996. In italiano \u00e8 stata anche tradotta una scelta dei racconti in L\"'oro del mare. Racconti irlandesi\", a cura di Fiorenzo Fantaccini, Firenze, Le Lettere, 2002 e in \"Tutto in ordine e al suo posto\", a cura di Daniele Benati, Milano, Marcos y Marcos, 2017, e il dramma \"Afterplay\" tradotto da Monica Capuani e Massimiliano Farau per la casa editrice Reading theatre."}
{"id": "696787", "revid": "110157", "url": "https://it.wikipedia.org/wiki?curid=696787", "title": "Ittoqqortoormiit", "text": "Ittoqqortoormiit (o Scoresbysund in danese) \u00e8 una localit\u00e0 di 469 abitanti situata nel punto pi\u00f9 orientale della Groenlandia, sulla Terra di Jameson, sulla riva settentrionale dello Scoresby Sund. Appartiene al comune di Sermersooq. Si affaccia sul Mare di Groenlandia e sullo Stretto di Danimarca. \nMonumenti e luoghi d'interesse.\nAree naturali.\nVicino c'\u00e8 il Parco nazionale della Groenlandia nordorientale, il pi\u00f9 grande del mondo.\nAmministrazione.\nIttoqqortoormiit fu a capo di un comune, il comune di Ittoqqortoormiit. Questo comune fu istituito il 1\u00ba gennaio 1963, e cess\u00f2 poi di esistere dal 1\u00ba gennaio 2009 dopo la riforma che rivoluzion\u00f2 il sistema di suddivisione amministrativa interna della Groenlandia. Il comune di Ittoqqortoormiit si fuse insieme ad altri 4 per formare il vasto comune di Sermersooq, dove ancora oggi si trova la cittadina."}
{"id": "696788", "revid": "39692", "url": "https://it.wikipedia.org/wiki?curid=696788", "title": "Parco di Monte Sole", "text": ""}
{"id": "696791", "revid": "1745361", "url": "https://it.wikipedia.org/wiki?curid=696791", "title": "Gran Chaco", "text": "Il Gran Chaco, talvolta indicato semplicemente come Chaco, (probabilmente dal termine in quechua \"chaku\", \"territorio di caccia\") \u00e8 una delle principali regioni geografiche del Sud America, che si estende per parte degli attuali territori di Argentina, Bolivia, Brasile e Paraguay, tra i fiumi Paraguay e Paran\u00e1 e l'altopiano andino.\nClima.\nIl Gran Chaco \u00e8 una regione moderatamente umida e in alcune zone semiarida, non sempre adatta al proliferare della vita e degli insediamenti urbani. Tuttavia la sua parte meridionale (il cosiddetto Chaco Austral), appartenente in massima parte all'Argentina, \u00e8 un territorio discretamente piovoso ( annui circa a Formosa e a Reconquista) che lo rende particolarmente propizio allo sfruttamento agricolo e forestale.\nIn considerazione delle latitudini nelle quali si estende \u00e8 una regione molto calda e a clima subtropicale. Tuttavia per via di venti stagionali (e specialmente le correnti antartiche) possono verificarsi grandi variazioni termiche tra le differenti stagioni o anche tra il giorno e la notte.\nIn questo modo nella zona delle Salinas Grandes, situata nel limite sud-est del Gran Chaco, durante le estati (e specialmente in gennaio) le temperature superano i 44\u00a0\u00b0C, mentre vicino ad Asunci\u00f3n non di rado in alcune notti di luglio (inverno) le temperature si abbassano quasi a raggiungere gli 0\u00a0\u00b0C, e in Santa Cruz de la Sierra si possono verificare i cosiddetti \"surazos\" (sempre a luglio) che consistono in un abbassamento della temperatura a quasi 10 gradi nonostante sia una zona molto a nord del tropico del Capricorno.\nEcosistema.\nL'ecosistema del Gran Chaco \u00e8 unico e sta lentamente venendo distrutto dalla colonizzazione umana con l'introduzione di allevamenti estensivi, incendi di vegetazione, e decisioni agricole irresponsabili.\nFortunatamente negli ultimi anni molti gruppi stanno tentando di proteggerlo.\nEtnografia.\nGli abitanti originari nell'era precolombiana furono principalmente appartenenti al gruppo chiamato dei p\u00e1mpidos, in seguito dopo la conquista spagnola la regione ha subito importanti flussi migratori da appartenenti al gruppo Guaran\u00ed e dall'est da appartenenti a gruppi culturali andini.\nDal 1880, crebbe la presenza di popolazioni di origine europea in tutto il Gran Chaco.\nMennoniti arrivarono nella parte paraguayana della regione dal Canada negli anni venti; molta gente arriv\u00f2 dall'URSS negli anni trenta, e ancora di pi\u00f9 dopo la seconda guerra mondiale. Questi crearono alcuni dei centri abitati pi\u00f9 popolosi del Gran Chaco.\nStoria.\nFino al XVIII secolo il Gran Chaco era un territorio pressoch\u00e9 inesplorato dagli occidentali a causa delle resistenze delle popolazioni aborigene. I primi europei che tentarono un approccio furono i missionari gesuiti tra i quali, gi\u00e0 nella seconda met\u00e0 del XVI secolo, Alonso Barzana i cui resoconti, insieme agli studi successivi del confratello Antonio Maccioni penetratovi al seguito della spedizione militare organizzata dal governatore di Tucum\u00e1n, Esteban de Ur\u00edzar, nel 1710 e 1711, contribuirono ad un'opera del 1733 del cronista delle Indie e storico Pedro Lozano, anch'egli gesuita, che riporta la descrizione geografica, storica, etnico-antropologica e linguistica del vasto territorio.\nI missionari della Compagnia di Ges\u00f9 furono poi espulsi nel 1767 e, mentre i governi spagnoli proseguirono nell'occupazione del Chaco sottomettendo gli aborigeni, la loro opera fu continuata dai francescani.\nIl Gran Chaco fu un territorio conteso fin dal 1810, non comprendente la totalit\u00e0 della regione fisica omonima. Ufficialmente, era probabilmente parte della Bolivia, ma il Paraguay cominci\u00f2 a scacciarvi le popolazioni native e a stabilirvi insediamenti mentre la Bolivia non si cur\u00f2 di quest'area praticamente disabitata. Successivamente questo territorio divenne conteso dai due stati fino a sfociare nella Guerra del Chaco (1932-1935).\nProbabilmente la vera causa scatenante della guerra fu il sospetto dalla presenza di petrolio nel Chaco Boreale, una regione delimitata a sud dal fiume Pilcomayo e ad est dal fiume Paraguay. Inoltre la Bolivia vedeva nel fiume Paraguay la possibilit\u00e0 di esportare via nave il petrolio fino al mare essendo un paese privo di sbocchi sul mare dopo aver perso la costa pacifica in una precedente guerra. Successivamente fu firmata la pace nel 1938 che garantisce al Paraguay tre quarti del Chaco Boreale e alla Bolivia un corridoio fino al fiume Paraguay.\nCamiri \u00e8 stato il pi\u00f9 importante centro petrolifero della Bolivia durante gli anni settanta ed ottanta, mentre Villamontes \u00e8 cresciuta enormemente ad inizio del XXI secolo grazie alla vicinanza con i giacimenti di gas tra i pi\u00f9 grandi del sud america.\nNel 1995, il Kaa Iya del Parco Nazionale del Gran Chaco \u00e8 stato creato in una zona Chaco boliviano. \u00c8 amministrato unicamente da popolazioni indigene che includono gli Izoce\u00f1o Guaran\u00ed, gli Ayoreode, e i Chiquitano."}
{"id": "696796", "revid": "599013", "url": "https://it.wikipedia.org/wiki?curid=696796", "title": "Sako", "text": "La Sako \u00e8 un'azienda finlandese produttrice di armi da fuoco, specializzata nella produzione di fucili di precisione a otturatore girevole-scorrevole e di cartucce a palla.\nHa sede a circa 70 chilometri a nord di Helsinki, nella cittadina di Riihim\u00e4ki. Dal 2000 \u00e8 controllata dalla Beretta Holding.\nStoria.\nFondata nel 1921 con il nome di Suojeluskuntain Ase- ja Konepaja Oy, successivamente rinominata Oy Sako Ab fino al 1985 e da allora semplicemente Sako Oy, \u00e8 stata acquisita nel 2000 dalla Beretta Holding.\nL'entrata nel Gruppo Beretta ha portato un forte sviluppo commerciale ed importanti investimenti sul sito di Riihim\u00e4ki che hanno consentito all'azienda di raggiungere il suo record di produzione con 100.000 fucili prodotti nel 2013.\nAttivit\u00e0 e prodotti.\nSako produce anche con il marchio Tikka, gi\u00e0 appartenente alla Tikkakoski Oy, altra azienda finlandese produttrice di fucili di precisione, acquisita nel 1983 dalla Oy Nokia Ab allora proprietaria della Sako ed a quest'ultima incorporata nel 1989.\nAttualmente i modelli TRG42 e TRG22 sono in dotazione, oltre che all'Esercito Finlandese, all'Esercito Italiano, alle forze armate polacche, sono stati selezionati dall'esercito svizzero e sono in valutazione presso le forze speciali francesi."}
{"id": "696797", "revid": "1564499", "url": "https://it.wikipedia.org/wiki?curid=696797", "title": "Segezia", "text": "Borgo Segezia \u00e8 una frazione di Foggia distante circa 10\u00a0km dal capoluogo. Situata a 145 , sorge lungo la direttrice per Napoli in adiacenza alla strada statale 90 delle Puglie.\nStoria.\nLa sua fondazione risale al 1938 durante la riforma agraria del Fascismo. Sarebbe dovuta essere, nei progetti, la Littoria del Tavoliere. Fu voluta da Araldo di Crollalanza, presidente dell'Opera nazionale combattenti, che affid\u00f2 a Concezio Petrucci il piano per la bonifica del Tavoliere. Petrucci progett\u00f2 il piano regolatore e gli edifici pubblici per la borgata rurale posta a 11\u00a0km da Foggia, probabilmente il suo lavoro pi\u00f9 originale e riuscito.\nVenne concepita come una nuova citt\u00e0 fascista, come l'architettura del campanile e della piazza stanno a dimostrare, che fosse a imperitura memoria delle opere di bonifica del regime nella piana della Capitanata. Cominciati i lavori di costruzione negli ultimi anni di regime, il progetto venne abbandonato al sorgere della Repubblica.\nIl suo nome deriva dal latino \"seges\", campo seminato. Secondo alcuni, esisteva una divinit\u00e0 romana delle messi di nome \"Segetia\" o \"Segesta\".\nEconomia.\nBorgo rurale, \u00e8 sempre dipeso dalle vicende della terra, poich\u00e9 abitato per lo pi\u00f9 da gente agricola. Si sta adeguando alle nuove realt\u00e0 economiche e sociali grazie soprattutto ai suoi abitanti, legati alla loro terra e motivati per rilanciare le risorse vocazionali del borgo.\nCinema.\nNel 2006 vi fu girato il film \"Mio fratello \u00e8 figlio unico\".\nBibliografia.\nArturo Cucciola, \"Vecchie citt\u00e0/citt\u00e0 nuove: Concezio Petrucci, 1926-1946\", Edizioni Dedalo, 2006"}
{"id": "696798", "revid": "486946", "url": "https://it.wikipedia.org/wiki?curid=696798", "title": "Zephyrion", "text": ""}
{"id": "696799", "revid": "486946", "url": "https://it.wikipedia.org/wiki?curid=696799", "title": "Zephyrium", "text": ""}
{"id": "696801", "revid": "287204", "url": "https://it.wikipedia.org/wiki?curid=696801", "title": "Gordan Giricek", "text": ""}
{"id": "696803", "revid": "1318658", "url": "https://it.wikipedia.org/wiki?curid=696803", "title": "Arco geodetico di Struve", "text": "L'arco geodetico di Struve \u00e8 una catena di triangolazioni geodetiche che vanno da Hammerfest in Norvegia al Mar Nero, attraversando 10 nazioni e per una lunghezza complessiva di circa 2.820 chilometri.\nQuesta catena venne ideata e utilizzata dallo scienziato baltico-tedesco Friedrich Georg Wilhelm von Struve negli anni compresi fra il 1816 e il 1855 per determinare le esatte forme e dimensioni della Terra. All'epoca l'arco attraversava solamente due nazioni: la Svezia-Norvegia e l'Impero Russo. Nel 2005 la catena venne inclusa nell'elenco dei Patrimoni dell'umanit\u00e0 dell'UNESCO.\nSegnalazione originale.\nOriginariamente, l'arco era costituito da 258 triangoli e da 265 punti fissi principali. Questi ultimi erano stati realizzati mediante segnali di diversi tipi: buchi scavati nelle rocce, croci di ferro, \"ometti\" di pietre, obelischi, etc.\nLista dei siti in ordine geografico (nord-sud).\nLa lista seguente riporta i 34 siti classificati dall'UNESCO, da nord a sud.\nI nomi delle localit\u00e0 corrispondono ai nomi attuali."}
{"id": "696804", "revid": "180559", "url": "https://it.wikipedia.org/wiki?curid=696804", "title": "Le ali della sfinge", "text": "Le ali della sfinge \u00e8 un romanzo di Andrea Camilleri, pubblicato nel 2006 dalla casa editrice Sellerio.\nTrama.\n\u00c8 un periodo \"tinto\" (brutto) quello che sta attraversando Montalbano soprattutto per i rapporti, sempre telefonicamente tempestosi, con la pluriennale fidanzata Livia, verso cui ha d'altra parte da farsi perdonare il tradimento inconfessato con la bella gemella nel precedente romanzo. \nAnche il suo lavoro contribuisce a renderlo \"\"nirbuso\": al suo commissariato manca persino la benzina per le auto di servizio, il questore lo convoca sempre pi\u00f9 spesso per contrastare le sue indagini. Il commissario \u00e8 arrivato al punto di litigare con s\u00e9 stesso: \u00e8 come diviso in due (\u00ab...appena uno dei du' diciva una cosa, l'altro sostiniva l'opposto\u00bb) e il tema del contrasto \u00e8 sempre lo stesso: la vecchiaia che avanza e che uno dei due Montalbano vorrebbe negare.\nBenvenuta dunque la solita telefonata di Catarella che arriva inevitabilmente quando il commissario \u00e8 sotto la doccia. Questa volta il criptico telefonista gli annuncia che \u00e8 stata ritrovata una morta in una discarica come se, per chi l'ha uccisa, la giovane donna non fosse altro che un rifiuto di cui sbarazzarsi. \nIl medico legale Pasquano, noto per il suo carattere \"fituso\", che \u00abogni ammazzatina pare che la piglia come un fatto personale. Come se avissiro fatto 'n'offisa, uno sgarbo a lui.\u00bb, esclude che la vittima sia stata uccisa sul posto ed anzi l'omicidio deve essere avvenuto il giorno prima che il corpo fosse gettato nella discarica. \nMa perch\u00e9 correre rischi a tenere nascosto il cadavere per un intero giorno? e poi avr\u00e0 un significato quel tatuaggio sulla spalla della giovane? Il commissario ha infatti notato che la vittima ha tatuata la figura di una farfalla notturna: la sfinge. \nMontalbano scoprir\u00e0 che la ragazza, emigrata in Italia dalla Russia con altre giovani come lei, era ospitata ed assistita da un'organizzazione benefica cattolica \"La buona volont\u00e0\"\", che dalle indagini sembra che abbia qualcosa da nascondere. \nCi\u00f2 che convince Montalbano che le cose stiano come lui sospetta, \u00e8 il fatto che anche le altre ragazze assistite dall'associazione benefica hanno lo stesso tatuaggio che evidentemente \u00e8 una specie di marchio che le accomuna, ma quello che poi lo fa certo di essere sulla strada giusta sono proprio gli interventi del vescovo, irritato per gli immotivati, secondo lui, sospetti sull'associazione benefica e quindi del questore che suggerisce estrema \"prudenza\".\nAncora una volta Montalbano dovr\u00e0 prendere atto che spesso i lupi si travestono da agnelli e che lui come Don Chisciotte deve combatterli da solo ma \u00abDon Chisciotte credeva che i mulini a vento erano mostri, mentre questi sono veramente mostri e si fingono mulini a vento.\u00bb"}
{"id": "696806", "revid": "24989", "url": "https://it.wikipedia.org/wiki?curid=696806", "title": "Sistemi logistici", "text": ""}
{"id": "696809", "revid": "339392", "url": "https://it.wikipedia.org/wiki?curid=696809", "title": "Carrozza Gran-Conforto", "text": ""}
{"id": "696812", "revid": "2226365", "url": "https://it.wikipedia.org/wiki?curid=696812", "title": "Dedalo", "text": "Dedalo (, in latino: \"Daedalus o Dadalus.\") \u00e8 un personaggio della mitologia greca. Grande architetto, scultore e inventore, noto soprattutto per essere il costruttore del famoso labirinto del Minotauro a Creta. Proprio per quest'ultimo fatto, il suo nome \u00e8 usato ancor oggi come sinonimo di \"labirinto\".\nIl mito.\nFiglio di Metione, Dedalo era probabilmente originario di Atene, dov'era un apprezzato scultore. In seguito all'omicidio del suo assistente e nipote Calo, che avrebbe ucciso perch\u00e9 geloso della sua maestria, fu accolto a Creta dal re Minosse.\nDurante questo suo soggiorno al palazzo, lo scultore attir\u00f2 il desiderio di una schiava del re di Creta, di nome Naucrate, la quale s'innamor\u00f2 perdutamente della sua maestria e della sua bellezza. Dedalo si un\u00ec alla giovane, che gli diede un figlio, Icaro.\nA lui \u00e8 attribuita la costruzione della vacca di legno nella quale Pasifae, moglie di Minosse, si accoppi\u00f2 con il toro sacro inviato da Poseidone. Dall'unione nacque il Minotauro, che fu rinchiuso per ordine di Minosse nel labirinto costruito da Dedalo.\nEssendo a conoscenza della struttura del labirinto, Dedalo, una volta finita la sua opera, vi fu rinchiuso con il figlio Icaro. Dedalo per scappare dispose delle piume di uccello in fila, partendo dalle pi\u00f9 piccole alle pi\u00f9 grandi, in modo che sembrassero sorte su un pendio. Poi al centro le fissa con fili di lino, alla base con cera, e dopo averle saldate insieme le curva leggermente, per imitare ali vere. Dedalo raccomand\u00f2 al figlio Icaro di volare a mezz\u2019altezza in modo che l'umidit\u00e0 non appesantisse le ali e che il sole non facesse sciogliere la cera.\nDurante il volo Icaro si avvicin\u00f2 troppo al sole e il calore fuse la cera, facendolo cadere in mare. .\nFuggito da Creta, Dedalo si rec\u00f2 in Sicilia, dove trov\u00f2 rifugio presso il re Cocalo. Minosse, per cercare di riacciuffare il fuggitivo, escogit\u00f2 un piano: promise una forte ricompensa a chiunque avesse trovato il modo di far passare un filo tra le volute di una conchiglia. Dedalo riusc\u00ec nell'impresa, legando un filo a una formica che, introdotta nella conchiglia i cui bordi aveva cosparso di miele, pass\u00f2 tra gli orifizi per trovare il miele.\nMinosse giunse in Sicilia e pretese la consegna di Dedalo, ma le figlie del re Cocalo aiutarono Dedalo a ucciderlo.\nDedalo visse ancora molti anni in Sicilia fino a quando decise di andare con Iolao, nipote di Eracle, in Sardegna dove si stabilirono.\nLe invenzioni.\nA lui venne attribuita l'invenzione delle sculture, lignee o in terracotta, dette daidala, anche se lo scrittore e geografo Pausania pensava che esse esistessero gi\u00e0 prima dei tempi di Dedalo.\nDedalo era anche ritenuto l'inventore delle \"agalmata\", statue di divinit\u00e0 che avevano occhi aperti e membra mobili. Queste statue erano cos\u00ec simili alla realt\u00e0 rappresentata, che Platone fece notare la loro sorprendente e sconcertante mobilit\u00e0.\nDedalo nell'Eneide.\nVirgilio ricorda Dedalo nel VI libro dell\"Eneide\", quando Enea giunge al \"tempio immane\" della Sibilla cumana. Fu appunto Dedalo a costruire il tempio, a consacrarlo a Febo e a incidere sui battenti la storia del mito che lo riguardava, dalla morte di Androgeo fino ai \"ciechi passi\" di Teseo lungo il filo d'Arianna. Solo del figlio Icaro manca la storia, perch\u00e9 il padre fu fermato due volte dal troppo dolore nel raffigurare l'evento: \u00ab\"bis patriae cecidere manus\"\u00bb (\"due volte caddero le mani paterne\").\nUso del termine nella lingua italiana.\nIn italiano viene utilizzato il sostantivo \"dedalo\" per indicare un intrico (solitamente di strette vie) simile a un labirinto, derivando per metonimia il termine dal costruttore del labirinto.\nAltri media.\nFumetti.\nIl personaggio di Dedalo \u00e8 presente anche nei fumetti Marvel Comics e corrisponde a Ikaris, uno degli Eterni (un gruppo di personaggi immortali). Questo Eterno (con il dono del volo) al tempo dell'Antica Grecia non si chiamava ancora Ikaris e aveva un figlio di nome Icaro.\nPer fare volare Icaro al suo fianco, l'Eterno gli costru\u00ec un paio d'ali meccaniche; una volta che egli era assente, tuttavia, il figlio vol\u00f2 troppo in alto, perse i sensi, cadde e mor\u00ec. Il padre decise allora di cambiare il proprio nome in Ikaris, in ricordo del figlio perduto.\nNel manga de \"I cavalieri dello zodiaco\", compare un Cavaliere d'Argento di nome \"Dedalus di Cefeo\", maestro di Andromeda e di Nemes. Con il personaggio mitologico, questo cavaliere condivide la notevole intelligenza e il grande ingegno (insegner\u00e0 al suo allievo come manovrare la sua celebre \"Catena di Andromeda\", nonostante il suo stesso Cloth non sia provvisto di armi simili). Questo personaggio nella serie anime non esiste, in quanto viene sostituito da Albione, un cavaliere creato appositamente dagli autori della serie televisiva.\nLibri.\nDedalo \u00e8 un personaggio del libro fantasy \"\", quarto libro della saga di Percy Jackson e gli dei dell'Olimpo.\nPoesie.\nGabriele D'Annunzio dedic\u00f2 a Icaro innumerevoli versi nel suo capolavoro \"Alcyone\". Ad accendere l'interesse del poeta fu la sua passione per il volo.\nNella poesia: \"Altius egit iter\" (in latino: \u201cdiresse il suo volo troppo in alto\u201d) D'Annunzio immagina l'ombra di Icaro spaziare ancora per il Mediterraneo: \u00abrapida come il vento, segue solo le navi pi\u00f9 veloci e ama la voce di chi comanda\u00bb. D'Annunzio vede in Icaro s\u00e9 stesso, avendo anch'egli il desiderio di sfidare altezze e abissi andando incontro all'ignoto.\nBibliografia.\ne Gabriele Nardone (1654-1723)."}
{"id": "696817", "revid": "36426", "url": "https://it.wikipedia.org/wiki?curid=696817", "title": "Qiddush", "text": "Il Qiddush, Qidush o Kidush (ebraico: \u05e7\u05d9\u05d3\u05d5\u05e9, letteralmente: \"santificazione\"), \u00e8 la celebrazione con cui si santifica lo Shabbat o altre feste religiose nella religione ebraica.\nOrigine.\nLa preghiera viene recitata dal Rabbino, dal capo famiglia o da chi richiesto e trae origine dal racconto biblico della creazione (), in cui si narra che Dio il settimo giorno si ripos\u00f2 e santific\u00f2 il settimo giorno come giorno del riposo. Il termine Shabbat (da cui deriva la parola italiana \"Sabato\") significa infatti \"cessazione\" o \"riposo\". Il Kiddush dello Shabbat significa quindi \"santificazione del riposo\".\nI brani.\nIl Kiddush della sera di Shabbat, nella sua forma usuale, inizia con un passo della Torah (Genesi, 2,5):\n\"Nel sesto giorno furono completati il cielo, la terra e le loro schiere. E Dio termin\u00f2 nel settimo giorno il regno che aveva creato e Dio si ripos\u00f2 nel settimo giorno da qualsiasi lavoro che aveva fatto, e benedisse Dio il settimo giorno e lo santific\u00f2, perch\u00e9 venne il riposo per il regno creato.\"\nSegue quindi la fase celebrativa:\n\"Con il permesso dei miei signori!\"\n\"Benedetto sia Tu Signore Dio nostro, Re del mondo, che creasti il frutto della vite.\"\nSegue una benedizione a Dio in quanto autore del dono del Sabato, che termina: \"Benedetto sia Tu, Signore, che santifichi il Sabato.\"\nHalakahah.\nAccensione dei lumi.\nIl kiddush consiste nell'accensione di due candele prima della Tefillah ed in una preghiera nella benedizione del vino. Nella celebrazione del Sabato le candele vengono accese prima del tramonto perch\u00e9 non \u00e8 permesso il lavoro (e quindi l'accensione di un fuoco) nel corso dello Shabbat.\nQuesta Mizvah viene principalmente compiuta dalle donne ebree ma anche dagli uomini nel caso esse siano assenti dal luogo in cui venga celebrato il Kiddush sul vino o si risieda durante lo Shabbat: le donne ebree possono accendere i lumi nel tempo halakhico previsto anche se poi saranno assenti, in tal caso gli uomini in quel luogo non sono obbligati ad accenderli.\nOrdine ed Halakhot.\nLa recita del Kiddush all'inizio dei due pasti principali dello Shabbat e delle feste ebraiche \u00e8 uno dei 613 mitzvot (precetti) che un ebreo deve compiere e rispettare.\nIl Kiddush viene celebrato all'inizio dei due pasti principali dello Shabbat e, secondo la tradizione ebraica, quello serale deve essere recitato almeno un'ora dopo il tramonto del venerd\u00ec: in questo caso per\u00f2 l'Halakhah varia secondo il proprio Minhag.Vige l'obbligo di recitare anche il Kiddush pomeridiano del Sabato prima del pasto: questo Kiddush varia da quello della sera ed introduce al secondo dei tre pasti dello Shabbat dopo i quali si deve effettuarne un quarto dopo l'uscita del Sabato.\nIl celebrante ed i partecipanti bevono un sorso di vino tanto da riempire una \"guancia\" o di pi\u00f9: qualora si possa provare disgusto nel bere dallo stesso bicchiere di un'altra persona si consiglia di versare il contenuto in altri bicchieri prima di utilizzarlo e dopo la Benedizione del Kiddush oppure di distribuire altri bicchieri di vino per i partecipanti prima della celebrazione.\nLa preghiera del Kiddush recitata in festivit\u00e0 ebraiche, diverse dallo Shabbat, varia leggermente nel testo, cos\u00ec anche quella delle feste che capitino di Shabbat.\nCompiuta la preghiera del Kiddush si fa il lavaggio delle mani recitando poi la relativa benedizione e si prosegue con la benedizione sulle Challot iniziando cos\u00ec i pasti; il kiddush pu\u00f2 anche essere recitato con una diversa Benedizione, successiva al Kiddush, su un alimento, anche dolce, che sia di frumento, orzo o cereali in genere, in questi ultimi casi senza recitare la Benedizione sul lavaggio delle mani quindi non necessario.\nNel caso non sia presente del vino, si pu\u00f2 compiere il Kiddush sul pane durante il venerd\u00ec sera e su una bevanda alcolica durante il Kiddush del sabato pomeriggio, ovviamente variando un poco le benedizioni.\nLa donna ebrea pu\u00f2 effettuare il Kiddush sul vino nel caso non vi siano uomini ebrei per farlo.\nVoci correlate.\nAltro:\nAnche:\nCanti prima del Qiddush dello Shabbat:"}
{"id": "696818", "revid": "599013", "url": "https://it.wikipedia.org/wiki?curid=696818", "title": "Wmp", "text": ""}
{"id": "696819", "revid": "254059", "url": "https://it.wikipedia.org/wiki?curid=696819", "title": "Tasiilaq", "text": "Tasiilaq (chiamata anche in danese Ammassalik o Angmagssalik) \u00e8 una cittadina situata sulla costa est della Groenlandia, affacciata al Mare di Irminger; appartiene al comune di Sermersooq. Si trova su un'isola chiamata Ammassalik \u00d8 all'estremit\u00e0 meridionale della Terra di Re Cristiano IX, in un piccolo fiordo circondato da rocce erose dai ghiacciai; questa posizione isolata (la zona \u00e8 stata contattata solo nel 1884) la rende raggiungibile solo attraverso un elicottero che parte dall'aeroporto del vicino villaggio di Kulusuk. \u00c8 formata da piccole case di legno colorate; qui si trova anche il Museo Polare.\nIn questa cittadina da ormai pi\u00f9 di trent'anni si \u00e8 trasferito a vivere l'esploratore Robert Peroni.\nTasiilaq \u00e8 stata anche a capo di un comune, il comune di Ammassalik. Esso fu istituito il 1\u00ba gennaio 1963 e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune di Ammassalik si un\u00ec ad altri 4 comuni e form\u00f2 l'attuale comune di Sermersooq.\nStoria.\nDalla preistoria al XV secolo.\nLe persone della civilt\u00e0 Saqqaq furono le prime a raggiungere la Groenlandia occidentale, arrivando da nord, attraverso quella che oggi \u00e8 chiamata Terra di Peary e Independence Fjord. Successivamente la cultura Saqqaq venne sostituita dalla cultura Dorset.\nDurante il XV secolo vi passarono i migratori Thule, trovando la costa sud-orientale disabitata.\nXVIII e XIX secolo.\nA causa delle migrazioni verso la pi\u00f9 densamente popolata costa occidentale, la costa sud-orientale fu disabitata per altri 200 anni fino alla fine del XVIII secolo, dove Tasiilaq fu l'unico insediamento permanente del XIX secolo. La popolazione \u00e8 per\u00f2 aumentata dal 1880, spargendosi in diversi villaggi della zona.\nL'insediamento permanente fu fondato nel 1894 come stazione commerciale danese. La citt\u00e0 era precedentemente conosciuta come Ammassalik (Angmagssalik). Il cambio di nome ufficiale ha avuto luogo nel 1997.\nGeografia fisica.\nTasiilaq \u00e8 collocata approssimativamente 106\u00a0km a sud del Circolo polare artico, nella costa sud-orientale dell'isola di Ammassalik \u00d8, sulla riva di un porto naturale nel fiordo di Tasiilaq.\nPopolazione.\nCon ben 2.017 abitanti al 2013, Tasiilaq \u00e8 una delle citt\u00e0 groenlandesi che cresce pi\u00f9 velocemente di popolazione, con migranti che arrivano dai centri minori. \nAssieme a Nuuk, \u00e8 l'unica citt\u00e0 nella municipalit\u00e0 di Sermersooq in cui troviamo modelli di crescita stabili nel corso degli ultimi due decenni. La popolazione \u00e8 aumentata oltre il 37% rispetto ai livelli del 1990, ed oltre del 18% rispetto ai livelli del 2000."}
{"id": "696820", "revid": "1543377", "url": "https://it.wikipedia.org/wiki?curid=696820", "title": "Fort Douaumont", "text": "Il fort de Douaumont \u00e8 un'imponente fortificazione facente parte del Sistema S\u00e9r\u00e9 de Rivi\u00e8res, situata nel comune francese di Douaumont-Vaux, vicino alla piazzaforte di Verdun.\nEbbe un ruolo centrale nel corso della lunghissima battaglia di Verdun durante la Prima guerra mondiale.\nStoria.\nLa costruzione.\nI lavori di costruzione iniziarono nel 1885, la gettata di cemento del tetto fu effettuata nel 1888, e il forte fu progressivamente rafforzato sino al 1913. Situato su uno dei rilievi pi\u00f9 elevati della zona (388 metri), occupa una superficie totale di 30.000\u00a0m\u00b2 ed \u00e8 lungo circa 400 metri, con due livelli sotterranei; protetto all'origine da una copertura di calcestruzzo spessa 2,5 metri, e da 4 metri di terra, era difeso sul lato rivolto al nemico da un'ampia zona trincerata irta di ostacoli, filo spinato e posti per mitragliatrici, e circondato da un fossato profondo oltre sette metri. L'armamento, in torrette dalla corazzatura di 80 centimetri di spessore, consisteva in un cannone da 155\u00a0mm R e due da 75 mm, oltre a diversi altri da 75\u00a0mm variamente appostati, e numerose torrette per mitragliatrici.\nLe sue caserme potevano alloggiare una guarnigione di 635 uomini, era dotato di due cisterne d'acqua ed un forno per cuocere il pane; serviva da osservatorio, da rifugio, da deposito di materiale e munizioni. Nel 1914 il presidio era costituito da una compagnia di fanteria, artiglieri del 5\u00ba Reggimento d'artiglieria appiedata, elementi del genio militare, alcuni ausiliari per assicurare i servizi, sette ufficiali e 477 fra sottufficiali, caporali e soldati.\nFort Douaumont era ritenuto al tempo l'opera di difesa pi\u00f9 forte d'Europa e virtualmente imprendibile.\nLa conquista.\nL'invasione tedesca del Belgio nel 1914 indusse i vertici militari francesi a ripensare l'utilit\u00e0 delle fortificazioni in guerra. L'artiglieria pesante tedesca aveva rapidamente avuto ragione dei forti belgi, comparabili per armamento, durante la battaglia di Liegi, per cui nell'agosto 1915 si decise di disarmare parzialmente il sistema fortificato francese, giudicato non pi\u00f9 idoneo alla guerra moderna, e fort Douaumont fu privato dei cannoni da 75\u00a0mm.\nSfortunatamente nel febbraio 1916 i tedeschi lanciarono la propria maggiore offensiva proprio nella zona di Verdun, e il forte divenne subito l'obiettivo principale, in ragione della propria privilegiata posizione di osservatorio. Anche con guarnigione ed armamento ridotti rappresent\u00f2 ugualmente un formidabile ostacolo all'avanzata tedesca.\nLa presa del forte avvenne tuttavia in maniera rocambolesca, da parte di un pugno di uomini. Quando elementi del 24\u00ba Reggimento del Brandeburgo vi si avvicinarono, il 25 febbraio, la maggior parte del personale si era ritirato nei livelli inferiori per sfuggire all'incessante bombardamento dei grossi calibri tedeschi, tra cui formidabili obici da 42 cm Gamma M\u00f6rser da 420\u00a0mm, cosicch\u00e9 le cupole di osservazione non erano presidiate. Solo una squadra di artiglieri occupava la cupola del pezzo da 155\u00a0mm.\nUna squadra di dieci genieri comandata dal sergente Kunze riusc\u00ec ad avvicinarsi al forte, e fu scambiata dai mitraglieri francesi del vicino villaggio di Douaumont, a causa della scarsa visibilit\u00e0, per una squadra di truppe coloniali francesi di ritorno da una pattuglia.\nKunze e i suoi riuscirono quindi a scendere nel fossato. I bunker che lo difendevano erano sguarniti, cosicch\u00e9 fu relativamente facile risalire il fossato e forzare una porta di accesso.\nKunze, solo, si aggir\u00f2 per i bui corridoi del forte fino ad imbattersi negli artiglieri, che fece prigionieri; dopodich\u00e9 scov\u00f2 gli uomini della guarnigione e li chiuse nei loro alloggi. Il forte era caduto.\nL'evento scosse terribilmente l'orgoglio francese, e fu estremamente importante dal punto di vista militare, visto che il forte si era rivelato quasi invulnerabile ai colpi dell'artiglieria, e pot\u00e9 costituire un importante caposaldo tedesco proprio dietro la linea del fronte.\nL'occupazione tedesca.\nI francesi fecero ogni sforzo per riconquistare il forte a partire dal maggio 1916, subendo gravi perdite, stimate in 100.000 fra morti e feriti. I tedeschi riuscirono a tenere il forte, divenuto un importante e sicuro ricovero per le truppe, posto di medicazione e centro logistico. Ogni attacco francese fu respinto dall'artiglieria lontana e dal tiro diretto proveniente dal forte. A sua volta l'artiglieria francese non cess\u00f2 di bersagliare la zona, divenuta poco a poco un paesaggio lunare, in parte visibile ancora oggi.\nL'8 maggio un fuoco di cucina non controllato appicc\u00f2 il fuoco ad un deposito di munizioni e liquido per lanciafiamme, ne scatur\u00ec una violenta esplosione ed un incendio che uccise centinaia di soldati, fra cui l'intero comando del 12\u00ba Reggimento granatieri; alcuni sopravvissuti, nel tentativo di lasciare il forte in fiamme, furono scambiati per truppe francesi di colore dai loro compagni appostati all'esterno, e abbattuti con le mitragliatrici. L'entit\u00e0 esatta delle perdite non si sapr\u00e0 mai, ma ancora oggi i corpi di oltre 600 soldati tedeschi riposano in una casamatta fatta crollare dall'esplosione, considerata ufficialmente un cimitero di guerra tedesco.\nLa riconquista.\nFort de Douaumont fu riconquistato dai francesi il 24 ottobre 1916 ad opera delle truppe coloniali marocchine, dopo che i tedeschi, in seguito all'esplosione del maggio precedente e dei successivi danni inferti dall'artiglieria, lo avevano quasi abbandonato.\nMilioni di colpi erano nel frattempo stati sparati sul forte, e migliaia di uomini avevano perso la vita per riconquistarlo.\nI resti del forte ed il prospiciente cimitero/ossario.\nData l'importanza storica del forte \u00e8 possibile, ancora oggi vederne i ruderi, e visitare il prospiciente cimitero/ossario inaugurato nel 1932."}
{"id": "696855", "revid": "287204", "url": "https://it.wikipedia.org/wiki?curid=696855", "title": "Pietro Terziani", "text": "Studi\u00f2 musica dapprima nella propria citt\u00e0 con il compositore Giovanni Battista Casali e poi dal 1780 a Napoli, al Conservatorio di Sant'Onofrio sotto la guida di Carlo Cotumacci e Giacomo Insanguine. Successivamente torn\u00f2 a Roma per perfezionarsi sempre con il Casali nella musica a cappella. Nel 1784 fu ammesso all'Accademia Filarmonica di Bologna dopo aver composto un'antifona a quattro parti; nello stesso anno entr\u00f2 anche nella \"Congregazione di Santa Cecilia di Roma\", dove fu attivo come funzionario dal 1797 al 1803. Ivi debutt\u00f2 come operista nel 1785 con \"Il geloso imprudente\". Nel 1797, quando Napoleone invase l'Italia si stabil\u00ec a Vienna, dove rimase sino alla caduta di quest'ultimo. Successivamente torn\u00f2 a Roma nel 1816, dove fu nominato maestro di cappella presso la Cappella musicale Pia Lateranense della Basilica di San Giovanni in Laterano e successivamente occup\u00f2 la stessa posizione nella Chiesa del Ges\u00f9, in quella di Sant'Ignazio di Loyola a Campo Marzio e in quella San Silvestro in Capite. Fino alla morte egli si dedic\u00f2 esclusivamente alla composizione di musica sacra.\nDurante il soggiorno viennese spos\u00f2 Marianna Steinhart dalla quale ebbe svariati figli che si dedicarono alla musica:\n1) Teresa (Vienna 1810 - Roma 22 ottobre 1898) moglie di Domenico Franzani (+ 17 aprile 1873)\nda non confondere con l'omonima cugina, (1794 - 20 giugno 1848), figlia dello zio Gaetano Terziani e moglie di Jacopo Ferretti.\n2) Candida (Vienna 1812) sposata Piccardi, valente pianista.\n3) Gustavo (Vienna 17 febbraio 1813 - Roma 31 agosto 1837) compositore, morto durante l'epidemia di colera.\n4) Alberta (Roma 1817 - Tivoli 16 settembre 1879) moglie di Luigi Filonardi, madre del politico Vincenzo Filonardi, governatore della Somalia.\n5) Eugenio (Roma 30 luglio 1824 - 30 giugno 1889) coniugato con Erminia Pozzi (Roma 1828 - 18 agosto 1918)\nBibliografia.\nSalvatore Rebecchini, \"Una famiglia di musicisti romani dell'800: i Terziani\", pagg.359-366 in \"La strenna dei romanisti\" XXXIII (1978)"}
{"id": "696858", "revid": "1003787", "url": "https://it.wikipedia.org/wiki?curid=696858", "title": "Broholmer", "text": "Il broholmer \u00e8 una razza canina di origine danese riconosciuta dalla FCI (Standard N. 315, Gruppo 2, Sezione 1).\nStoria.\nLe origini della razza risalgono a molto tempo fa. Discende dai molossoidi allevati fin dal medioevo utilizzati soprattutto per la caccia, allora al cervo. Alcuni anni dopo, vennero ad aumentare i suoi impieghi nella guardia e nella difesa della casa e dei possedimenti nei quali eccelse subito dimostrando di essere molto adatto per quel tipo di lavoro. Nel XVIII secolo cominci\u00f2 la selezione per fissare i caratteri principali. Il pi\u00f9 grande allevatore fu il conte Sehested di Broholm, dal quale prese il nome. Il numero di esemplari aument\u00f2 notevolmente fino alla seconda guerra mondiale nella quale rischi\u00f2 seriamente l'estinzione. Nel 1975 un gruppo di appassionati riusc\u00ec a far uscire dal rischio di estinzione la razza portandola ad un numero di esemplari soddisfacente. Agli inizi del Novecento era conosciuto come \"cane danese\" ma nel 1982 la FCI riconobbe la razza fissandola con il nome di broholmer.\n\u00c8 poco conosciuto al di fuori della Danimarca.\nDescrizione.\nIl pelo \u00e8 corto e grosso. Sottopelo spesso. I colori ammessi sono il fulvo con maschera nera, rosso-dorato, nero. La coda \u00e8 grossa alla radice e di media lunghezza. Il pelo non deve formare spazzola sulla parte inferiore. Gli occhi sono rotondi e non troppo piccoli, con espressione intelligente. Il loro colore varia dal marrone scuro all'ambra scuro. Le orecchie sono piccole e attaccate piuttosto alte. La testa \u00e8 relativamente grande e larga. La linea superiore del cranio si trova su un piano un po' pi\u00f9 alto della linea superiore del muso, ma parallela. Il cranio \u00e8 molto largo e potente. Il muso \u00e8 relativamente corto e grosso, con labbra pendenti. La mascella inferiore e quella superiore hanno uguale lunghezza. Le mascelle hanno una forte muscolatura e la pelle della gola \u00e8 staccata. Stop non troppo marcato.\nCarattere.\nIl carattere di questa razza \u00e8 piuttosto equilibrato grazie alla lunga selezione dal 1975. \u00c8 sempre calmo e costante. tranquillo ma con gli occhi ben aperti su tutto quello che accade intorno a lui. Amichevole con le persone che conosce. Molto adatto a stare in famiglia se abituato correttamente sin dalla nascita."}
{"id": "696865", "revid": "84184", "url": "https://it.wikipedia.org/wiki?curid=696865", "title": "Cassa di Risparmio delle Provincie Lombarde", "text": "La Cassa di Risparmio delle Provincie Lombarde (CARIPLO) \u00e8 stata un'importante banca italiana, nata nel 1823 con il nome di \"Cassa di Risparmio di Milano\".\nStoria.\nLa sua sede storica era la Ca' de Sass, costruita nel 1870 in via Monte di Piet\u00e0 angolo via Romagnosi dall'architetto Giuseppe Balzaretto in stile fiorentino.\nIl primo centenario della Cariplo.\nLe note successive sono tratte dal discorso ufficiale pronunciato il 23 dicembre 1923, in occasione del primo centenario\ndella Cassa di Risparmio, dal Gran Croce Lazzaro Donati, membro del Comitato Esecutivo della Banca in rappresentanza del\nComune di Milano dal 1911 al 1930.\n\u00abQuesto Istituto sorse in tempi torbidi e di servaggio. Scrisse Francesco Cusani che nel 1816 \u00ab la fame e l'oziosit\u00e0 avevano fatto affluire a Milano una turba di mendicanti ai quali si provvide racchiudendoli nel Convento di S. Marco dove erano nutriti, facendo per\u00f2 obbligo agli abili di lavorare; sennonch\u00e9, preferendo essi il vagabondaggio al lavoro imposto, si dur\u00f2 fatica a disciplinare quella turba riottosa\u00bb.\nNarra Giovanni De Castro che il patire dei poveri tocc\u00f2 il colmo in quella tristissima annata (1816).\nAd alleviare i gravi mali fu costituita il 5 dicembre 1816 una Commissione per dar lavoro ai poveri e provvedere alle classi indigenti della Lombardia con fondi raccolti dalla pubblica beneficenza. Detta Commissione ebbe il nome di Commissione Centrale di Beneficenza e fu composta di sette membri che qui ricordo a titolo di onore e di riconoscenza:\nNell'anno 1823, per opera della Commissione Centrale di Beneficenza, fu fondata la Cassa di Risparmio delle Provincie Lombarde.\nLa Cassa fu aperta il 1\u00ba luglio 1823 e venne accolta con molto favore dal pubblico.\nA garanzia dei depositanti furono assegnate L. 300.000 sul Fondo di beneficenza costituitosi nel 1817 colla sovraimposta di un centesimo per ogni scudo d'estimo fondiario sulla propriet\u00e0 lombarda.\nSi \u00e8 fatto allora osservare che dall'istituzione di una Cassa di Risparmio sarebbero derivati vantaggi morali e materiali alle classi meno abbienti.\nI depositi che nel primo anno di esercizio ammontarono a L. 258.510,94 su 769 libretti si approssimano ora a circa due miliardi e mezzo su 900.000 libretti di risparmio.\nPer giovare alla propriet\u00e0 fondiaria ebbero inizio nel 1\u00ba settembre 1867 le operazioni di Credito Fondiario la cui gestione si mantiene separata e distinta da quella della Cassa di Risparmio.\nPer provvedere ai bisogni del Commercio Serico, data l'eccezionale importanza di questa industria, fu istituito nell'anno 1870 il Magazzino Generale delle Sete che giova anche al sicuro impiego delle nostre disponibilit\u00e0 mediante sovvenzioni su depositi di seta. Le operazioni di sconto cambiario, dapprima ristrette ai soli banchieri di Milano, furono estese nel 1887 al commercio ed all'industria nazionale.\nGiova ricordare che l'efficace aiuto dato dalla Cassa di Risparmio, mediante sovvenzioni cambiarie, in momenti di restrizioni del credito, valse a superare, a varie industrie, gravi periodi di crisi. La Cassa ha concorso anche a sovvenzionare largamente opere di bonifica e di impianti elettrici, conscia dei grandi vantaggi che derivano da tali imprese all'incremento della ricchezza nazionale.\nLa difficile funzione della distribuzione del credito viene esercitata con ogni maggior cautela e col concorso di una speciale e benemerita Commissione composta di persone di riconosciuta competenza, appartenenti al ceto commerciale e industriale.\nAnche al problema delle case popolari ed economiche la Cassa ha portato il suo largo aiuto, accordando agevolezze speciali ed un proprio contributo per facilitare l'estinzione dei mutui concessi.\nIl nostro Istituto, fedele alle tradizioni della sua origine, porge largo aiuto ad opere di beneficenza e di pubblica utilit\u00e0. Ha stanziato cospicue somme per agevolare l'assistenza Ospedaliera delle Provincie Lombarde, e per concorrere all'affrancazione degli obblighi di cura dell'Ospedale Maggiore di Milano verso i malati dei Comuni milanesi. Accorda la sua assistenza alle cure climatiche e balneari, agli inabili, sordomuti, ciechi e deficienti, nonch\u00e9 alle Case di ricovero. Porge pure il suo valido aiuto alle Congregazioni di Carit\u00e0, ad Istituzioni e Comitati di beneficenza e per pubbliche calamit\u00e0. Assiste Asili infantili, Scuole professionali, Cattedre Ambulanti, Patronati scolastici, Istituti di previdenza ed assistenza sociale e per l'Istruzione superiore. Accorda Borse di studio ed ha elargito circa 30 milioni ad Opere Pie e fondazioni speciali della Cassa di Risparmio:\nGiova ricordare che le erogazioni furono iniziate nel 1860, e da allora ad oggi ammontarono a 179 milioni.\nScoppiata la guerra, con R. Decreto del 4 agosto 1914, si limitava al cinque per cento il rimborso dei depositi a risparmio.\nL'Istituto, allora presieduto da Giuseppe Marcora non credette di applicare subito le disposizioni del Decreto, giunto mentre si erano gi\u00e0 iniziate nel detto giorno le operazioni di Cassa, e dispose che le limitazioni dei rimborsi avessero inizio contemporaneamente il giorno successivo, sia a Milano che presso tutte le Filiali.\nDevo ricordare che al 31 luglio 1914 il credito dei depositanti ammontava a 856 milioni, ma gi\u00e0 ai primi di agosto, non appena scoppiate le ostilit\u00e0, i rimborsi ebbero una forte prevalenza e nonostante le restrizioni imposte dal R. Decreto 4 agosto 1914 e da quelli successivi, raggiunsero in circa quattro mesi la somma di 104 milioni.\nIl Comitato Esecutivo rivolse allora le sue cure nell'intento di abbandonare, bench\u00e9 ancora in vigore, il vincolo posto ai depositi a risparmio, e dopo attive pratiche per provvedere ad opportune cautele, ebbe il conforto di poter pubblicare il 12 dicembre 1914 il seguente avviso:\n\u00abSi avverte il pubblico che col giorno di marted\u00ec 15 dicembre 1914 sar\u00e0 ripreso presso questo Istituto il servizio dei depositi e dei rimborsi colle norme regolamentari riportate nei libretti. Rimangono per tal modo libere dal vincolo della moratoria tutte le somme depositate sui libretti stessi\u00bb.\nTale provvedimento preso, nonostante fossero prorogate al 31 marzo 1915 le limitazioni al rimborso dei depositi, valse a rialzare il prestigio di cui il nostro Istituto aveva sempre goduto e che aveva visto compromesso con l'applicazione della moratoria. Infatti, ritornata la fiducia nel pubblico, i depositi da allora ad oggi triplicarono.\nIl nostro Istituto ha risposto all'appello fatto per la emissione dei prestiti di guerra, iniziato nel gennaio 1915. Il suo largo concorso fu molto apprezzato, avendo esso solo assunto a fermo e conservati integralmente nelle sue Casse i 433 milioni complessivamente sottoscritti.\nLa Cassa, compresa poi dei bisogni creati dalla guerra, intervenne efficacemente ad alleviarne le sofferenze. Le sue elargizioni ammontarono a ben quindici milioni che furono cos\u00ec ripartiti:\nUna nuova somma di due milioni venne quest'anno stanziata nella ricorrenza del Centenario per il ricovero degli orfani di guerra e L. 1.900.000 per l'assistenza alla fanciullezza abbandonata ed alla redenzione dei minorenni traviati.\nLa Fondazione CARIPLO.\nIn seguito al processo di ristrutturazione del sistema creditizio italiano dettato dalla legge n. 218 del 1990, la cosiddetta legge-delega Amato-Carli che ha portato alla nascita delle fondazioni bancarie, \u00e8 nata la \"Fondazione Cassa di Risparmio delle Provincie Lombarde\", pi\u00f9 comunemente chiamata \"Fondazione Cariplo\" e contemporaneamente ci fu la fusione per incorporazione con l'istituto bancario italiano.\nL'Ente persegue scopi di interesse pubblico e di utilit\u00e0 e solidariet\u00e0 sociale. Nel 1997 il presidente di Fondazione Cariplo, Giuseppe Guzzetti, e il presidente di Banco Ambrosiano Veneto, Giovanni Bazoli sottoscrivono un accordo per l'integrazione tra Cariplo e Ambroveneto che dar\u00e0 vita a Banca Intesa.\nLa Ca' de Sass ospita attualmente gli uffici del Presidente e dell'Amministratore Delegato di Intesa Sanpaolo."}
{"id": "696867", "revid": "599013", "url": "https://it.wikipedia.org/wiki?curid=696867", "title": "Abb\u00e0sidi", "text": ""}
{"id": "696870", "revid": "22475", "url": "https://it.wikipedia.org/wiki?curid=696870", "title": "Putty", "text": "Putty \u00e8 un videogioco a piattaforme del 1992 sviluppato da System 3 per Amiga. Il gioco ha ricevuto una conversione per Super Nintendo Entertainment System dal titolo Super Putty, distribuito in Giappone come , e un sequel per Super Nintendo, \"Putty Squad\"."}
{"id": "696875", "revid": "767487", "url": "https://it.wikipedia.org/wiki?curid=696875", "title": "Massimo Bizzarri", "text": "Biografia.\nAlla prematura morte del padre si trasferisce, ancora bambino, a Roma dove, oltre ai normali studi, frequenta il corso di canto con Maria Teresa Pediconi presso il conservatorio di Santa Cecilia. Pur essendo un promettente baritono, abbandona l'idea di diventare un cantante lirico e comincia a frequentare l'ambiente della musica leggera e del piano bar, dove inizia ad esibirsi.\nDebutta nel 1965 partecipando al Festival degli sconosciuti di Ariccia.\nAgli inizi degli anni settanta diviene amico di Piero Ciampi che influenzer\u00e0 il modo di scrivere i suoi testi.\nAlla fine degli anni settanta diviene proprietario de \"L'Angelo e il Diavolo\", locale di Trastevere che diventa luogo di incontro di artisti e discografici quali Paolo Conte, Mimmo Locasciulli, Rino Gaetano, Stefano Rosso, Tony Scott, Lilli Greco, Vincenzo Micocci, Claudio Mattone, Daniele Patucchi, Don Backy, Nino Fuscagni, Peppino Gagliardi e molti altri.\nPubblica nel 1983 per la Yep l'album Gocce di vita. Dopo alcuni anni di silenzio, nel 1991 incide per la EMI Italiana \"Quota periscopica\", prodotto da Antonio Coggio e Roberto Davini.\nViene invitato nel 1991 al Premio Tenco: la sua interpretazione fa scrivere al giornalista Nino Pirito sul Secolo XIX: \"\u00e8 nata una voce d'autore.\nNel 1993 incide, sempre prodotto da Coggio e Davini, \"Bizzarro Bizzarri\" per la RTI dove troviamo un duetto con Riccardo Cocciante con il quale partecipa alla prima edizione del Festival Italiano trasmesso da Canale 5.\nContinua il suo percorso artistisco come autore e scrive per Cocciante, per Mina, per Massimo Ranieri, per Al Bano, per Jos\u00e9 Carreras, per Vincenzo La Scola, Carlo Delle Piane e tanti altri. Suoi brani sono stati eseguiti da prestigiose orchestre internazionali e dalla Banda musicale della Polizia di Stato.\nHa scritto molta musica per il teatro.\nPresidente dell'associazione \"Roma ieri e oggi\", ha organizzato con il patrocinio del Comune di Roma e il contributo della Regione Lazio le tre edizioni del concorso \"Ottobrata romana\" dal 2004 al 2006.\nNel 2013 debutta come produttore discografico realizzando il CD \"Che bella eredit\u00e0\" interpretato da Giulio De Gennaro.\nDiscografia.\nAlbum.\nAlcune delle canzoni interpretate da altri:"}
{"id": "696876", "revid": "1437722", "url": "https://it.wikipedia.org/wiki?curid=696876", "title": "The Platinum Collection (Vasco Rossi)", "text": "The Platinum Collection \u00e8 una raccolta di successi del cantante italiano Vasco Rossi, pubblicata nel 2006 dalla EMI. La raccolta \u00e8 composta da 3 CD, ognuno di essi con un titolo diverso: il CD 1 \"Rock\", il CD 2 \"Ballads\", ed infine il CD 3 \"Live\". La raccolta \u00e8 completata da un booklet di 32 pagine comprendente diverse immagini dell'artista, i testi delle canzoni e la discografia completa."}
{"id": "696877", "revid": "438678", "url": "https://it.wikipedia.org/wiki?curid=696877", "title": "Uzak", "text": "Uzak \u00e8 un film del 2002 diretto da Nuri Bilge Ceylan, vincitore del Grand Prix Speciale della Giuria e del premio per la migliore interpretazione maschile al 56\u00ba Festival di Cannes.\nTrama.\nIl quarantenne Mahmut entra in crisi quando la moglie lo lascia. Suo cugino Yusuf si ritrova improvvisamente disoccupato, dopo la chiusura della fabbrica dove lavorava. In una nevosa Istanbul entrambi cercano la salvezza, ma le loro esistenze, cos\u00ec diverse (l'uno troppo nevrotico e urbano e l'altro troppo campagnolo e perditempo), cozzeranno mettendo alla luce apatie, paure, depressioni e confusioni di queste due personalit\u00e0 cos\u00ec dissimili, ma che soffrono entrambe dello stesso male.\nRiconoscimenti.\nLa rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "696883", "revid": "1305772", "url": "https://it.wikipedia.org/wiki?curid=696883", "title": "OCO", "text": ""}
{"id": "696885", "revid": "125732962", "url": "https://it.wikipedia.org/wiki?curid=696885", "title": "Ernesto Cucchiaroni", "text": "Caratteristiche tecniche.\nGiocava come ala sinistra.\nCarriera.\nArriv\u00f2 in Italia al dal Boca Juniors nel 1956. L'anno prima, insieme a Labruna e ai futuri colleghi italiani - il milanista Grillo e il palermitano e poi milanista, pure lui, Vernazza \u2013 aveva conquistato la Coppa sudamericana per nazioni.\nPass\u00f2 in rossonero due stagioni, realizzando sette reti in 41 partite; dal 1958 al 1963 Cucchiaroni gioc\u00f2 nella , dove in cinque campionati realizz\u00f2 quaranta reti e, insieme a calciatori quali Skoglund, aiut\u00f2 la squadra a classificarsi al quarto posto nel campionato 1960-1961. Mor\u00ec in un incidente stradale nella sua Misiones, a 43 anni.\nA Tito Cucchiaroni \u00e8 dedicato il nome di un gruppo organizzato del tifo blucerchiato, gli \"Ultras Tito Cucchiaroni\"."}
{"id": "696886", "revid": "125059394", "url": "https://it.wikipedia.org/wiki?curid=696886", "title": "Nervi (popolo)", "text": "I Nervi erano la pi\u00f9 potente trib\u00f9 della Gallia Belgica, che viveva nell'area della Schelda nel I secolo a.C. Secondo Tacito e Strabone erano di origine germanica e si erano stanziati in quest'area attorno al 100 a.C.\nNel suo \"De bello Gallico\", Gaio Giulio Cesare li definisce come il popolo pi\u00f9 bellicoso tra quelli belgici, adducendo come prova il fatto che la loro cultura era di tipo spartano. Fecero parte dell'alleanza belgica che nel 57 a.C. si oppose alla conquista della Gallia da parte delle legioni romane di Cesare. La rivolta fu stroncata e i Nervi pressoch\u00e9 spazzati via sul fiume Sambre. Ci\u00f2 che rimaneva di loro, si un\u00ec per\u00f2 alla rivolta del 53 a.C., guidata da Ambiorige e dagli Eburoni, durante la quale fu assediato il campo di Quinto Tullio Cicerone, fratello del celebre oratore, che fu salvato solo dall'intervento di Cesare in persona.\nPoi inglobati nel dominio romano, servirono anche nell'esercito, come dimostrano iscrizioni trovate a Rough Castle Fort, lungo il Vallo di Antonino. Nella riorganizzazione successiva alla conquista, il capoluogo amministrativo del loro territorio fu \"Bagacum Nerviorum\", corrispondente all'odierna Bavay.\nNel 432, il loro territorio fu conquistato dai Franchi.\nStoria.\nNel 57 a.C., una volta cessata la minaccia germanica di Ariovisto, le antiche inimicizie tra le trib\u00f9 galliche tornarono a galla e allo stesso tempo cresceva l'insofferenza verso l'occupazione romana. In questa situazione, molti popoli cercarono alleanze anche con i vicini Germani della riva sinistra del Reno, per trovare il necessario aiuto contro il comune e imminente pericolo delle legioni cesariane, che - molti sospettavano - si sarebbero dirette a breve contro i loro territori. Cesare narra che, mentre si trovava in Gallia Cisalpina, fu informato di una congiura dei Belgi ai danni di Roma; un'ipotesi, questa, che sembra confermata anche da un carteggio di Tito Labieno, luogotenente del generale. I Belgi si scambiavano ostaggi perch\u00e9 temevano che, una volta sottomessa tutta la Gallia Celtica, l'esercito romano sarebbe stato poi condotto nel loro Paese. A sobillare il loro proposito erano intervenute anche alcune popolazioni galliche, che mal sopportavano che le truppe romane svernassero nelle loro terre e vi si abituassero.\nGiunto in Gallia (probabilmente a Vesontio, la capitale dei Sequani) con due nuove legioni (la XIII e XIV), Cesare venne a sapere che tutte le trib\u00f9 della Gallia Belgica (a cui si erano unite alcune trib\u00f9 germaniche), con la sola esclusione dei Remi, si sarebbero riunite in un unico luogo con l'intero esercito, sotto la guida di un certo Galba, re dei Suessioni. Cesare fornisce un elenco dettagliato dei popoli che presero parte all'alleanza, per un totale di 306\u00a0000 armati: essi appartenevano al popolo dei Bellovaci (con 60\u00a0000 armati), Suessioni (50\u00a0000 armati), Nervi (50\u00a0000), Atrebati (15\u00a0000), Ambiani (10\u00a0000), Morini (25\u00a0000), Menapi (7\u00a0000), Caleti (10\u00a0000), Veliocassi (10\u00a0000), Viromandui (10\u00a0000), Atuatuci (19\u00a0000), oltre a 40\u00a0000 Germani.\nQuando il proconsole romano venne a sapere che una grande massa armata di Atrebati, Nervi e Viromandui (a cui a breve si sarebbero unite anche le truppe degli Atuatuci) si era concentrata presso il fiume Sabis. Nervi, Atrebati e Viromandui attaccarono di sorpresa l'esercito in marcia, e furono a fatica respinti da Cesare, che in questa circostanza si trov\u00f2 in seria difficolt\u00e0. La miglior disciplina e la genialit\u00e0 del loro generale permisero ai Romani di reagire e far fronte comune all'attacco combinato dei nemici, che al termine della giornata furono sconfitti e massacrati (battaglia del fiume Sabis).\nAl termine delle operazioni di quest'anno, tutta la Gallia Belgica, comprese le terre di Nervi, Atuatuci, Viromandui, Atrebati ed Eburoni, era stata posta sotto il controllo romano.\nNel 53 a.C., in seguito alla morte di Induziomaro, i suoi parenti, mossi ancor di pi\u00f9 dal rancore nei confronti del proconsole della Gallia, decisero non solo di cercare alleati tra i Germani d'oltre Reno (con i quali scambiarono ostaggi e garanzie reciproche), ma anche tra gli Eburoni di Ambiorige, i Nervi e gli Atuatuci. Contemporaneamente, sul fronte occidentale, i Senoni e i Carnuti si erano rifiutati di obbedire alla convocazione di Cesare dell'assemblea della Gallia e si accordarono con le popolazioni limitrofe per ribellarsi al potere romano.\nVenuto a conoscenza di questi fatti, il generale romano decise di condurre quattro legioni nel territorio dei Nervi, con mossa fulminea. Giunto nei loro territori, dopo aver catturato una grande quantit\u00e0 di bestiame e di uomini (preda che lasci\u00f2 ai suoi soldati), oltre ad aver devastato i loro campi di grano, costrinse i Galli (sorpresi dalla rapidit\u00e0 con cui era stata condotta l'azione) alla resa e alla consegna di ostaggi. In seguito si diresse a occidente, contro Carnuti e Senoni, ottenendone anche in questa circostanza la resa senza colpo ferire. Essi vennero a lui, infatti, supplici e ne ottennero il perdono grazie all'intercessione di Edui e Remi. Solo il principe dei Senoni Accone, che li aveva sobillati, fu condotto in catene davanti a Cesare e poco dopo decapitato, quale monito per tutta la Gallia\nNel 52 a.C., durante la battaglia di Alesia, furono coinvolti nell'attacco finale a Cesare, che si rivel\u00f2 poi fallimentare e port\u00f2 il proconsole romano alla resa di Vercingetorige e alla conquista definitiva della Gallia da parte dei Romani. Dopo circa un mese di lungo e logorante assedio, giunse lungo il fronte esterno delle fortificazioni romane un potente esercito gallico di circa 240\u00a0000 armati e 8\u00a0000 cavalieri, giunto in aiuto degli assediati.\nAl comando di questo immenso esercito di soccorso furono posti: l'atrebate Commio, gli Edui Viridomaro ed Eporedorige, e l'arverno Vercassivellauno, cugino di Vercingetorige."}
{"id": "696888", "revid": "767487", "url": "https://it.wikipedia.org/wiki?curid=696888", "title": "A piedi nudi nel parco (film)", "text": "A piedi nudi nel parco (\"Barefoot in the Park\") \u00e8 un film del 1967 diretto da Gene Saks, tratto dall'omonima commedia teatrale di Neil Simon. Apprezzato regista teatrale qui al suo esordio cinematografico, Saks in seguito ha adattato per il grande schermo altre pi\u00e8ce teatrali del commediografo, si ricorda in particolare \"La strana coppia\" (1968).\nTrama.\nLa coppia di neosposi Paul e Corie, dopo aver trascorso sei giorni di infuocata luna di miele chiusi in una stanza dell'hotel Plaza, si trasferisce nella sua prima casa, un piccolo e spoglio appartamento al quinto piano di un vecchio palazzo senza ascensore del Greenwich Village. La scomoda sistemazione e una serata a quattro, in compagnia dell'eccentrico vicino abusivo Victor Velasco e di Ethel, la benpensante madre di Corie, mettono a dura prova la loro vita matrimoniale e, in particolare, fanno emergere le loro differenze caratteriali: Paul \u00e8 serio, contegnoso, prudente, Corie \u00e8 vitale, appassionata, romantica; tanto l'uno \u00e8 prevedibile e convenzionale quanto l'altra \u00e8 imprevedibile e spudorata.\nCorie allora decide, dopo una scenata, di mettere fine al matrimonio, non all'altezza delle sue elevate aspettative ideali, e caccia dal letto coniugale Paul, che finisce su una panchina di Washington Square Park, a ubriacarsi e camminare a piedi nudi nel parco, proprio in quella che lei gli aveva indicato come espressione della desiderata spontaneit\u00e0. Ma quando vede come si \u00e8 ridotto, Corie capisce di amarlo cos\u00ec come l'ha conosciuto e sposato, un uomo stabile e fidato, e di non volerlo affatto cambiare; questo avviene anche grazie all'intervento della propria assennata madre, la quale le spiega che in un rapporto di coppia a volte \u00e8 necessario \"sacrificare\" qualcosa per la felicit\u00e0 dell'altro. I giovani Paul e Corie si riconciliano e anche i maturi Victor ed Ethel, altrettanto diversi, sembrano avere scoperto una speciale sintonia."}
{"id": "696894", "revid": "767487", "url": "https://it.wikipedia.org/wiki?curid=696894", "title": "Accadde un'estate", "text": "Accadde un'estate (\"The Battle of the Villa Fiorita\") \u00e8 un film del 1965 diretto da Delmer Daves con Maureen O'Hara e Rossano Brazzi. Il film \u00e8 tratto dal romanzo \"Villa Fiorita\" di Rumer Godden.\nTrama.\nMoira Clavering \u00e8 un'ottima moglie e madre felice di due ragazzi, Michael e Debbie. Un giorno, durante un concerto, conosce e si innamora di Lorenzo Tassara, un affascinante pianista italiano. Quando la donna lascia marito e figli per andare a vivere con il suo nuovo amore nella sua grande villa sul Lago di Garda, Michael e Debbie fuggono di casa per raggiungerla.\nQuando essi arrivano, Lorenzo telefona al loro padre e li informa che rimander\u00e0 a casa i due bambini. Tuttavia, Michael si ammala e Lorenzo \u00e8 costretto ad ospitarli entrambi. Nel frattempo alla villa fa ritorno dall'Inghilterra Donna, la figlia di Lorenzo, anch'essa come gli altri due bambini per niente felice del nuovo interesse amoroso del padre. I tre bambini decidono cos\u00ec di allearsi con lo scopo di far naufragare la storia d'amore tra Moira e Lorenzo."}
{"id": "696908", "revid": "125994342", "url": "https://it.wikipedia.org/wiki?curid=696908", "title": "San Servolo", "text": "San S\u00e8rvolo \u00e8 un'isola della Laguna Veneta.\n\u00c8 una delle isole pi\u00f9 vicine al centro storico di Venezia. Collocata alla confluenza del canale Lazzaretto nel canale di San Nicol\u00f2, si trova poco pi\u00f9 a sud di Sant'Elena e a ovest del Lido.\nStoria.\nOrigini.\nLa prima notizia certa sull'isola di San Servolo \u00e8 dell'819, quando gi\u00e0 il suo monastero era in piena attivit\u00e0. Sul periodo precedente, mancano notizie certe.\nSecondo alcuni, prima della fondazione del monastero di San Servolo esisteva sull'isola una cappella intitolata a San Cristoforo. Questa notizia non sembra veritiera: infatti il primo a riportarla \u00e8 Ermolao Paoletti in epoca molto tarda (1839).\nDi sicuro inesatte sono le tradizioni che collocano l'arrivo dei Benedettini verso la fine del VII secolo, in fuga dai Franchi che avevano distrutto il loro monastero di Santo Stefano di Altino. I Franchi, infatti, scesero in Italia solo un secolo pi\u00f9 tardi; inoltre il monastero di Santo Stefano risultava in piena attivit\u00e0 ancora nel IX secolo. Vista l'epoca di fondazione longobarda e la gi\u00e0 avvenuta distruzione alla fine del VI secolo dell'Abbazia di Montecassino, \u00e8 pi\u00f9 probabile la fondazione da parte dei monaci benedettini bianchi di San Colombano gi\u00e0 presenti in area veneta lungo la via Postumia con fondazioni regie longobarde ed in rapporti con il Patriarcato di Aquileia fino alla loro riforma monastica benedettina attorno al IX secolo; circa l'abbandono definitivo di Altino \u00e8 documentata l'invasione e le distruzione del monastero da parte degli Ungari fra la fine del IX secolo e l'inizio del X secolo, ma anche la fondazione precedente del monastero dei Santi Felice e Fortunato.\nPer Vincenzo Coronelli, il monastero di San Servolo fu edificato su iniziativa delle famiglie dal Fianco e Galbaio, quest'ultima nota nel VIII secolo per aver dato i dogi Maurizio Galbaio e Giovanni Galbaio. Per Luigi Lanfranchi si spiega cos\u00ec l'inconsueta dedica a san Servolo (o Servilio) di Trieste, in quanto i Galbaio sarebbero stati originari di Capodistria, dove dimora l'antico castello di San Servolo appunto.\nQuel che \u00e8 certo, \u00e8 che San Servolo \u00e8 uno degli insediamenti monastici pi\u00f9 antichi della laguna, sorto forse poco dopo quello del monastero della Santissima Trinit\u00e0 e San Michele di Brondolo (724). A differenza di altri cenobi, tuttavia, fu costruito in una zona periferica, che tuttavia assunse grande importanza strategica quando la capitale del Ducato di Venezia fu spostata da Cittanova a Malamocco.\nFondazione di Sant'Ilario.\nNell'819 il doge Agnello Partecipazio e il co-reggente Giustiniano Partecipazio, suo figlio, donarono ai monaci di San Servolo una nuova sede presso la cappella di Sant'Ilario. Il monastero, allora, godeva di grande prestigio: rivestiva il ruolo di abate Giovanni che, negli anni precedenti, era stato patriarca di Grado, giocando un ruolo da protagonista negli eventi politici che avevano investito il Ducato. \u00c8 evidente che l'isola \u00e8 ormai divenuta uno spazio inadeguato ad ospitare un'istituzione di tale importanza.\n\u00c8 questo l'atto di fondazione dell'abbazia di Sant'Ilario, ma non la fine di San Servolo. Consci della sua fortunata posizione lungo la principale via d'acqua che immette a Rialto, i dogi impegnarono l'abate a preservare il vecchio monastero, mantenendovi una comunit\u00e0 di religiosi che vi celebrassero i riti.\nMonache.\nIl ritorno alla vita monastica avvenne nel 1109 con l'arrivo delle monache benedettine, che vi rimasero fino al XVII secolo. A causa del degrado degli immobili e dell'insalubrit\u00e0 dell'isola, nel 1615 le monache furono trasferite a Venezia citt\u00e0 e i locali furono utilizzati come deposito di grano e, nel 1630, come ricovero per gli appestati.\nDal 1647 l'isola fu utilizzata dalle monache benedettine, domenicane e francescane, provenienti dall'isola di Creta dopo la conquista turca dell'isola; esse ci rimasero fino al 1716, quando il monastero fu chiuso a causa della loro estinzione.\nOspedale.\nDal 1715 l'isola fu adibita ad ospedale militare e nel 1725 vi fu ricoverato il primo malato di mente.\nIl governo di Napoleone dispose, nel 1797, che i pazzi di ogni censo venissero ricoverati a San Servolo, che divenne cos\u00ec manicomio ed ospedale militare a gestione laica.\nNel 1798 il governo Austriaco riassegn\u00f2 l'ospedale all'Ordine ospedaliero di San Giovanni di Dio, dichiarandolo manicomio centrale del Veneto, della Dalmazia e del Tirolo per entrambi i sessi.\nDal 1805 al 1814 i francesi ricovereranno a San Servolo anche i soldati dell'Impero napoleonico.\nManicomio.\nDopo l'unificazione al Regno d'Italia (1866), la provincia di Venezia fu incaricata della gestione dell'istituto manicomiale, che ne segu\u00ec le varie trasformazioni istituzionali. Nel 1932 i Manicomi Centrali veneti di San Servolo e San Clemente furono denominati Ospedali Psichiatrici. Nell'ottobre del 1944 sei pazienti ebrei furono arrestati, deportati e assassinati dal regime nazista. A San Clemente, Benito Mussolini fece rinchiudere la prima moglie Ida Dalser, madre di suo figlio Benito Albino (conosciuta negli anni in cui era un giovane socialista, e che una volta arrivato al potere disconobbe, perseguitandola anche al fine di poter sposare Rachele Guidi)\nNel 1978 venne approvata la legge 180/1978, meglio nota come legge Basaglia (dal nome dello psichiatra e neurologo veneziano prof. Franco Basaglia), che prevedeva la chiusura degli ospedali psichiatrici; il 13 agosto 1978 l'ospedale effettivamente venne chiuso.\nI nostri giorni.\nDagli anni Novanta del XX secolo la Provincia di Venezia, oggi Citt\u00e0 metropolitana di Venezia, proprietaria dell'isola, ha intrapreso il recupero edilizio, avviando un centro di promozione multiculturale.\nDal 2004 la Provincia di Venezia ha istituito la Societ\u00e0 San Servolo Servizi - oggi denominata San Servolo Servizi Metropolitani di Venezia - alla quale ha dato il compito di salvaguardare, gestire e valorizzare l'isola di San Servolo. L'Isola \u00e8 sede anche della Fondazione Franca e Franco Basaglia, della Venice International University, del Centro di Formazione in Europrogettazione AICCRE, nonch\u00e9 di una residenza per studenti di dottorato o in progetti di scambio internazionale.\nDal 2008 l'isola accoglie anche la succursale dell'Accademia di Belle Arti di Venezia e dal 2012 \u00e8 sede del Collegio Internazionale Ca' Foscari."}
{"id": "696916", "revid": "122515900", "url": "https://it.wikipedia.org/wiki?curid=696916", "title": "Cicloalcheni", "text": "I cicloalcheni sono idrocarburi monociclici contenenti un doppio legame C=C.\nPresentano formula bruta CnH2n-2.\nGli atomi di carbonio sono uniti tra loro attraverso legami covalenti, due atomi carbonio adiacenti sono per\u00f2 uniti da un \"legame covalente doppio\". Sono quindi simili agli alcheni, si differenziano per\u00f2 da essi in quanto nella loro struttura gli atomi di carbonio sono uniti a formare un \"anello\".\nEsempi di cicloalcheni sono il ciclobutene e il ciclopentene.\nA causa della loro struttura, solitamente i cicloalcheni sono molecole con una certa tensione di anello (vi sono almeno due atomi di carbonio ibridati \"sp\"2), per cui la reazione di apertura dell'anello non \u00e8 molto difficile.\nLa sintesi dei cicloalcheni pu\u00f2 avvenire grazie ad una reazione periciclica."}
{"id": "696917", "revid": "646350", "url": "https://it.wikipedia.org/wiki?curid=696917", "title": "CUS Torino Rugby", "text": "Il CUS Ad Maiora Rugby 1951 \u00e8 la sezione di rugby a 15 del CUS Torino, il centro universitario sportivo della citt\u00e0 di Torino.\nNato nel 1929 come GUF Torino Rugby, emanazione dei gruppi universitari fascisti, ebbe un buon successo sportivo giungendo pi\u00f9 volte alla finale per il titolo nazionale. Si ricostitu\u00ec nel dopoguerra, nel 1951 come sezione rugbistica del CUS Torino, e dopo un'ennesima finale nazionale persa retrocesse nelle serie inferiori, da cui riemerse nel 2012 con la promozione in Serie A2.\nStoria.\nIl GUF Torino Rugby nacque nel 1929 dopo la ristrutturazione del gruppo universitario fascista, e fu iscritto al secondo campionato nazionale di rugby del 1929-30, giungendo secondo nel suo girone; gi\u00e0 nella stagione successiva fu ai quarti di finale e, nel 1932, fu al terzo posto assoluto.\nNel campionato 1935-36 raggiunse la finale per il titolo, venendo battuto sia all'andata che al ritorno dall'Amatori Milano.\nFu, quello, un periodo di grosse prestazioni per il club che, nei successivi tre campionati fino al 1938, sotto la tutela del tecnico francese, Michel Boucheron, e capitano della squadra, Vincenzo Bertolotto giunse sempre tra il terzo e il secondo posto, perdendo le finali prima contro l'Amatori Rugby Milano e poi con il Rugby Parma. Nel 1940-41, giunse un'altra finale scudetto, di nuovo persa contro l'Amatori.\nNel dopoguerra la squadra si ricostitu\u00ec come sezione rugbistica del nuovo CUS Torino, squadra dell'ateneo inquadrata nel Centro Universitario Sportivo Italiano; dopo avere vinto nel 1956 la finale promozione contro il Brescia, il CUS torn\u00f2 in Serie A dove ebbe il suo momento migliore l'anno successivo, raggiungendo di nuovo la finale per il titolo di Campione d'Italia, persa contro il Parma; dopo altri tre anni in massima serie retrocedette e non torn\u00f2 pi\u00f9 in prima divisione.\nNel 1951, quando l'allora presidente Primo Nebiolo, dimostrando attaccamento a questo sport, fece confluire nella struttura cussina la squadra dei Tacu Boys dell'ingegnere Andrea Ardissone, che era in difficolt\u00e0 finanziarie. Si part\u00ec dunque dalla Serie B ereditata dai Tacu e, nel giro di poco tempo, arriv\u00f2 la promozione. Nel '55-'56, grazie anche all'innesto di alcuni atleti della Ginnastica Torino, che erano stati Campioni d'Italia nel '46-'47, avvenne il salto in Serie A. Alla prima esperienza nella massima serie della palla ovale si piazz\u00f2 al secondo posto. Raggiunse la finale e cedette nel doppio confronto al Rugby Parma 1931, fermando a quota quattro la serie di scudetti consecutivi del Rugby Rovigo.\nSeguirono altre tre stagioni nella massima serie. In quel periodo la migliore linea dei tre quarti d'Italia era quella cussina con i trequarti Natale Molari, che gioc\u00f2 anche in nazionale, Carlo Guglielmino e Carlo Falletti, anche loro convocati in azzurro. Nel '59-'60 gli universitari retrocessero nella serie cadetta, che era chiamata Serie A, essendo la categoria maggiore denominata Eccellenza, dove rimasero comunque al vertice e proiettarono in nazionale Walter Rista. Nel '64-'65 arriv\u00f2 la discesa in Serie B, che non fren\u00f2 le ambizioni cussine, come dimostr\u00f2 la finale di Coppa Italia raggiunta nel '66-'67, dopo aver eliminato il Bologna a tavolino e il Petrarca, il Rovigo e l'Amatori Milano sul campo. Nel'atto conclusivo, che si svolse nella capitale, il CUS Roma si afferm\u00f2 per 15-3.\nNegli anni '70 molti giocatori andarono a rinforzare l'Ambrosetti e nel '72-'73 la squadra scese in Serie C. Sarebbe risalito in B nel '74-'75, per poi retrocedere nuovamente in C due anni dopo e rimanervi.\nGli anni 2000.\nNel 2000 il CUS Torino, dopo una effimera fusione con il San Mauro Rugby, rinunci\u00f2 alla prima squadra. Il rilancio del rugby universitario \u00e8 avvenuto sotto la guida di Benedetto Pasqua, con Mattia Basile nel ruolo di direttore sportivo e la ricostituzione della prima squadra nel 2004/05. Con i giovani cresciuti nel vivaio il CUS passa dalla Serie C regionale, con tre promozioni di fila, allenati prima da Roberto Novarese, poi da Roberto Valerio ed infine, nel 2009-10, dal neozelandese Regan Sue, alla Serie B. L'anno successivo si qualifica agli spareggi promozione per la Serie A essendosi piazzata seconda al termine della stagione regolare, alle spalle del Cus Genova. Pur sconfitti nel doppio confronto con il Cus Padova, i torinesi vennero comunque poi ripescati e promossi in Serie A2.\nSotto la guida del sudafricano Andr\u00e9 Bester, la presenza nel girone B della Serie A port\u00f2 al settimo posto finale all'esordio e al secondo due stagioni dopo. Nell'estate 2015 viene ingaggiato un nuovo direttore tecnico, l'italo-argentino Lucas D'Angelo, gi\u00e0 al CUS per quattro stagioni in veste d'atleta, al tempo della salita dalla Serie C alla A. Al termine del campionato 2015-16 il CUS Torino Rugby viene retrocesso in Serie B, mancando la salvezza di misura. L'anno successivo ottiene la promozione in Serie A vincendo gli spareggi play-off contro il Rugby Napoli Afragola, dopo aver dominato la stagione regolare nel girone A, con un bilancio di 18 vittorie e quattro sconfitte.\nBacino di riferimento.\nIl bacino di riferimento \u00e8 prevalentemente torinese e universitario, essendo molti giocatori studenti o neolaureati. Importante \u00e8 il \u201cProgetto Agon\u201d, che coinvolge, oltre al CUS Torino, il CUSI (Centro Universitario Sportivo Italiano), l'Edisu (Ente per il diritto allo studio universitario), il Politecnico e l'Universit\u00e0 di Torino e assegna agli elementi pi\u00f9 meritevoli, per i risultati scolastici e sportivi ottenuti, delle borse di studio, che garantiscono agevolazioni, quali iscrizione gratuita ai corsi di laurea, accesso agevolato alle residenze e ai ristoranti universitari e altro ancora.\nIl progetto ha permesso di portare a Torino, per motivi di studio, giovani provenienti da Lombardia, Veneto, Friuli Venezia Giulia, Toscana, Lazio, Sicilia e Sardegna, che sono entrati a far parte della squadra.\nLa squadra femminile.\nNel 2014 viene istituita ufficialmente la squadra femminile del CUS Torino, che dalla stagione 2014-15 partecipa al Campionato italiano di rugby a 15 femminile."}
{"id": "696922", "revid": "3535", "url": "https://it.wikipedia.org/wiki?curid=696922", "title": "Tipo (biologia)", "text": ""}
{"id": "696926", "revid": "767487", "url": "https://it.wikipedia.org/wiki?curid=696926", "title": "Roger Dodger", "text": "Roger Dodger \u00e8 un film del 2002, diretto da Dylan Kidd.\nTrama.\nSi tratta di una commedia paradossale, tragicomica e di ritmo veloce, ambientata a New York.\nRoger, pubblicitario in carriera, \u00e8 sicuro di possedere un certo \"savoir-faire\" nei confronti del gentil sesso. Cerca di inculcare al nipote sedicenne le sue \"tecniche di seduzione\", ma, percorrendo il tempo assieme, Roger si render\u00e0 conto che sar\u00e0 proprio l'erede ad insegnargli una degna morale."}
{"id": "696928", "revid": "400694", "url": "https://it.wikipedia.org/wiki?curid=696928", "title": "Quark (Star Trek)", "text": "Quark \u00e8 un personaggio immaginario della serie televisiva di fantascienza \"\". \u00c8 impersonato dall'attore Armin Shimerman. Quark \u00e8 il barista ferengi della stazione spaziale in cui \u00e8 ambientata la serie.\nIl personaggio.\nQuark appartiene alla specie dei Ferengi, dedita all'accumulo di denaro, e come tale \u00e8 avido e opportunista (almeno secondo gli standard terrestri).\nGestisce con suo fratello Rom un bar di sua propriet\u00e0 sulla stazione spaziale Deep Space Nine.\nFra le varie lucrose attivit\u00e0 che Quark coltiva, a volte anche legali, vi sono il contrabbando, da quello di armi a quello di oggetti di antiquariato, la gestione di sale olografiche e porno-olografiche, il commercio di informazioni riservate e il gioco d'azzardo, il cui esempio pi\u00f9 famoso \u00e8 il \"dabo\", gioco simile alle roulette che si gioca legalmente nel suo bar.\nDimostra una passione per l'altro sesso di qualunque specie, ma assolutamente non comparabile con quella per gli affari. Ogni tanto cerca di sedurre Kira, rischiando la propria incolumit\u00e0 fisica, e Jadzia Dax, ovviamente con risultati nulli.\nApplica all'estremo le \"Regole dell'Acquisizione\" Ferengi a cominciare dai suoi stessi familiari. \u00c8 in acerrimo confronto con il capo della sicurezza di DS9, Odo il mutaforma, col quale finisce per\u00f2 per instaurare un rapporto implicito di stima ed amicizia.\nAlla fine del XXIV secolo, i \"Quark's Bar\" diventano un franchising affermato nel quadrante Beta, aprendo anche una sede sul pianeta dei divertimenti \"Freecloud\". Nel frattempo, accanto all'attivit\u00e0 dei bar, Quark continua a rimanere nel settore del commercio di informazioni riservate (\"Star Trek Picard\")\nFamiglia.\nDella sua famiglia sappiamo che ha un fratello che si chiama Rom, tanto stupido quanto buono, un nipote, figlio di Rom, che si chiama Nog, e una madre, che vive a Ferenginar. Si \u00e8 sposato e separato, nel medesimo episodio, con Grilka. Malgrado l'opposizione di Quark, Nog decide di iscriversi all'Accademia della Flotta Stellare, diventando il primo allievo ufficiale ferengi e finendo per combattere sulla USS Valiant, nave gemella della Defiant, durante la guerra col Dominio."}
{"id": "696931", "revid": "228587", "url": "https://it.wikipedia.org/wiki?curid=696931", "title": "Lampo", "text": "Personaggi.\nLampo: personaggio della serie animata dei 44 gatti."}
{"id": "696932", "revid": "1745361", "url": "https://it.wikipedia.org/wiki?curid=696932", "title": "Armonia (divinit\u00e0)", "text": "Armon\u00eca () \u00e8 un personaggio della mitologia greca, secondo quanto riportato da Esiodo nella sua \"Teogonia\", figlia di Ares e Afrodite.\n\u00c8 nota anche come la dea dell'amore romantico, dell'armonia e della concordia (anche fra soldati nemici).\nMitologia.\nZeus diede Armon\u00eca in sposa al fondatore di Tebe, Cadmo. Tutti gli dei scesero a Tebe dall'Olimpo per celebrare le nozze. Secondo il mito queste furono le prime nozze della storia. Fra i doni recati dagli dei, avr\u00e0 una parte importante nella storia di Tebe la collana forgiata da Efesto che Afrodite mise al collo della sposa, dotandola del potere di dare eterna giovinezza e bellezza a chiunque la indossasse.\nDal matrimonio nacquero quattro figlie: Agave, Autonoe, Ino e Sem\u00e8le.\nDopo la morte di Semele, folgorata da Zeus, e la distruzione da parte del dio Dioniso, figlio di Semele e Zeus, della casa reale di Penteo loro nipote, Armon\u00eca e Cadmo se ne andarono da Tebe con la figlia Agave, come narrato ne \"Le baccanti\" di Euripide. Il trono and\u00f2 al parente Laio, nipote del figlio Polidoro, il padre di Edipo e marito di Giocasta e nuove sventure si abbatterono su Tebe.\nAl termine del loro viaggio raggiunsero la costa adriatica ed ebbero un altro figlio, Illirio, capostipite degli Illiri.\nIl vecchio Cadmo divenne re degli Illiri, ma successivamente, essendo un mortale, per sfuggire al destino, fu trasformato dagli dei in un serpente ed Armonia, nel suo dolore preg\u00f2 Cadmo di recarsi da lei e mentre fu abbracciata dal serpente Cadmo gli d\u00e8i trasformarono in serpente anche lei.\nQuando morirono, il padre di Armonia, Ares, li port\u00f2 entrambi sull'Olimpo dove vissero con gli dei."}
{"id": "696935", "revid": "29863", "url": "https://it.wikipedia.org/wiki?curid=696935", "title": "We Are The World", "text": ""}
{"id": "696937", "revid": "1903200", "url": "https://it.wikipedia.org/wiki?curid=696937", "title": "Vasil Kolarov", "text": "Biografia.\nKolarov nacque a \u0160umen, in Bulgaria. Negli anni '90 del XIX secolo si un\u00ec al Partito Democratico Sociale Bulgaro, e dal 1905 si era identificato con la sua ala rivoluzionaria. Fu eletto all'assemblea nazionale bulgara nel 1913 e nel 1920. In questo periodo, Kolarov era tra i leader dei partito, e un attivo partecipante del Comintern. Nel 1923 condusse una rivolta popolare assieme a Georgi Dimitrov, ma la rivolta fall\u00ec e Kolarov dovette fuggire in Unione Sovietica in cui rimase per pi\u00f9 di vent'anni.\nKolarov torn\u00f2 in Bulgaria nel 1945, durante l'occupazione sovietica, e fu rieletto all'assemblea nazionale. Fu ancora eletto nel 1946 e divenne Presidente della Presidenza Provvisoria della Bulgaria, tra la completa dominazione comunista. Rimase presidente fino al 1947, quando divenne Ministro degli Esteri nel governo Dimitrov. Quando quest'ultimo mor\u00ec nel 1949, Kolarov perse la sua carica, ma fu eletto Primo ministro della Bulgaria dal Partito. Rimase Primo Ministro fino alla morte, avvenuta pochi mesi dopo a Sofia."}
{"id": "696940", "revid": "125997779", "url": "https://it.wikipedia.org/wiki?curid=696940", "title": "Giancarlo Mazzacurati", "text": "Studi\u00f2 all'Universit\u00e0 di Napoli, dove fu allievo di Giuseppe Toffanin, con cui si laure\u00f2. Tramite Salvatore Battaglia fece la conoscenza di Vittorio Russo, con cui avrebbe stabilito un lungo sodalizio intellettuale e umano..\nProfessore di letteratura italiana presso l'Universit\u00e0 Federico II di Napoli e l'Universit\u00e0 di Pisa (Facolt\u00e0 di Lingue e letterature straniere), \u00e8 stato tra i pi\u00f9 importanti critici letterari del Novecento, fornendo contributi anche nel campo della filologia con la cura di edizioni di importanti opere della letteratura italiana moderna. I suoi contributi hanno permesso una lettura nuova del Rinascimento italiano. Brillanti, originali e nel contempo minuziosi sono i suoi commenti ai classici moderni (Verga e Pirandello, ma anche Smollet e Musil) e i suoi studi sulla tradizione sterniana. \nL'influsso di Mazzacurati \u00e8 visibile sui suoi allievi pi\u00f9 noti: in particolare nell'opera del filosofo Roberto Esposito, ora alla Normale di Pisa, e negli studi dell'italianista Matteo Palumbo, dedicati alle stesse passioni del maestro (dal Rinascimento al moderno romanzo europeo). curatore di tre importanti raccolte postume di saggi, autore della voce \"Mazzacurati\" per il \"Dizionario Biografico degli Italiani\" della Treccani) e del contemporaneista Antonio Saccone, che ne ha continuato le ricerche pirandelliane. Saccone ha proposto inoltre tre profili critici di Mazzacurati. \nTra coloro che hanno dato s\u00e9guito ai suoi studi si annoverano anche Francesco Botti, Arturo Mazzarella, Giancarlo Alfano e Stefano Jossa, mentre, pur essendosi laureati con lui, si sono dedicati ad altri indirizzi Ermanno Corsi, e Mauro Calise."}
{"id": "696941", "revid": "116228523", "url": "https://it.wikipedia.org/wiki?curid=696941", "title": "Solovej", "text": "Solovej Odikhmant'evi\u010d (\u0421\u043e\u043b\u043e\u0432\u0435\u0439 \u041e\u0434\u0438\u0445\u043c\u0430\u043d\u0442\u044c\u0435\u0432\u0438\u0447), anche conosciuto come Ladro Usignolo o Solovej il Brigante (\u0421\u043e\u043b\u043e\u0432\u0435\u0439-\u0420\u0430\u0437\u0431\u043e\u0439\u043d\u0438\u043a, \u0421\u043e\u043b\u043e\u0432\u0435\u0439 \u0420\u043e\u0437\u0431\u0456\u0439\u043d\u0438\u043a, Solovej-Razbojnik), \u00e8 un personaggio epico-mitologico di cui narrano le \"byliny\", poemi epici che raccolgono la tradizione popolare ucraina/ russa.\nLeggenda vuole che questo personaggio abbia vissuto per oltre trent'anni in una foresta nei pressi della citt\u00e0 di Brjansk. Seduto sopra un albero Solovej derubava i passanti diretti o di ritorno da Kiev, addormentandoli con il suono del suo magico flauto.\nSecondo la tradizione popolare fu ucciso da Il'ja Muromec che riusc\u00ec nel suo intento nonostante Solovej, prima di morire, suonando a volume altissimo il suo flauto avesse abbattuto gli alberi di met\u00e0 foresta e ucciso le persone che vivevano nelle immediate vicinanze di questa."}
{"id": "696944", "revid": "1652635", "url": "https://it.wikipedia.org/wiki?curid=696944", "title": "Giubiana", "text": "La Giubiana o Festa della Gi\u00f6bia \u00e8 una festa tradizionale molto popolare nell'Italia settentrionale, in particolare in Piemonte e in Lombardia (Brianza, Alto Milanese, Varesotto e Comasco). L'ultimo gioved\u00ec del mese di gennaio vengono accesi dei grandi fal\u00f2 (o roghi) nelle piazze e bruciata la Giubiana, un grande fantoccio di paglia vestito di stracci. Il rogo assume valori diversi a seconda della localit\u00e0 in cui ci si trova, mantenendo sempre uno stretto legame con le tradizioni popolari del luogo.\nIl nome.\nIl nome muta a seconda delle localit\u00e0:\nIn varie lingue gallo-italiche, tra cui piemontese, lombardo ed emiliano, \"Gi\u00f2bia\", ed altre parole che ne condividono l'etimo, significa \"gioved\u00ec\".\nLe origini.\nLa tradizione della Giubiana ha un'origine molto antica. Fin dalle epoche pi\u00f9 antiche, nel mondo agricolo, l'anno era scandito da ricorrenze periodiche, che accompagnavano i ritmi delle stagioni e che in qualche modo permettevano di sentirsi partecipi dei cicli della natura. Attraverso feste e ricorrenze, erano quindi rivissuti simbolicamente i cicli della natura, in particolare il passaggio tra le stagioni morte e quelle del risveglio primaverile. Nel periodo pi\u00f9 freddo dell'anno, a fine gennaio, era usanza bruciare simbolicamente il vecchio anno, per augurarsi che l'anno nuovo fosse pi\u00f9 propizio e ricco di nuovi raccolti e di molti frutti.\nI gesti simbolici sono cos\u00ec importanti per comunicare un messaggio che la religione cristiana, nella sua liturgia ha integrato molti elementi pagani.\nIl nome stesso della festa del resto sembra fare riferimento ad antichissimi rituali propiziatori, molto pi\u00f9 antichi del diffondersi del cristianesimo. Il nome \u00abGiubiana\u00bb sembra infatti collegato al dio romano Giove: dal nume romano viene infatti l'aggettivo \u00abjoviana\u00bb (e quindi la nostra \"Giubiana\" in molti territori della Lombardia), oppure \"Jovia\" (divenuta \"Giobia\", in altre parti della Lombardia e nei territori del Piemonte). Altre possibili figure di riferimento sono Giunone, Giano, e Diana.\nCon l'avvento della religione cristiana, i riferimenti agli dei pagani sono stati messi in disparte, ma il nome originale di Giubiana si \u00e8 conservato nel tempo. \nNei secoli medievali la narrazione popolare ha creato svariate leggende e numerosissimi racconti popolari, nelle quali Giubiana \u00e8 cos\u00ec diventata una figura femminile che allude alla grande Madre, a volte una vecchina, altre volte una strega, variante della befana, da scacciare simbolicamente insieme ai rigori dell'inverno.\nL'elemento pi\u00f9 caratterizzante della festa \u00e8 rimasto il grande fal\u00f2, che ancor oggi \u00e8 percepito da tutti come un simbolo di rinnovamento e di ripartenza del nuovo anno.\nLa storia.\nLa storia di questo personaggio ha diverse varianti, a seconda dell'area geografica.\nLa leggenda.\nSecondo il racconto popolare, la Giubiana era una vecchia strega, magra, con le gambe molto lunghe e le calze rosse. Viveva nei boschi e grazie alle sue lunghe gambe, non metteva mai piede a terra, ma si spostava di albero in albero. Cos\u00ec osservava tutti quelli che entravano nel bosco e li faceva spaventare, soprattutto i bambini. L'ultimo gioved\u00ec di gennaio, era solita andare alla ricerca di qualche bambino da mangiare. Una mamma, per proteggere il suo bambino, decise di tenderle una trappola. Prepar\u00f2 una gran pentola piena di risotto giallo (zafferano) con la luganega (salsiccia), e lo mise sul davanzale della finestra. Il profumo era delizioso, da far venire l'acquolina in bocca. La Giubiana sent\u00ec il buon odore e saltell\u00f2 fuori dal bosco verso la pentola, e cominci\u00f2 a mangiare, un po' alla volta, tutto il contenuto dell'enorme pentolone di squisito risotto. Il risotto era veramente tanto, eppure era cos\u00ec buono, che la famelica Giubiana non si accorse del tempo che passava. Non si accorse che il sole, che uccide le streghe, stava ormai per sorgere. Quando la Giubiana fin\u00ec tutto il risotto, il primo raggio di sole era ormai spuntato: la Giubiana fu cos\u00ec polverizzata dalla luce del sole, e da quel giorno tutti i bambini furono salvi. Fu cos\u00ec che per ricordare quella vicenda a fine gennaio si prepara il risotto con la luganega e si brucia il fantoccio con le sembianze della vecchia strega.\nUna versione un po' pi\u00f9 orrida, dice che una mamma prese una bambola e la riemp\u00ec di coltelli e forbici, poi la mise nel letto, al posto della figlia.\nA mezzanotte si sentono i passi della Giubiana. La bimba spaventatissima, si stringe vicino alla mamma, mentre si sente la Giubiana salire i gradini ed entrare nella stanza.\nLa Giubiana \u00e8 feroce e in un attimo ingoia la bambola, pensando di mangiare la bambina.\nSi sente un urlo, la mamma va nella stanza della bimba e trova il corpo della Giubiana a brandelli, per via dei coltelli e delle forbici.\nLa Gi\u00f6bia nell'Alto Milanese.\nLa \"Festa della Gi\u00f6bia\" \u00e8 una festa di antica tradizione di origine precristiana che ancora permane nell'Alto Milanese. In et\u00e0 medioevale alla Giobia \u00e8 stata associata la sembianza umana, spesso quella di una vecchia o di una strega. Ricorrendo la festa alla fine di gennaio, ancora oggi viene celebrata in molti comuni con il rogo di un pupazzo simboleggiante una donna anziana per esorcizzare le forze negative dell'inverno e propiziare l'avvento della primavera.\nLa \"Gi\u00f6bia\" \u00e8 particolarmente sentita nelle citt\u00e0 di Busto Arsizio, Gallarate e dintorni. L'ultimo gioved\u00ec di gennaio a Busto Arsizio decine di fantocci raffiguranti una donna vecchia e di brutto aspetto preparati da diverse associazioni, scuole e parrocchie, vengono esposti in piazza Santa Maria, nel cuore della citt\u00e0, per tutta la giornata, per poi essere bruciati la sera. In piazza San Giovanni Battista, inoltre, viene servito il tradizionale \"risotu cunt' a l\u00fcganiga\" (risotto allo zafferano con salsiccia). Molte scuole d'infanzia e primarie locali, inoltre, organizzano propri fal\u00f2 per i loro studenti.\nA Gallarate, la \"Gi\u00f6bia\" viene bruciata ogni anno in un diverso quartiere della citt\u00e0, anche qui accompagnata da risott e luganega (piatto tipico e maschere ufficiali della citt\u00e0).\nA Fagnano Olona si organizza il \"fal\u00f2 della gioeubia\", in collaborazione con l'associazione Volontari Contrada dei Calimali e la pro loco. La cultura contadina imponeva di mangiare nel giorno della Giobia almeno un piatto di lenticchie con cotechino, per tradizione questo avrebbe allontanato i disagi degli insetti (moschini e zanzare) nella stagione estiva durante il lavoro nei campi.\nBr\u00fcsa la Gi\u00f6bia ad Arsago Seprio.\nAnche ad Arsago Seprio, come in tante altre terre tra Piemonte e Lombardia, si erige il grande fal\u00f2 con in cima un fantoccio dalle sembianze femminili, la cosiddetta \"Vegia\". \u00c8 la Gi\u00f6bia e dal 2016 il momento di festa avr\u00e0 un carattere particolare: il fuoco per accendere il fal\u00f2 sar\u00e0 portato da un Druido, un sacerdote celtico, con una cerimonia particolare in un luogo simbolo del paese, la palude.\nAd Arsago Seprio, paese che detiene traccia di tutti i pi\u00f9 importanti periodi storici antichi, \u00e8 sentito particolarmente questo momento che dal 2016 \u00e8 reso ancora pi\u00f9 suggestivo. Infatti \u00e8 legato alle sue origini celtiche nonch\u00e9 alla \"Festa di Imbolc\" che tante analogie ha con l'attuale Festa della Gi\u00f6bia. L'intento quindi non \u00e8 solo quello di far festa ma anche di spiegare e far capire agli abitanti il significato culturale di questa tradizione.\nLa manifestazione \u00e8 organizzata da Comune e Proloco in collaborazione con Amici della Bozza di Rugn, CAI, Gruppo Alpini, Gruppi di Cammino, Volontari antincendio del Parco Ticino e Corpo musicale.\nLa Gibiana in riva al Lambro.\nSul Lambro, l'ultimo gioved\u00ec di gennaio, arriva la \"Gibiana\", si fa un gran fal\u00f2 con il suo fantoccio per bruciare tutte le negativit\u00e0 dell'inverno e ci si prepara alla nuova stagione gustando il risotto alla monzese. La festa pare abbia origini antichissime, addirittura celtiche.\nLa Giubiana a Cant\u00f9.\nA Cant\u00f9 a essere simbolicamente immolata su una pira di legno posta nel centro di piazza Garibaldi, nel centro cittadino, \u00e8 una giovane bellissima che secondo la tradizione rappresenta una castellana che ebbe l'ardire di tradire la citt\u00e0 in un lontano passato, forse nella guerra tra milanesi e comaschi del XII secolo. Cant\u00f9, alleata a Milano contro la citt\u00e0 lariana, sub\u00ec infatti una dura sconfitta ma la guerra fu infine vinta dai milanesi che conquistarono Como decretando cos\u00ec, secondo questa interpretazione della leggenda, anche la condanna al rogo della giovane. Una tremenda sentenza che viene simbolicamente ricordata ogni anno nella serata dell'ultimo gioved\u00ec di gennaio.\nNon a caso prima del rogo a Cant\u00f9 si organizza un corteo con costumi storici: su un carro trascinato a mano e scortato da armigeri, frati e un boia viene caricata la Giubiana, ossia un manichino di donna esposto giorni prima in un locale di via Dante, a due passi da piazza Garibaldi, a un ipotetico pubblico ludibrio. Durante il corteo, che raggiunge poi il municipio e quindi la piazza centrale per il rogo, viene anche data lettura della condanna. Si tratterebbe comunque di una leggenda visto che non esistono fonti che leghino alla verit\u00e0 storica questi fatti.\nNel 1998 la Biblioteca comunale di Mariano Comense distribu\u00ec nelle scuole elementari della zona del canturino un opuscolo contenente un'ipotetica storia della Giubiana. Il libretto, fuori commercio, \u00e8 il frutto di un'abile collaborazione tra Giancarlo Montorfano, Ariel Macchi e l'illustratore Filippo Brunello: il piccolo opuscolo riscontra un successo imprevisto alla vigilia non solo tra i bambini ma anche tra quelli pi\u00f9 grandi non solo per la suggestiva narrazione ma anche per i riscontri storici che sono contenuti in essa.\nLa storia racconta che la notte di un gioved\u00ec di gennaio di settecento anni fa buss\u00f2 a uno degli ingressi del borgo di \"Canturio\" una bellissima donna. Padre Lorenzo, scambiando la giovane ragazza con la Madonna, apr\u00ec inconsciamente la porta della citt\u00e0.\nIl frate rimase esterrefatto dai suoi occhi, mentre la giovane lo ipnotizza fissandolo nelle pupille. Lei gli ordin\u00f2: \"Dammi le chiavi della citt\u00e0\". Conquistate le chiavi, la donna pot\u00e9 cos\u00ec aprire i pesanti battenti della porta ai Visconti che si insediarono immobilizzando le guardie nelle varie torri.\nI milanesi si erano anche impadroniti della vicina \"Marliano\" (l'odierna Mariano Comense) e i Grassi, signori di Canturio, erano stati spodestati e cacciati.\nDella giovane non si sent\u00ec pi\u00f9 parlare dalla fine di gennaio di tanto tempo fa. Ancora oggi ci si chiede chi fosse questa bella ragazza, se una guerriera come Bradamante o una creatura demoniaca.\nUn'usanza cominci\u00f2 per\u00f2 a diffondersi l'ultimo gioved\u00ec di gennaio: bruciare insieme alle stoppie del granoturco un fantoccio di pezza, colorato, con le fattezze di una donna. Una volta l'anno gli abitanti di molti paesi della Brianza si divertono a danzare urlanti attorno a un enorme fal\u00f2. Scacciano i ricordi di un passato sfortunato e si augurano un futuro pi\u00f9 felice.\nLa Giubiana a Canzo.\nLa Giubiana \u00e8 una tradizione brianzola e piemontese consistente nel mettere al rogo il pupazzo di una vecchia che rappresenta i mali dell'inverno e dell'anno trascorso. La festa si svolge l'ultimo gioved\u00ec di gennaio. Al rogo segue una cena di risotto con salsiccia (l\u00fcg\u00e0nega), e vin brul\u00e9.\nA Canzo la celebrazione \u00e8 particolarmente articolata, essendo presenti il processo in canzese con la sentenza dei \"Regiuu\", ovvero gli anziani autorevoli del paese, e altri personaggi simbolici e tradizionali, quali la fata acquatica \"Anguana\" (proveniente dal \"C\u00e8pp da l'Angua\"), l\"\u00d2mm Selvadech\" (cio\u00e8 \"uomo selvatico\", personaggio della mitologia alpina), l\"Urzu\" (\"orso\", che esce dalla tana alla \"Cr\u00f2ta dal Bav\u00e8sc\", simbolo della forza istintiva che deve essere domata) e il \"Casciad\u00f9r\" (\"cacciatore\", che doma e fa ballare l'orso), il \"B\u00f2ja\" (\"boia\" che rappresenta la condanna del male), i \"Cil\u00f2star\" (cio\u00e8 \"coloro che reggono i candelabri\", incappucciati, che simboleggiano la luce che vince il Male), i \"Bun\" e i \"Gramm\" (\"buoni e maligni\", bambini vestiti di bianco e di nero, tinti in volto, che con il suono delle campanelle e con il rumore delle latte invitano le forze del bene e scacciano il maligno), l\"Aucatt di caus p\u00e8rs\" (l'avvocato delle cause perse, quello venuto dal foro di Milano per difendere la Giubiana), il \"Barban\u00e9gra\" (l'indovino), gli \"Scaren\u00e8j\" (i rappresentanti della vicina campagna di Scarenna, legata storicamente con i contadini canzesi), le \"Strij picitt\" (le streghe che fanno paura ai bambini), la \"Cum\u00e0r da la Cuntrada\" (che legge il testamento della Giubiana), il \"Diaul\" (diavolo che canta l'ode alla Giubiana), i \"Pumpi\u00e9r\" (i pompieri in bicicletta, in costume storico e con la pompa dell'Ottocento), il \"Past\u00f9r\" (il rappresentante in maschera del mestiere pastorizio), i \"Buschir\u00f6\u00f6\" (la maschera del boscaiolo), il \"Car\u00e8tt di pais\u00e0n\" (\"carretto dei contadini\"), il \"Tra\u00ecn\" (lo \"slittone\" con le fascine), e altri ancora, che percorrono in processione parte del centro storico. La festa \u00e8 arricchita da vestiti tradizionali e da suggestivi addobbi, tra cui la \"gamba russa\" (cio\u00e8 \"rossa\") e i paramenti a lutto, com'\u00e8 anche la musica dei tamburi e dei \"bagh\u00e8t\".\nLa Gioebia a Casorate Sempione.\nA Casorate Sempione, dopo aver bruciato la strega d'inverno (la Gi\u0153bia), le donne si riunivano e festeggiavano \"La gi\u0153bia di d\u00f3nn\" (festa delle donne).\nLa puscena di donn, letteralmente dopo cena delle donne (dal lat. post cenam), era un ritrovo serale in versione rosa in cui le donne dei cortili si radunavano, assenti mariti, figli e padri, una volta l'anno, per raccontarsi storie, cantando, ballando, mangiando e perch\u00e9 no? Bevendo anche un buon bicchiere di vino magari di produzione Casoratese che sar\u00e0 sicuramente stato \"ul pisar\u00e8la\"o \"str\u00e0scia p\u00e0ta\", prodotto con le uve di Casorate che dava un vino di pochi gradi. Una tradizione locale che si era persa per strada, ma che negli ultimi anni \u00e8 ritornata in auge. L'atmosfera \u00e8 di forte sacralit\u00e0 e festosit\u00e0, grazie al simbolismo, di origine celtica e cristiana, presente in tutta la manifestazione.\nL'ultimo gioved\u00ec del mese di gennaio (di un tempo che fu) le donne si ritrovano per festeggiare fra di loro la \u201cg\u0153bia. Si racconta che una volta, gli uomini, (esclusi dalla festa) giocarono uno scherzo alle donne mentre stavano festeggiando con frittelle e vino dolce, calando una gamba dall'arb\u00fc\u015f\u00e8ll facendola dondolare per aria intonando una tiritera con voce cupa e roca. Le donne tutte spaventate scapparono via, abbandonando tutto quel ben di Dio che gli uomini fecero loro. Ecco di seguito la tiritera.\nLa Zobia a Fiorenzuola d'Arda.\nAnche a Fiorenzuola d'Arda, in provincia di Piacenza, la Zobia rappresenta la maschera di una strega o di una vecchia che viene data alle fiamme. Il personaggio, al quale si appicca il fuoco in occasione del Carnevale, \u00e8 impietoso nei confronti di ladri e malfattori, ruba lei stessa e semina discordia nelle trattative d'affari. Tuttavia, solo in questo centro, la strega in passato alludeva alla figura del commerciante ebreo, in particolare di stoffe. L'origine di questo riferimento resta sconosciuta, ma \u00e8 sicuramente correlata alla presenza ebraica in paese e nella Bassa piacentina. Con il tempo la parodia degli ebrei \u00e8 scomparsa."}
{"id": "696945", "revid": "125645189", "url": "https://it.wikipedia.org/wiki?curid=696945", "title": "Marconi - San Girolamo - Fesca", "text": "Marconi - San Girolamo - Fesca \u00e8 un quartiere di Bari. Costituisce con i quartieri San Paolo e Stanic il Municipio III del capoluogo pugliese.\nCollocato a nord-ovest della citt\u00e0 ed esteso per circa 5,3 chilometri quadrati, ha una popolazione di circa abitanti.\nGeografia fisica.\nIl quartiere confina:\nLama Balice e Lama Lamasinata. Parco regionale di Lama Balice.\nNel territorio del quartiere Marconi - San Girolamo - Fesca, si sviluppa la parte terminale di due importanti lame aventi origine dalle Murge: \"Lama Lamasinata\" e \"Lama Balice\". Le lame sono estensioni di terreno sulle quali si radunano naturalmente le acque piovane prima di riversarsi in mare: chiaramente sono collocate nei punti del territorio a quota pi\u00f9 bassa e possiedono uno sbocco al mare; le lame, inoltre, sono caratterizzate da una propria struttura geologica e una peculiare vegetazione superficiale.\nIl canale Lamasinata.\nLa lama Lamasinata, comunemente chiamata dalla popolazione locale \"il canalone\", \u00e8 formata da pi\u00f9 rami e attraversa i territori di quattro comuni, ovvero Palo del Colle, Modugno, Bitetto e Bari. La sua parte terminale percorre due quartieri di Bari: San Paolo e Marconi - San Girolamo - Fesca. La foce della lama \u00e8 costituita da una enorme distesa sabbiosa che si estende proprio tra le localit\u00e0 Marconi e San Girolamo, incuneandosi tra due stabilimenti balneari. Il fondo della foce \u00e8 usato nel periodo estivo come spiaggia da un numero considerevole di baresi, mentre le pareti sono rinforzate con imponenti muri di sostegno, costruiti a protezione degli insediamenti residenziali. Non mancano, lungo il percorso della lama, beni culturali di ormai riconosciuto interesse. Ad esempio, nei pressi di Modugno, ci sono la chiesa rupestre della Madonna della Grotta ed i resti dell'insediamento rupestre di Santa Caterina.\nLama Balice.\nLama Balice si sviluppa nel territorio di Ruvo e, attraversando Bitonto, sfocia a mare in corrispondenza della localit\u00e0 Fesca, tra una spiaggia privata e una porzione di terreno incolto. La lama, lunga ben 37 chilometri, corrisponde al corso prosciugato dell'antico torrente \u201cTiflis\u201d. Casali medievali, chiese e numerose masserie costellano l'intero percorso di Lama Balice. Alcuni tratti della lama sono bassi e sinuosi, mentre altri sono ripidi e presentano una stratificazione rocciosa molto evidente. La lama, area di sosta per l'avifauna, \u00e8 caratterizzata da innumerevoli tratti coltivati ed altri ricchi di vegetazione naturale come: quercia coccifera, leccio e arbusti. L'area della lama \u00e8 stata classificata come \u201cParco Naturale Attrezzato\u201d dalla legge regionale n. 21 del 24 marzo 1980 e compresa tra le aree protette regionali della legge 19 del 1997.\nLa penisola di San Cataldo.\nPercorrendo il Lungomare Starita a partire dall'incrocio con viale Vittorio Emanuele Orlando, ci si accorge di costeggiare una penisoletta, detta di San Cataldo. Questa lingua di terra \u00e8 stata prolungata artificialmente dal lavoro umano per realizzare il braccio di ponente del porto e prende il nome di \"San Cataldo\" per via di una cappelletta l\u00ec presente dal 1960. Su documenti risalenti al sedicesimo e al diciassettesimo secolo, si legge che al largo di questa zona, i pirati, dopo aver sequestrato qualcuno, facendosi scorgere da terra, usavano chiedere somme in denaro alle autorit\u00e0 cittadine per rilasciare i malcapitati. Sulla penisola troneggia il Faro di Bari, alto oltre 66 metri: 380 scalini portano in cima alla torre. Fu costruito nel 1869 ed attualmente il suo fascio luminoso \u00e8 stato ridotto per evitare luci secondarie verso terra.\n\u00c8 interessante notare come nel giardino-cortile del faro c'\u00e8 ancora il locale in cui si faceva una volta il pane.\nStoria.\nDenominazione.\nIl quartiere ha assunto l'attuale denominazione completa soltanto a partire dal 1970, mentre precedentemente era diviso in due rioni: Marconi e San Girolamo-Fesca, riconosciuti ufficialmente dal punto di vista amministrativo nel 1951.\nDal 1979 al 2004 insieme al quartiere Libert\u00e0 ha costituito l'VIII circoscrizione di Bari, al 2001, la pi\u00f9 popolosa della citt\u00e0 con circa abitanti.\nSono particolarmente degni di nota le origini dei nomi delle localit\u00e0 costituenti il quartiere: ad esempio la denominazione del rione Marconi deriva dal fatto che lo scienziato Guglielmo Marconi effettu\u00f2, il 1\u00ba settembre 1904, una trasmissione telegrafica diretta verso la costa montenegrina proprio nei pressi del grande faro l\u00ec costruito. Il rione Marconi \u00e8 noto anche con altre denominazioni meno formali, come \"zona Faro\" o la pi\u00f9 comune \"San Cataldo\".\nIl nome della localit\u00e0 San Girolamo ha origini antiche e probabilmente si riferisce ad una piccola chiesetta che venerava il santo l\u00ec presente sin da tempi remoti, ormai scomparsa e sostituita da una parrocchia pi\u00f9 moderna di relativamente recente costruzione. \nIl nome \"Fesca\", invece, deriva probabilmente dalla parola greca \"fascon\", che significa lichene, cio\u00e8 il noto cespuglio parassita che cresceva spontaneo e abbondante lungo la costa in corrispondenza del rione, nel periodo in cui non si era raggiunta l'attuale densit\u00e0 di costruzioni edilizie. La parola suddetta \u00e8 stata usata per contraddistinguere i terreni di questa localit\u00e0 nei vecchi catasti a partire dal XVI secolo. Si pensa inoltre che la denominazione possa avere origini molto antiche, poich\u00e9 si legge la parola \"Fesce\" in documenti risalenti al 1300, per indicare la localizzazione di terreni situati in quell'area.\nL'industria nel passato.\nPercorrendo il corso Vittorio Veneto, a partire dall'incrocio con via Brigata Regina e allontanandosi dal quartiere Libert\u00e0, sul lato sinistro si scorgono interessanti esempi di archeologia industriale, che rappresentano i resti di numerosi stabilimenti l\u00ec operanti prima che tutta l'area produttiva si spostasse nei pressi della zona industriale di Bari. \nOggi rimangono poche ciminiere poich\u00e9 la gran parte della zona \u00e8 stata destinata ad impianti sportivi di vario genere ed \u00e8 stata circondata di aree residenziali ed edifici pubblici.\nSan Girolamo e il Villaggio Trieste: dalle prime case popolari ad oggi.\nSuperato il torrente Lamasinata tramite il ponte di via Van Westerhout, si giunge nella localit\u00e0 San Girolamo, il cui nucleo originale era costituito da due distinti complessi di case popolari fatti costruire nel 1958: il Complesso San Girolamo e il Villaggio Trieste.\nAl 2014 la localit\u00e0 ha raggiunto una densit\u00e0 abitativa elevata con complessi residenziali che toccano i dieci piani dalle moderne architetture e dalle ampie terrazze. Le principali attivit\u00e0 commerciali sono distribuite su via Van Westerhout e sulle sue traverse, ma numerose sono anche le pescherie sul lungomare IX maggio.\nLa parte del rione San Girolamo che tocca via Napoli \u00e8 costellata da ville e da attivit\u00e0 commerciali relativamente recenti. Molti edifici destinati alla produzione artigianale presenti su via Napoli sono stati recentemente convertiti in attivit\u00e0 commerciali e terziarie, orientate alla vendita di autoveicoli, di abbigliamento, all'offerta di servizi per lo sport e il tempo libero.\nFesca nel passato: le cave di tufo, le spiagge, l'arrivo dei profughi.\nAnticamente nei pressi della localit\u00e0 Fesca c'erano cave di tufo dalle quali il Comune ricavava i blocchi per le mura cittadine e per costruzioni di interesse pubblico. Inoltre all'inizio del XX secolo, la SICAM gestiva il trasporto e l'estrazione dei blocchi di pietra da queste cave tramite rotaia, per la costruzione del porto nuovo. Fesca era in epoca fascista una delle mete balneari preferite dai baresi, poich\u00e9 era ricchissima di dune di sabbia. Ai tempi del Fascismo, fu qui realizzata una colonia marina per i figli del popolo, con un grande edificio sul mare, ormai abbattuto, di cui si conserva solo la sagoma del muro perimetrale, riempita con una distesa di ciottoli che ospita da qualche tempo una scuola di windsurf. Prima della costruzione della grande litoranea, della sistemazione del lungomare e della realizzazione della nuova via Napoli, a Fesca ci si arrivava con la \"ciclatera\", cio\u00e8 una locomotiva a vapore gestita da una societ\u00e0 belga, che percorreva la linea ferroviaria Bari-Barletta ed aveva una fermata proprio in questa localit\u00e0 balneare. \u201cCiclatera\u201d significa caffettiera e sta ad indicare l'aspetto sbuffante e solenne della locomotiva.\nAi tempi della seconda guerra mondiale, sul lungomare IX maggio, fu realizzato un campo profughi, per ospitare gli esuli giuliano-dalmati fuggiti dalla loro terra, ormai passata sotto il governo jugoslavo. Da diversi decenni, il campo, avendo perso la sua funzione originale, \u00e8 stato raso al suolo.\nNei pressi della strada vicinale Cola di Cagno, nel rione Fesca, si raggiunge la contrada San Bartolomeo, che si pensa abbia preso il suo nome dall'antica cappella di San Bartolomeo edificata da queste parti ed ormai andata distrutta. \u00c8 andata distrutta anche la Torre di San Bartolomeo, che nel XVIII secolo serviva come torre di guardia sulla costa, per difendersi anticipatamente dall'attacco dei corsari. \u00c8 inoltre presente, di fronte al parcheggio del lido \"Il Trampolino\", una chiesetta ancora intera con campanile innesso sul retro. Nella strada retrostante alla chiesa, quindi nel suo abside, \u00e8 presente una finestrella chiusa da una rete in cui \u00e8 possibile scorgere un crocifisso bizantino.\nLuoghi d'interesse.\nRione Marconi e quartiere fieristico.\nIl rione Marconi \u00e8 sede della famosissima fiera annuale del Levante, il cui impianto originale, risalente agli anni trenta del secolo scorso, fu progettato dall'architetto Augusto Corradini e fu realizzato sotto la direzione dell'ingegnere Vincenzo Rizzi.\nLa fiera \u00e8 stata inaugurata, nella sua prima edizione del settembre 1930, dal re d'Italia, Vittorio Emanuele III di Savoia. Con la seconda guerra mondiale, le edizioni della fiera si interruppero, per sette anni, tra il 1940 e il 1947; ben presto, grazie agli sforzi degli enti locali e agli aiuti governativi, la fiera ormai usata nel tempo della guerra per scopi militari, fu riqualificata, ricostruita e ampliata. Alla classica campionaria settembrina di ogni anno, si aggiungono nel tempo numerose altre riguardanti settori specifici dell'edilizia, dell'industria, dello sport, della moda, del tempo libero, dell'arte e tanto altro.\nSan Francesco: mare e verde.\nAltra famosa attrattiva del quartiere \u00e8 la grande distesa sabbiosa che costituisce la spiaggia di San Francesco alla Rena (da \"arena\" che vuol dire sabbia), uno dei lidi pi\u00f9 antichi di Bari da sempre frequentatissimo. Una leggenda narra che, nei pressi di questa localit\u00e0, San Francesco abbia conficcato un bastone per terra, facendo l\u00ec scaturire una vena di acqua per dissetare alcuni pescatori.\nTra le vie Mercadante, Napoli, Respighi e il canale Lamasinata si estende anche uno dei pi\u00f9 grandi polmoni verdi della citt\u00e0: la Pineta di San Francesco alla Rena, realizzata negli anni sessanta e ristrutturata alla fine degli anni novanta con giochi per bambini, una pista da pattinaggio, percorsi attrezzati per fare jogging e attivit\u00e0 fisica.\nLitorale.\nLungomare IX Maggio.\nLa porzione di costa che bagna San Girolamo e Fesca, a nord della foce del canale Lamasinata, \u00e8 intitolata al 9 maggio, data tragica per la storia italiana: nel 1978 in situazioni ben diverse furono assassinati l'onorevole Aldo Moro e il giornalista radiofonico Peppino Impastato.\nA fine 2012 l'amministrazione comunale ha presentato, dopo diversi annunci, il progetto di riqualificazione del lungomare. e pubblicato il relativo bando. I lavori, partiti nel 2016, mirano alla costruzione di una piazza pensile e al rifacimento dell'approdo di Fesca.\nLungomare Starita.\nIl lungomare Starita tocca il rione fieristico e cinge a est la penisola di San Cataldo. Termina incrociando corso Vittorio Veneto, in prossimit\u00e0 del varco della Vittoria al porto di Bari, in viale Vittorio Emanuele Orlando, sede dell'Acquedotto Pugliese e dell'Arena della Vittoria.\nImpianti sportivi.\nGli impianti sportivi sono:\nSono adibiti a funzione di campo sportivo anche i campi esterni all'Arena della Vittoria e i campetti della Parrocchia di San Girolamo.\nL'Arena della Vittoria.\nL'arena, progettata dall'ingegnere Angelo Guazzaroni e dall'architetto Fasolo, fu realizzata per celebrare la \"vittoria\" dell'Italia al termine della prima guerra mondiale. La prima partita di calcio, Bari-Comense, fu giocata in questo stadio nel 1934 con risultato 3 a 1.\nDal 1990 \u00e8 lo Stadio San Nicola, progettato dall'illustre Renzo Piano in occasione del Campionato mondiale di calcio, ad ospitare le partite in casa della principale compagine calcistica locale.\nNel 1991, il cosiddetto \"stadio vecchio\" \u00e8 stato utilizzato per ospitare temporaneamente i profughi albanesi giunti a Bari con la nave \"Vlora\" e ha subito gravi danni; , oggi, oltre ad essere usato come stadio per tornei speciali e concerti, \u00e8 sede di un piccolo teatro, di una biblioteca per ragazzi, di attivit\u00e0 museali ed espositive e di altri spazi attrezzati simili. \nLa struttura attualmente \u00e8 utilizzata per le partite della formazione locale di rugby, Tigri Rugby Bari.\nPiscine comunali.\nSull'area esterna allo \"stadio della Vittoria\" sorgono le \"Piscine Comunali\", dette anche \"Stadio del nuoto\", dotate di moderni impianti sportivi contenuti in volumi costruttivi dalla forma accattivante e dalle pareti in vetro.\nSono facilmente raggiungibili uscendo dalla tangenziale di Bari (uscita 4 per \"via Napoli\") girando per \"via di Maratona\". Le Piscine Comunali forniscono servizi di vario genere e natura per il buon mantenimento di una forma fisica: infatti vengono organizzati corsi di nuoto, nuoto libero e agonistico, ginnastica in acqua, nuoto sincronizzato, pallanuoto, G.A.G., step, pilates e palestra.\nLo Stadio del Nuoto \u00e8 dotato di ampi spogliatoi con vari servizi adatti anche per disabili; oltre alla piscina all'aperto, posta sul tetto, vi sono altre due piscine (rispettivamente da 25 m e da 35 m) destinate alle lezioni della stagione invernale.\nInfrastrutture e trasporti.\nLe principali arterie lungo le quali si concentra il traffico che collega il quartiere al centro della citt\u00e0 sono via Napoli (ad ovest) e il lungomare Vittorio Veneto.\nMarconi, San Girolamo e Fesca sono raggiungibili dalle uscite 4 e 3 della tangenziale di Bari.\nIn prossimit\u00e0 del canale Lamasinata \u00e8 ubicata la stazione di Fesca-San Girolamo servita dal servizio ferroviario metropolitano fornito dalla societ\u00e0 Ferrotramviaria. La stazione \u00e8 fermata intermedia dei servizi ferroviari denominati FM1 e FM1 svolti lungo la ferrovia Bari-Barletta.\nLe varie aree del quartiere sono attraversate dalle autolinee urbane AMTAB.\nIn via di Maratona nei pressi delle Piscine comunali vi \u00e8 il capolinea ulteriori autolinee.\nIstruzione.\nScuole secondarie di primo grado.\nNella zona di San Cataldo vi \u00e8 il plesso \"G. Marconi\" appartenente all'Istituto Comprensivo \"San Giovanni Bosco - Melo da Bari]\", che nell'a.s. 2016/2017 ha accolto una terza classe. La scuola \"G. Marconi\" ospita l'unica Biblioteca Interculturale Scolastica della citt\u00e0, denominata \"Galassia Marconi\". \u00c8 stata inaugurata a luglio del 2015, ma \u00e8 un progetto che va avanti almeno da 4 anni, partito dalla scuola media \u201cMelo da Bari\u201d. Vi si realizzano attivit\u00e0 culturali, mostre, laboratori artistici e di lettura adatti a bambini e adulti, con la collaborazione di docenti ed esperti di comunicazione. Ogni anno vi si festeggia il \"Marconi Day\" per rievocare la prima trasmissione telegrafica a scopo commerciale realizzata da Guglielmo Marconi verso il Montenegro il 1\u00ba settembre 1904, proprio da un edificio adiacente alla scuola.\nInoltre vi \u00e8 la scuola media intitolata all'attrice Eleonora Duse. Nata a fine anni ottanta dislocata in piccole succursali tra cui l'edificio Nettuno, la sede di via Nicol\u00f2 Costa nel 2005 fu abbattuta a causa di tracce di amianto nella composizione della struttura. Attualmente essa ha sede stabile in un edificio sul prolungamento della stradetta Tomasicchio, traversa di strada San Girolamo.\nScuole medie superiori.\nIn via Bellezza, nel rione Fesca, era collocata una delle sedi dell'IPSIA \"Ettore Majorana\", dove si poteva conseguire il \"Diploma di Tecnico dell'Industria Elettronica\", con un corso di studi quinquennale.\nLuoghi di culto e festivit\u00e0.\nSul territorio del quartiere Marconi - San Girolamo - Fesca vi sono diversi luoghi di culto religioso di tipo cristiano-cattolico. Nelle vicinanze delle palazzine IACP, in prossimit\u00e0 del lungomare IX maggio, si trova la Chiesa di San Girolamo, istituita come parrocchia il 18 gennaio del 1958; il salone centrale della chiesa fu benedetto il 24 luglio del 1959 dall'arcivescovo Nicodemo. \nL'ultima domenica di settembre si celebra nel quartiere la festa di San Girolamo: in questo giorno si assiste ad una processione della statua del santo per le vie del rione, accompagnata da una banda musicale. Questa parrocchia ha ospitato negli ultimi anni anche un presepe vivente nel periodo natalizio.\nNella penisola di San Cataldo, c'\u00e8 una piccola chiesa dedicata all'omonimo santo, istituita come parrocchia il 26 gennaio del 1958 e benedetta il 24 aprile del 1960. Nei pressi dello Stadio della Vittoria, all'interno del Villaggio Trieste, c'\u00e8 la chiesa di , istituita il 29 gennaio del 1958.\nSu via Perosi, al rione Fesca, \u00e8 stata costruita la sede provvisoria della parrocchia di Ges\u00f9 di Nazareth, istituita il 1\u00ba agosto del 2002.\nLa pi\u00f9 vecchia cappella del quartiere \u00e8 quella di Sant'Antonio da Padova, costruita nel 1930: fin da allora si festeggia il Santo nei giorni 15 e 16 agosto, con una processione per le strade del quartiere, seguita da fuochi d'artificio e dal consueto contorno di bancarelle.\nNel 2009, si \u00e8 iniziata una nuova tradizione per Sant'Antonio a Fesca, ovvero una processione per mare, sottolineata con fuochi d'artificio e accompagnamento musicale.\nMezzi pubblici.\n\u00c8 possibile raggiungere i quartieri Marconi, San Girolamo e Fesca con i seguenti mezzi pubblici:"}
{"id": "696946", "revid": "287204", "url": "https://it.wikipedia.org/wiki?curid=696946", "title": "Giuliano Bignasca", "text": "Biografia.\nOriginario di Lugano, domiciliato a Lugano, presidente del movimento della Lega dei Ticinesi, da lui stesso fondato nei primi anni novanta, con un richiamo esplicito alla Lega Lombarda-Lega Nord di Umberto Bossi.\n\u00c8 stato consigliere nazionale dal 1995 al 1999 - Camera bassa del Parlamento elvetico - e, dal 2000 fino al 2013, \u00e8 stato municipale per il Comune di Lugano.\nScalpellino di formazione e, in giovent\u00f9, calciatore (nell'FC Lugano) in serie A svizzera, dirige con il fratello Attilio un'impresa di costruzioni (la A+G Bignasca di Lugano) e siede nel Consiglio di amministrazione di alcune societ\u00e0. Nel 1989 e nel 1993 viene condannato per detenzione di sostanze stupefacenti. Paladino dell'antifrontalierato italiano, nel 1993 venne condannato dalla Corte di Lugano per aver impiegato una dozzina di operai jugoslavi senza permesso di lavoro. Nel 1990 crea, insieme con Flavio Maspoli, il domenicale a distribuzione gratuita Il Mattino della Domenica, nel quale scrive articoli argomentando con stile graffiante e privo di eufemismi, ed a volte esprimendosi sopra le righe, temi quali l'opposizione all'ingresso della Svizzera nell'Unione europea, la richiesta di precedenza ai residenti in Ticino nell'assegnazione dei posti di lavoro, la necessit\u00e0 del mantenimento dell'autonomia dei Cantoni e altri. Al settimanale si affianca, a partire dall'ottobre 2007, il quotidiano su Internet \"MattinOnline.ch\".\nHa fatto scalpore coi suoi modi con la prima pagina \"Troppi neri in nazionale\", riferendosi ai giocatori della nazionale svizzera di calcio. Istitu\u00ec, provocatoriamente, una taglia sui radar per il controllo della velocit\u00e0 dicendo di pagare 500 franchi per ogni scatola di radar e 1500 per l'intero apparecchio. Per questo motivo \u00e8 stato condannato per \"pubblica istigazione alla violenza e ingiuria\" dal tribunale distrettuale di Bellinzona. In televisione tende a esprimersi senza mezzi termini. Bignasca fa parlare di s\u00e9 anche in Italia quando, nel 2005, invita il capo della Lega Nord Padania Umberto Bossi a tenere un comizio a Lugano, nell'ultima dimora del federalista lombardo Carlo Cattaneo.\nNello stesso anno sostiene la nascita del gruppo del Movimento dei Giovani Leghisti, formazione giovanile all'interno del movimento. Nell'ottobre 2006 il gruppo stipula un Patto di gemellaggio con il Movimento Giovani Padani della Provincia di Lecco, movimento giovanile della Lega Nord, guidato dal mandellese Giovanni Pasquini, vicecoordinatore del MGP locale. Alla firma dell'accordo sono presenti il granconsigliere ticinese Norman Gobbi ed il coordinatore federale MGP Paolo Grimoldi. Fra le iniziative comuni sorte a seguito dell'accordo internazionale, una petizione da presentare al consiglio di Stato di Bellinzona affinch\u00e9 nelle province lombarde vicine al confine svizzero si possa tornare a ricevere la Televisione svizzera di lingua italiana (TSI) come gi\u00e0 avveniva sino a met\u00e0 degli Anni '90, senza l'uso del decoder.\nIl 1\u00ba aprile 2007, grazie al sostegno della candidatura del consigliere di Stato Marco Borradori, la Lega si impone alle elezioni come secondo partito del cantone con il 19.68% dei consensi, ad una distanza di quasi il 2% circa rispetto al primo partito, il Partito Liberale Radicale. Viene anche eletto come membro del Gran Consiglio il figlio di Giuliano Bignasca, Boris Bignasca. Il 21 ottobre dello stesso anno, in occasione delle consultazione federali, strappa un buon risultato per la Lega ottenendo il 12.6 % dei consensi cantonali e la riconferma del seggio a Berna per il fratello Attilio Bignasca.\nIl 2 febbraio 2010 si incontra di nuovo con Bossi a Lugano per parlare dello scudo fiscale, dei \"fiscovelox\" della Guardia di Finanza e per parlare del segreto bancario nell'economia ticinese e dell'Insubria.\nAlle elezioni cantonali del 2011, la Lega dei Ticinesi di Bignasca incrementa ancora i propri consensi. Con il 19,62% dei voti si conferma il secondo partito nel legislativo (dietro al Partito Liberale Radicale - I Liberali Radicali, con il 21,29% delle preferenze), ma - grazie alla alleanza elettorale con l'UDC - diviene il partito di maggioranza relativa nell'esecutivo cantonale (il Consiglio di Stato) con il 25,94% dei voti, superando, per la prima volta, il Partito Liberale Radicale (che ottiene il 21,99% dei consensi).\nNel 2011 si \u00e8 incontrato con l'ex ministro dell'interno della Lega Nord Roberto Maroni a Lugano dove si \u00e8 avuto un incontro su temi prettamente fiscali.\nAlla fine di agosto dello stesso anno si lancia in una nuova impresa editoriale. In aperta critica al tabloid gratuito \"20 Minuti\", creato da TA media (potente gruppo editoriale della Svizzera tedesca, fonda il trisettimanale dal titolo \"10 Minuti-10 Min\u00fct\", che distribuisce nelle stesse cassette del \"Mattino della Domenica\". Il taglio giornalistico non si discosta significativamente dal fratello maggiore ed anche in questo caso non manca di generare ampio dibattito e polemiche fra gli avversari politici della Lega.\n\u00c8 scomparso improvvisamente a Canobbio vicino a Lugano all'et\u00e0 di 67 anni il 7 marzo 2013 alle 8:30 del mattino.\nL'8 marzo \u00e8 stata fatta l'autopsia all'Istituto patologico di Locarno che ha stabilito che la morte \u00e8 avvenuta per cause naturali, Bignasca infatti soffriva da tempo di disturbi cardiocircolatori, tanto \u00e8 vero che sulla stampa si parl\u00f2 di possibili cause come aneurisma cerebrale o infarto.\nI funerali si sono svolti il 9 marzo con un corteo che \u00e8 partito dalla sede della Lega dei Ticinesi fino al cimitero di Lugano dove \u00e8 stato sepolto, al funerale hanno partecipato 5.000-6.000 persone ed erano presenti alcuni membri importanti della Lega Nord come Umberto Bossi, Roberto Maroni, Mario Borghezio, Francesco Speroni e lo \"stato maggiore\" della Lega dei Ticinesi con i consiglieri di stato Marco Borradori, Norman Gobbi e del sindaco di Lugano Giorgio Giudici, il fratello Attilio e il figlio Boris.\nAl funerale era presente l'esercito svizzero con le bandiere militari ticinesi e quelle delle Guardie di Confine svizzere, inoltre alcuni partecipanti sventolavano la bandiera dell'Insubria, l'antico Ducato di Milano.\nControversie.\nFamoso per la posizione ostile verso l'impiego dei frontalieri italiani nell'industria ticinese, che sosteneva fosse fonte della disoccupazione sul territorio cantonale. Nonostante questa dura posizione impieg\u00f2 sempre personale straniero (prevalentemente residente all'estero) nell'azienda di famiglia e continuando a favorire la svalutazione del lavoro locale."}
{"id": "696959", "revid": "25884", "url": "https://it.wikipedia.org/wiki?curid=696959", "title": "Logaritmo immaginario", "text": ""}
{"id": "696962", "revid": "287204", "url": "https://it.wikipedia.org/wiki?curid=696962", "title": "Motocross", "text": "Il motocross (termine mutuato dalla lingua inglese dove nasce come composto aplologico delle parole \"motorcycle\" e \"cross-country\"), anticamente denominato motocampestre, spesso abbreviato in cross o MX, \u00e8 uno sport motociclistico che si pratica su circuiti sterrati chiusi chiamati crossodromi.\nGare.\nUna competizione di motocross \u00e8 generalmente chiamata gara. Una gara consiste generalmente in due manches precedute dalle qualifiche. Il motocross ha una partenza \"di massa\", ovvero tutti i piloti sono allineati dietro i cancelletti di partenza sulla stessa linea. In base al tempo ottenuto in qualifica i piloti possono scegliere il cancelletto da cui partire. A posizioni differenti corrispondono infatti traiettorie differenti che facilitano o meno la partenza al pilota.\nLe manche hanno generalmente un numero di giri da completare prima della bandiera a scacchi oppure i giri da compiere sono determinati in base al tempo (ad esempio 30 minuti + uno o due giri).\nI campi da cross sono generalmente abbastanza lunghi (tra i 1.5 e i 2.5\u00a0km) e incorporano alcune zone naturali e altre parti come le whoops (dossi artificiali bassi e brevi in rapida successione) fatte dall'uomo o pi\u00f9 frequentemente i salti.\nA differenza del motocross, il supercross si pratica in piste interamente artificiali, con la presenza di numerosi salti e whoops e solitamente si tiene nei palazzetti o negli stadi ed \u00e8 una specialit\u00e0 tipica degli Stati Uniti d'America. Oltre al fatto che il motocross si corra all'aperto, la partenza delle gare di cross solitamente conta circa 40 partecipanti, mentre il supercross circa 25.\nI gran premi o le gare Pro AMA tendono ad essere lunghe, solitamente 30 minuti pi\u00f9 due giri, mentre le gare amatoriali possono durare anche solo 10 minuti (o meno). Quando scade il tempo un direttore di gara segnala con una tabella o con una bandiera i giri mancanti alla fine, mentre al termine della gara viene sventolata la bandiera a scacchi.\nIl motocross \u00e8 uno degli sport a motore pi\u00f9 spettacolare, soprattutto quando i piloti si esibiscono in salti con la moto in aria praticamente orizzontale oppure col posteriore di \"traverso\" per aria (detti comunemente scrub), salvo poi atterrare come se niente fosse, molto spettacolari sono inoltre la fase della partenza e la prima curva.\nStoria.\nLe prime apparizioni del cross sono avvenute in Inghilterra con gare chiamate \"scrambles\" derivate dal trial, anch'esso molto popolare in Gran Bretagna.\nI motociclisti europei importarono sul continente questo tipo di gare, apportando modifiche come l'accorciamento della pista e l'aumento del numero di giri oltre all'aggiunta di alcuni ostacoli artificiali come i salti.\nLa crescita e l'evoluzione.\nDurante gli anni trenta questo sport crebbe in popolarit\u00e0, soprattutto in Inghilterra dove team ufficiali come quelli della BSA, Norton, Matchless, Rudge, e AJS si sfidavano nelle gare. Le moto da sterrato di quell'epoca differivano poco da quelle utilizzate per l'impiego stradale. Le competizioni furono notevolmente utili per l'evoluzione tecnica dei motocicli.\nNei primi anni trenta i telai rigidi lasciarono posto alle sospensioni, il forcellone posteriore fece la sua comparsa nei primi anni cinquanta. Il periodo dopoguerra fu dominato dalla BSA che era diventata la pi\u00f9 grande azienda produttrice di motocicli del mondo. I piloti BSA dominarono le competizioni internazionali degli anni cinquanta.\nI campionati mondiali.\nNel 1952 la FIM, l'organo di governo del motociclismo internazionale cre\u00f2 un campionato individuale europeo di categoria 500\u00a0cm\u00b3, questo campionato dal 1957 divenne campionato del mondo. Nel 1962 alla \"500\" venne affiancata una seconda categoria di 250\u00a0cm\u00b3. Nel 1962 venne creato il campionato mondiale 250\u00a0cm\u00b3. In questo contesto divennero famose alcune aziende che equipaggiavano le loro motociclette con motori a due tempi, infatti aziende come la svedese Husqvarna, la cecoslovacca CZ e la britannica Greeves divennero popolari per la leggerezza dei loro prodotti. Durante gli anni sessanta i progressi nel campo dei motori due tempi fece s\u00ec che i pi\u00f9 pesanti motori quattro tempi non fossero pi\u00f9 competitivi e quindi uscissero dalla scena mondiale. Piloti provenienti dal Belgio e dalla Svezia cominciarono a dominare nel cross in questo periodo.\nDurante gli ultimi anni sessanta le aziende giapponesi cominciarono a lottare con le pi\u00f9 blasonate aziende europee per la supremazia in questo sport. La nipponica Suzuki vinse il primo campionato del mondo della 250 nell'anno 1970, il primo campionato che andava a finire nel palmar\u00e8s di un'azienda del sol levante alla voce \"motocross\". Nel 1975 fu affiancato alla 250 e alla 500 anche la classe con motori da un ottavo di litro (125\u00a0cm\u00b3). Il 1984 porter\u00e0 il primo titolo mondiale classe 125 in Italia con Michele Rinaldi alla guida di una Suzuki privata. Il motocross cominci\u00f2 a crescere di popolarit\u00e0 negli Stati Uniti.\nI piloti europei continuarono a dominare in tutti gli anni Settanta, tuttavia negli anni Ottanta cominciarono a fare la loro comparsa sulla scena internazionale alcuni piloti statunitensi, fino ad allora poco propensi e interessati a correre nei campionati di estrazione europea quindi perlopi\u00f9 sconosciuti da noi. Le loro vittorie praticamente a ogni (sporadica) apparizione fece capire a tutti che nel frattempo la scuola USA era diventata probabilmente superiore a quella europea, difatti vinsero a man bassa nelle competizioni a squadre per parecchi anni e vinsero anche dei titoli individuali pur non partecipando con le loro \"punte\" migliori, poco interessate a correre stabilmente in Europa.\nUn segnale di inversione di tendenza si ebbe nel 1990, quando un francese dalle indubbie qualit\u00e0, Jean-Michel Bayle, and\u00f2 a correre i campionati USA e l'anno seguente li batt\u00e9 a casa loro, vincendo praticamente tutti i campionati a cui prese parte (Supercross, il titolo pi\u00f9 ambito in USA, e poi National 250 e 500, sempre battendo sul campo il suo rivale Jeff Stanton, a quel tempo il miglior rappresentante USA). Fu una vittoria storica per tutto il motocross mondiale. Negli anni a venire altri piloti provarono a ripetere l'impresa, ed ancora adesso ogni tanto qualcuno ci prova, ma nessuno \u00e8 pi\u00f9 riuscito a fare quello che ha fatto Bayle, nonostante alcuni si siano comportati pi\u00f9 che onorevolmente.\nI piloti USA e quelli europei nel motocross tradizionale si possono confrontare praticamente alla pari in ogni classe di cilindrata, come avviene ogni autunno nel Motocross delle Nazioni, la pi\u00f9 importante competizione a squadre, mentre nel Supercross, disciplina che richiede una tecnica di guida ed una preparazione apposita, gli statunitensi sono considerati ancora i pi\u00f9 forti in assoluto ed il loro campionato \"Supercross AMA\" \u00e8 considerato il pi\u00f9 prestigioso campionato indoor del mondo.\nBoom tecnologico.\nDurante i primi anni ottanta le aziende giapponesi furono promotrici di un vero e proprio \"boom tecnologico\". Le tipiche moto due tempi raffreddate ad aria con i biammortizzatori sul posteriore e i freni a tamburo furono sostituiti dalle moto raffreddate a liquido con il monoammortizzatore e i freni a disco. Durante gli anni novanta le sempre pi\u00f9 restrittive norme riguardo alle moto a miscela costrinsero le aziende a sviluppare delle moto con motore 4 tempi. All'inizio del nuovo millennio tutte le maggiori aziende cominciarono a gareggiare con delle moto con questo motore e i marchi europei, come Husqvarna, Husaberg e KTM tornarono nuovamente al titolo iridato.\nRecentemente si sono formate delle nuove branche di questo sport come il Supercross, l'Arenacross, il Freestyle in cui vengono valutate le acrobazie dei piloti e il Supermotard, molto popolare ora, in cui le moto da sterrato, gommate da strada e con gli adeguati accorgimenti tecnici gareggiano nei kartodromi. Inoltre sono diventate popolari anche le gare \"vintage\" in cui solitamente corrono le moto antecedenti al 1975.\nIl motocross dopo il 2004.\nDal 2004 il motocross \u00e8 stato soggetto a molti cambiamenti che hanno praticamente rivoluzionato e sconvolto la categoria, i quali hanno fatto s\u00ec che in queste competizioni ci fossero sempre meno squadre clienti, andando a impoverire la categoria soprattutto a causa dell'aumento dei costi di gestione.\nL'invasione del 4T.\nIl 2004 ha segnato l'inizio della fine per i motori a due tempi.\nDa quando sono stati introdotti i moltiplicatori di cilindrata nei 3 campionati, permettendo a moto 4T di correre contro moto 2T di cilindrata inferiore, addirittura met\u00e0, nel caso della MX2, i 2T non sono pi\u00f9 riusciti a tenere il passo delle rivali a 4T, tant'\u00e8 che sempre pi\u00f9 raramente se ne vedono in gara.\nFino al 2007 tutte le aziende hanno mantenuto in listino i loro modelli 2T storici (85, 125, 250 e 300) anche se le 4 aziende giapponesi che detengono gran parte del mercato, aggiornano sempre pi\u00f9 raramente i loro modelli a miscela, ritenendoli meno competitivi e dedicando energie e fondi all'evoluzione dei motori 4 tempi, i quali vengono anche dotati di sistemi migliori, come carburatori a controllo elettronico o addirittura ad iniezione.\nLo stile di guida dei piloti da quando corrono con le 4T \u00e8 cambiato, di sicuro le 4T, dotate di questi sistemi sofisticati riescono ad avere una maggiore coppia motrice ai medio-bassi regimi, che consente di recuperare rapidamente da eventuali errori, senza perdere secondi preziosi.\nI 4T per\u00f2 non hanno solo lati positivi: sono anche pi\u00f9 costosi e pi\u00f9 pesanti. Anche la manutenzione \u00e8 molto costosa, sia perch\u00e9 deve essere effettuata frequentemente sia per il costo e il numero dei componenti.\nCome contro c'\u00e8 anche la curva d'erogazione, che se da un lato consente di avere una grande spinta sin dai bassi aumentando l'arco d'utilizzo del motore, dall'altro lato si ha anche una maggiore facilit\u00e0 di controllo su superfici a bassa aderenza. Tuttavia, nella MX1 (quindi 450cm\u00b3 di cilindrata) \"strappa\" le braccia ai piloti affaticandoli oltremisura, tant'\u00e8 che nel corso del 2007 si era parlato di una possibile riduzione di cilindrata nella classe maggiore, sino a 400 o 350\u00a0cm\u00b3, per ovviare a questo problema, aumentando cos\u00ec tra l'altro il numero dei piloti in grado di competere e la sicurezza.\nCilindrate esotiche.\nCome in ogni sport, anche nel motocross ci sono in ballo enormi interessi economici, che hanno portato a competere fantasiose e inedite cilindrate.\n150 4T.\nNel 2007 la casa nipponica Honda present\u00f2, dopo aver fatto pressioni sulle federazioni FIM e AMA per ottenere una modifica dei regolamenti che consentisse a delle 150 4T di gareggiare contro le 85 2T (prima potevano correre in quella categoria le 125 4T, tra l'altro mai prodotte), la sua piccola CR-F 150R, una minicross all'altezza delle 85 2T, visto il moltiplicatore di cilindrata, poco meno del doppio.\n144 2T.\nL'austriaca KTM ha risposto quindi facendo pressioni e quindi ottenendo la possibilit\u00e0 di correre nella MX2 (solo nei campionati minori, ossia Europeo e AMA Amateur, tra l'altro con regolamenti confusi e diversi) per le 144 2T, preparando un modello specifico per alcuni piloti del campionato europeo.\nLa prima azienda a presentare al pubblico un 144 2T \u00e8 stata TM Racing nel 2007, poi KTM ha inserito la sua SX 144 (ridenominata SX 150 nel 2009) nel listino dei modelli per l'anno 2008, gi\u00e0 disponibili da luglio 2007.\nPer ottenere reali vantaggi dall'aumento di cilindrata di 19\u00a0cm\u00b3 \u00e8 stato necessario, per ambo le case che finora hanno presentato i loro modelli, riprogettare il motore, dove in alcuni casi si \u00e8 solo aumentato l'alesaggio tramite l'applicazione di un kit di maggiorazione come nel caso della Yamaha che \u00e8 passata dalle misure 54x54,5 a 58x54,5, mentre in altri si \u00e8 anche riprogettata la corsa e riprogettando alcuni organi in funzione di ci\u00f2, come nel caso della KTM che \u00e8 passata dalle misure 54x54,5 a 56x58,5 o della TM che \u00e8 passata dalle misure 54x54,5 a 56x58.\nLe competizioni pi\u00f9 importanti.\nCi sono due federazioni dominanti sullo scenario mondiale del cross: FIM (Federazione internazionale del motociclismo) e AMA (Associazione motociclistica americana). Il campionato AMA comincia a maggio e termina a settembre e consiste in 12 prove nelle 12 maggiori piste degli USA. Ogni evento si tiene nei sabati consecutivi. Ci sono due categorie: \"Motocross\" e \"Motocross Lites\", ognuna delle quali \u00e8 formata da due manches di 30 minuti + due giri e ogni categoria impiega la pista per circa due ore.\nIl campionato del mondo si tiene prevalentemente in Europa, con alcune trasferte in Sudafrica, Brasile e Giappone. Il formato \u00e8 simile a quello AMA ovvero due classi, MX1 e MX2 con due gare per ogni categoria, tuttavia il mondiale \u00e8 pi\u00f9 lungo, infatti solitamente ha 16 o pi\u00f9 gran premi.\nSolitamente al termine dei due campionati AMA e FIM si tiene il \"motocross delle nazioni\". In questo particolare tipo di gara si corre a squadre, ogni pilota quindi corre per la propria nazione. Ogni nazione porta 3 piloti, nel motocross delle nazioni del 2006 l'Italia ha schierato Tony Cairoli, David Philippaerts e Cristian Beggi. Vi sono 3 categorie (MX1, MX2 e Open), 3 manches e ogni pilota corre due volte, infatti i piloti corrono manches miste: MX1-MX2, MX1-Open e MX2-Open.\nMoto e categorie.\nLe moto per le gare individuali hanno una cilindrata compresa tra i 50 e i 550\u00a0cm\u00b3. Nei primi anni del motocross la classe 500 era considerata la \"classe regina\". Comunque, con l'evoluzione tecnologica nella \"classe Open\", sempre meno piloti erano in grado di contenere l'esuberante potenza dei monocilindrici due tempi e portarli al limite. le 250 divennero quindi pi\u00f9 maneggevoli e pi\u00f9 veloci e quindi la loro categoria divenne la \"premier class\".\nLa differenza pi\u00f9 grande tra le varie moto \u00e8 il loro motore: due o quattro tempi. Alle origini, ovvero negli anni precedenti al 1965, tutte le moto erano 4 tempi, tuttavia con l'evoluzione dei motori a miscela, pi\u00f9 leggeri e potenti, i 4 tempi persero la loro posizione di leader, per lasciarla ai due tempi che dominarono le competizioni negli anni settanta, ottanta e novanta.\nDurante i primi anni ottanta si ebbe un'altra notevole evoluzione tecnologica, infatti sulle moto da gara cominciarono a comparire il raffreddamento a liquido, i freni a disco e il monoammortizzatore, mentre nella prima met\u00e0 degli anni ottanta vennero aggiunte le valvole di scarico, che alla fine degli anni ottanta portarono i 125 a livelli di potenza e coppia superiori ai 125 attuali.\nNegli anni novanta, soprattutto negli Stati Uniti, si cominciarono a preferire i quattro tempi ai due tempi, questi ultimi, sebbene pi\u00f9 potenti e pi\u00f9 leggeri a parit\u00e0 di cilindrata, erano molto pi\u00f9 inquinanti, bruciando olio assieme alla benzina.\nPer far s\u00ec che i quattro tempi potessero competere con i due tempi si adott\u00f2 il cosiddetto \"moltiplicatore di cilindrata\", ovvero la possibilit\u00e0 per le moto 2T di correre contro moto 4T di cilindrata praticamente doppia (125 2T vs 250 4T e 250 2T vs 450 4T) per quanto riguarda le classi MX1 e MX2. Per la classe MX3, invece, le cilindrate ammesse divennero fino a 500\u00a0cm\u00b3 per le moto a 2T e fino a 650\u00a0cm\u00b3 per quelle a 4T. Questa categoria continu\u00f2 ad essere titolata come mondiale nonostante avesse perso molta della sua popolarit\u00e0, a causa in primis di scelte del gestore attuale dei campionati (Youthstream, che ne detiene i diritti di divulgazione acquistati dalla FIM), fino alla sua abolizione definitiva nel 2014.\nYamaha ha introdotto per prima i 4 tempi nel cross con la YZ400F, seguita poi dalla YZ426F e infine da moto con cilindrata standard massima di 450\u00a0cm\u00b3 (YZ 450F). Altre aziende seguirono la strada intrapresa dalla casa dei 3 diapason accantonando i due tempi per dedicarsi ai quattro tempi, in cui i progressi tecnologici da fare erano e sono ancora molti. Con il loro sviluppo, la potenza sviluppata dai quattro tempi super\u00f2 quella dei due tempi.\nNel 2006 anche in una delle ultime categorie dominata dai due tempi, l'85\u00a0cm\u00b3, vennero cambiati i regolamenti dalla FIM, consentendo ai quattro tempi 150 di correre contro gli 85. Nell'estate del 2006 la Honda ha presentato per prima un cross da competizione 150: il CRF 150R, una sofisticata minicross raffreddata a liquido con quattro valvole e la configurazione della distribuzione UNICAM, ovvero con un singolo albero a camme in testa.\nI piloti sono spesso (ma non sempre) classificati nelle varie categorie in base alla cilindrata delle moto.\nLe moto da cross hanno sospensioni con corsa molto lunga e regolabili in base al terreno, sia il tipo che le condizioni, ed alla pista, pi\u00f9 o meno veloce, con salti pi\u00f9 o meno lunghi.\nNelle sospensioni regolabile \u00e8 la parte idraulica: il freno in compressione ed il freno in estensione; i moderni ammortizzatori posteriori hanno anche la regolazione del freno in compressione per le alte e basse velocit\u00e0 (velocit\u00e0 della sospensione, non della moto). Lo scopo di avere sospensioni a punto \u00e8 quello di avere pi\u00f9 trazione possibile in tutti i punti della pista, di poter sopportare gli atterraggi dai salti senza \"andare a pacco\" e di stancare meno possibile il pilota.\nPer alleggerire al massimo possibile le moto, senza toccare elementi strutturali, le moto da cross sono prive di tachimetro, avviamento elettrico (anche se ultimamente si sta sempre pi\u00f9 vedendo alcune case che lo propongono a causa delle difficolt\u00e0 di avviamento delle quattro tempi) e luci (anche per minimizzare l'assorbimento di potenza ed avere un generatore pi\u00f9 piccolo e con minor effetto volano). Parti speciali per alleggerire (in carbonio o ergal) le moto oppure componenti del motore speciali sono prodotte dalle fabbriche e venduti a parte.\nA causa delle particolari conformazioni delle varie zone dei tracciati, i piloti spendono la maggior parte del tempo ad assorbire i colpi con le ginocchia. Per questo la sella delle moto da cross \u00e8 molto lunga e le spalle sono in materiale antiscivolo, per consentire al pilota di spostare il proprio peso lungo l'asse della moto e quindi caricare il peso sulla ruota motrice, per assorbire meglio i colpi oppure per caricare le sospensioni prima di un salto.\nStranamente, a differenza degli altri sport a motore le cross si possono trovare gi\u00e0 in condizioni \"pronto gara\" preparate dalle aziende a prezzi non eccessivi. Comunque ogni pilota modifica la sua moto per adeguarla al proprio stile di guida (ad esempio sacrificare la spinta agli alti regimi per avere maggiore potenza ai bassi regimi, la rigidit\u00e0 dello sterzo o la posizione del \"sistema di lancio\") oppure per adeguarla alle condizioni della pista (gomme, setting sospensioni)\nPreparazione fisica.\nUno degli aspetti principali del motocross \u00e8 che per gareggiare ai massimi livelli, oltre a una buona dose di esperienza, \u00e8 necessario essere molto allenati e in condizioni fisiche e mentali perfette. Questo sport sollecita moltissimo i polsi, le spalle e le ginocchia dei piloti. Tutto ci\u00f2 pu\u00f2 essere capito guardando un crossista passare su delle Whoops o dentro a dei canali a gas \"spalancato\". Il pilota deve mantenere un controllo precisissimo del motociclo poich\u00e9 anche un minimo errore in zone come le rampe di salto prese a tutta velocit\u00e0 pu\u00f2 costare caro. Le moto che corrono nei mondiali pesano circa 110 (da 90 a 120) kg con un motore che sviluppa una potenza di circa 60 CV.\nLe braccia e le gambe dei crossisti sono in costante movimento durante tutta la gara per controllare la moto, assorbire i colpi durante gli atterraggi e assorbire le whoops.\nIl \"National Sport Health Institute\" di Englewood, in California ha monitorato alcuni crossisti nei primi anni ottanta (oltre che a calciatori e a giocatori di football americano) per compiere uno studio sul sistema cardiovascolare degli atleti. I risultati hanno dimostrato che il cuore dei crossisti \u00e8 sollecitato, e quindi allenato, pi\u00f9 di qualsiasi altro sportivo di altre discipline esaminate. (Articolo originale apparso su \"DirtBike\" nel 1980. Intervista con Brad Lackey, campione del mondo e partecipante al monitoraggio, apparso su \"Racer X Illustrated\" nel 2004 here)\nDiscipline derivate.\nFreestyle.\nDisciplina dove i piloti devono esprimersi in acrobazie mozzafiato, in questa disciplina si usano esclusivamente i motori due tempi per la loro leggerezza e semplicit\u00e0 di guida\nSupercross.\nQuesta \u00e8 la variante pi\u00f9 vicina al Motocross, dove a differenza del Motocross si hanno circuiti pi\u00f9 compatti (quasi sempre al chiuso), muniti di salti in numero maggiore e pi\u00f9 spettacolari.\nSupermotard.\nIn questa disciplina si usano moto da Cross, con coperture stradali slick intagliate a mano, queste moto infatti vengono guidate su circuiti misti asfalto terra.\nPit-bike.\nUltimamente ci sono adulti che corrono con delle minimoto di cilindrata compresa tra i 50\u00a0cm\u00b3 ed i 190\u00a0cm\u00b3 a 2 o a 4 tempi, chiamate pit-bike o minibike. Il progetto originale delle pitbike era di produrre delle moto in miniatura per permettere ai piloti di cross di muoversi dentro i paddock. La moda dei pit-bike deriva da ci\u00f2 e la gente cominci\u00f2 a gareggiare con queste moto. Le uniche definizioni da parte di organi ufficiali riguardo alle \"pitbike\" riguardano le gomme ovvero 12\" all'anteriore e 10 al posteriore. Nessuna delle grandi case produttrici di moto da cross, ovvero Honda, Suzuki, Kawasaki, Yamaha e KTM ha nel loro listino delle pitbikes, tuttavia alcune altre aziende stanno cominciando a vendere moto progettate solo per questo scopo. Questa mania \u00e8 predominante nella parte meridionale della California, comunque si sta espandendo in tutto il continente americano e anche in altri paesi. Le pitbikes da cross sono anche state trasformate in \"minimotard\" che gareggiano nei kartodromi. I piloti indossano un misto tra abbigliamento da cross e da strada.\nOrgani di governo di questa disciplina.\nL'organismo direttivo di questo sport \u00e8 la federazione internazionale del motociclismo, la FIM, con le varie federazioni nazionali:"}
{"id": "696964", "revid": "486946", "url": "https://it.wikipedia.org/wiki?curid=696964", "title": "Muschas", "text": ""}
{"id": "696965", "revid": "486946", "url": "https://it.wikipedia.org/wiki?curid=696965", "title": "Austros", "text": ""}
{"id": "696966", "revid": "125592195", "url": "https://it.wikipedia.org/wiki?curid=696966", "title": "Giove (divinit\u00e0)", "text": "Giove ( o \"Iuppiter\", accusativo \"Iovem\" o \"Diespiter\") \u00e8 il dio supremo (cio\u00e8 il re di tutti gli d\u00e8i) della religione romana e italica, i cui simboli sono il fulmine e il tuono. Presente nel culto di tutti i popoli italici, esso \u00e8 per eccellenza la divinit\u00e0 del cielo e della luce, come dice il suo nome, derivato dalla radice indoeuropea \"*dyeu-\" (\"sfolgorare, risplendere\"): nome che ricorre in gran parte degli antichi dialetti indoeuropei, dato che il greco Zeus Pat\u00e9r (\"\u0396\u03b5\u1f7a\u03c2 \u03a0\u03b1\u03c4\u03ae\u03c1\") e l'indoario Dyau\u1e63 Pit\u0101 (\u0926\u094d\u092f\u094c\u0937\u094d \u092a\u093f\u0924\u093e) corrispondono all'italico \"Iuppiter/Diespiter\". Col tempo il Giove romano assorb\u00ec tutti gli attributi dell'equivalente greco Zeus, fino a venire completamente identificato con esso. Tinia \u00e8 un dio simile presente nella mitologia etrusca. \nAlla divinit\u00e0 romana \u00e8 dedicato l'omonimo pianeta gigante gassoso.\nEpiteti.\nQuesti sono gli epiteti conosciuti di Giove, secondo la lista compilata dallo storico svedese Carl Thulin e riportata dalla \"Paulys Realencyclop\u00e4die\" (1890), pagine 1142-1144. La sigla O. M. sta per Ottimo Massimo.\nA questi va poi aggiunto anche l'epiteto di \"Vector\" e \"Victor\".\nGli amori di Giove.\nGli amori di Giove sono per lo pi\u00f9 una versione latina delle amanti e dei figli di Zeus; fanno eccezione alcuni nomi, come Circe, da cui avrebbe avuto Fauno, e Larba, il re africano, che avrebbe avuto da una ninfa, Garamantide. Secondariamente si raccontava dei suoi amori con la figlia Venere, con cui gener\u00f2 Cupido.\nPiante consacrate a Giove.\nI Romani consacrarono l'albero del Noce a Giove: infatti il suo nome scientifico \"Juglans regia\", utilizzato ancora oggi, deriva dalla contrazione dell'espressione latina \"Iovis glans\" (ghianda di Giove) e dall'epiteto specifico \"regia\" che ne sottolinea l'importanza."}
{"id": "696970", "revid": "486946", "url": "https://it.wikipedia.org/wiki?curid=696970", "title": "Nebulak", "text": ""}
{"id": "696971", "revid": "486946", "url": "https://it.wikipedia.org/wiki?curid=696971", "title": "Alpollo", "text": ""}
{"id": "696974", "revid": "486946", "url": "https://it.wikipedia.org/wiki?curid=696974", "title": "Traumato", "text": ""}
{"id": "696976", "revid": "1573940", "url": "https://it.wikipedia.org/wiki?curid=696976", "title": "Caperea marginata", "text": "La caperea (Caperea marginata ), unico membro della famiglia dei Neobalenidi (Neobalaenidae), \u00e8 una specie di balena con i fanoni. Descritta per la prima volta da John Edward Gray nel 1846, \u00e8 il Misticeto pi\u00f9 piccolo: \u00e8 lunga 4 - 6,5\u00a0m e pesa 3000 \u2013 3500\u00a0kg. Nonostante talvolta venga chiamata anche balena franca pigmea, \u00e8 pi\u00f9 imparentata con la balena grigia e le balenottere che con la balena della Groenlandia e le balene franche.\nLa caperea vive solamente nell'emisfero australe, nelle zone pi\u00f9 meridionali dell'Oceano Australe, e si nutre di copepodi ed Eufausiidi. Non sappiamo granch\u00e9 sull'entit\u00e0 delle popolazioni e sul suo comportamento sociale. Diversamente dalla maggior parte degli altri Misticeti, \u00e8 stata cacciata solo molto raramente.\nDescrizione.\nLa caperea viene avvistata solo raramente e di conseguenza \u00e8 stata poco studiata. Tuttavia \u00e8 certo che sia di gran lunga il pi\u00f9 piccolo tra tutti i Misticeti. Il peso e le dimensioni alla nascita sono sconosciuti. La lunghezza degli esemplari adulti \u00e8 di 4 - 6,5 m. Il peso stimato si aggira sui 3000 \u2013 3500\u00a0kg. Anche i periodi di gestazione e di allattamento e la longevit\u00e0 sono sconosciuti. La scarsit\u00e0 dei dati a nostra disposizione \u00e8 dovuta in parte alla relativit\u00e0 inattivit\u00e0 della specie, la quale la rende difficile da localizzare. Il soffio \u00e8 piccolo e indistinto e inoltre essa nuota lentamente, con uno stile ondeggiante, sebbene sia in grado di compiere rapide accelerazioni.\nLa colorazione e l'aspetto della caperea, con dorso grigio scuro, ventre di un grigio pi\u00f9 chiaro e solitamente con una coppia di macchie pi\u00f9 chiare a forma di gallone dietro agli occhi, sono simili a quelli della balenottera minore comune e di quella minore antartica e in mare \u00e8 molto facile confonderla con queste due specie se non vengono osservati con cura la mandibola e le pinne pettorali. La bocca non \u00e8 fortemente arcuata come nelle balene franche e pu\u00f2 non essere sufficiente osservarla per distinguere la caperea da una balenottera minore. Gli unici caratteri che permettono una giusta identificazione sono i fanoni, lunghi, sottili e di color crema, e le caratteristiche gengive di colore bianco. A differenza delle balene franche la caperea non presenta callosit\u00e0. La pinna dorsale \u00e8 falcata (a forma di mezzaluna) e situata a circa tre-quarti della lunghezza del dorso. Diversamente dalle balenottere minori, quando emerge in superficie non mostra mai la coda e talvolta anche la pinna dorsale rimane sommersa.\nLe analisi dei contenuti stomacali degli esemplari morti indicano che la caperea si nutre di copepodi e di Eufausiidi. Non si sappiamo se si nutra nei pressi delle coste o in mare aperto. Anche le abitudini sociali e riproduttive sono sconosciute. Generalmente viene avvistata sola o in coppia, ma talvolta sono stati visti gruppi composti anche da 10 esemplari e, in un caso, furono osservati 80 animali sparsi su una piccola area di oceano aperto.\nPopolazioni e distribuzione.\nLa caperea \u00e8 forse il meno studiato tra tutti i Cetacei, dato che viene avvistata solo raramente (nel 1998 era stata avvistata nei mari aperti di tutto il globo meno di 20 volte). Vive nell'emisfero australe, in una fascia compresa tra i 30\u00b0 S e i 50\u00b0 S, in aree dove le acque superficiali hanno temperature comprese tra i 5 e i 20\u00a0\u00b0C, e si ritiene che abbia una distribuzione circumpolare. L'esemplare noto pi\u00f9 a sud fu ritrovato spiaggiato in Terra del Fuoco (55\u00b0 S), in Argentina meridionale. Altri esemplari sono stati avvistati lungo le coste di Namibia, Sudafrica, Australia e Nuova Zelanda. Predilige baie protette e poco profonde. Un gruppo trascorre tutto l'anno al largo della Tasmania. La popolazione totale \u00e8 sconosciuta.\nCaccia e \"whale watching\".\nA causa delle dimensioni relativamente piccole e della distribuzione sparsa la caperea \u00e8 stata catturata solo di rado dai balenieri. Un maschio di 3,39\u00a0m venne catturato al largo del Sudafrica nel 1917 ed \u00e8 probabile che qualche esemplare sia stato catturato da balenieri in cerca di balenottere minori. Alcuni esemplari sono rimasti intrappolati nelle reti da pesca. Tuttavia si ritiene che questi fattori non abbiano un impatto significativo sulla popolazione.\nQuasi tutto ci\u00f2 che sappiamo sulla caperea \u00e8 stato ottenuto dagli esemplari ritrovati arenati sulle coste; in mare aperto si incontra molto raramente e quindi non \u00e8 oggetto delle crociere di \"whale watching\"."}
{"id": "696979", "revid": "486946", "url": "https://it.wikipedia.org/wiki?curid=696979", "title": "Voltobal", "text": ""}
{"id": "696980", "revid": "486946", "url": "https://it.wikipedia.org/wiki?curid=696980", "title": "Lektrobal", "text": ""}
{"id": "696984", "revid": "120648607", "url": "https://it.wikipedia.org/wiki?curid=696984", "title": "Provincia di Mersina", "text": "La provincia di Mersina () \u00e8 una provincia della Turchia.\nDal 2012 il suo territorio coincide con quello del comune metropolitano di Mersina (\"Mersin B\u00fcy\u00fck\u015fehir Belediyesi\").\nStoria.\nLa provincia fino al 2002 ha avuto il nome di \"provincia di I\u00e7el\" che poi fu cambiato in provincia di Mersina, per identificarla con il suo capoluogo e centro pi\u00f9 rappresentativo. Il codice identificativo della provincia, basato sulla posizione in ordine alfabetico, \u00e8 per\u00f2 rimasto invariato.\nSuddivisione amministrativa.\nLa provincia \u00e8 divisa in 13 distretti: \nFanno parte della provincia 70 comuni e 528 villaggi.\nFino al 2012 il comune metropolitano di Mersina era costituito dalle aree urbane dei distretti di Akdeniz, Mezitli, Toroslar e Yeni\u015fehir."}
{"id": "696985", "revid": "324026", "url": "https://it.wikipedia.org/wiki?curid=696985", "title": "Anna d'Asburgo (1601-1666)", "text": "Biografia.\nGiovinezza.\nAnna nacque a Valladolid, in Spagna, il 22 settembre 1601. Era la prima figlia di Filippo III di Spagna e di Margherita d'Austria-Stiria; fu battezzata con i nomi di Ana Maria Mauricia e per diritto di nascita port\u00f2 i titoli di infanta reale di Spagna, infanta reale del Portogallo, arciduchessa d'Austria, principessa reale di Borgogna e principessa reale dei Paesi Bassi.\nMatrimonio.\nAll'et\u00e0 di 10 anni fu ufficialmente fidanzata e il 18 ottobre 1615, a Burgos, spos\u00f2 per procura il re Luigi XIII di Francia, figlio di Enrico IV di Francia e di Maria de' Medici. Il giovane sposo, che aveva quattordici anni come Anna, non fu presente alla cerimonia e fu rappresentato dal duca d'Uceda. Lo stesso giorno, a Bordeaux, Elisabetta di Borbone, sorella di Luigi XIII, spos\u00f2, sempre per procura, l'infante Filippo, fratello minore di Anna e futuro re come Filippo IV di Spagna.\nQuesti matrimoni furono voluti dalla regina Maria de' Medici, reggente al trono per il figlio minorenne, al fine di cementare la storica alleanza tra le potenze cattoliche di Francia e Spagna. La tradizione traeva origine dal matrimonio di Filippo II di Spagna con Elisabetta di Valois, figlia di Enrico II di Francia e di Caterina de' Medici, celebrato nel 1559 a seguito della pace di Cateau-Cambr\u00e9sis. Le due principesse, Anna ed Elisabetta, furono ufficialmente scambiate sull'Isola dei Fagiani, sul fiume Bidasoa, confine naturale di Francia e Spagna, vicino a Hendaye. Il 21 novembre Anna, accompagnata da un seguito spagnolo, giunse a Bordeaux, dove venne ricevuta dalla suocera Maria de' Medici, che, estasiata dalla bellezza della bionda nuora, la baci\u00f2 sulla bocca \"alla francese\", il che disgust\u00f2 parecchio la giovane Anna.. Il 25 novembre vi fu il matrimonio ufficiale con Luigi XIII nell'antica cattedrale gotica di Saint-Andr\u00e9.\nNonostante la giovanissima et\u00e0 di entrambi gli sposi, Maria de' Medici voleva che il matrimonio venisse consumato il giorno stesso delle nozze, per evitare un possibile annullamento futuro. Dopo un'imbarazzante cerimonia, nella quale i due giovani sposi furono messi a letto di fronte alla grande nobilt\u00e0 di corte, la stanza da letto fu lasciata libera, ma, a causa dell'inesperienza, Anna e Luigi non riuscirono a consumare le nozze. Luigi XIII, imberbe e timido, non era ancora in fase pubere ma, mettendosi di buona volont\u00e0 e adempiendo al suo dovere, tent\u00f2 due volte di consumare il matrimonio ma senza esito alcuno, per quanto due ore dopo mostr\u00f2 al dottore il suo membro arrossato, dichiarando che la sposa era condiscendente.\nIl giovane re Luigi visse la situazione come una terribile umiliazione: avrebbe provato un duraturo rancore nei confronti della madre e, soprattutto, non si sarebbe avvicinato alla moglie per ben tre anni.\nRegina di Francia.\nSposa spagnola.\nA Parigi Anna occup\u00f2 i suoi appartamenti privati al palazzo del Louvre, ma fu ignorata e visse in totale isolamento dal resto della corte. Da una parte Maria de' Medici continu\u00f2 a portare il titolo di regina di Francia e ad assurgere ai doveri consequenziali, senza la minima deferenza per la nuora, che di fatto era la nuova sovrana consorte. Dall'altra parte Luigi XIII continu\u00f2 a provare disinteresse per la giovane moglie: a causa della sua natura timida e complessa, il re non riusciva ad intrecciare un rapporto con Anna. Inoltre, Anna ai suoi occhi non era altro che una spagnola, vale a dire una nemica straniera. Circondata da una piccola corte formata da un centinaio di dame spagnole, Anna continu\u00f2 a vivere secondo l'etichetta e la moda spagnole e il suo francese rimase alquanto acerbo ed esitante. La giovane sovrana dunque aveva difficolt\u00e0 a comunicare con la sua nuova famiglia, anche a causa del carattere timido e introverso che condivideva con il marito.\nNel 1617, Luigi XIII cospir\u00f2 con Charles d'Albert, duca de Luynes, per fare a meno dell'influenza di sua madre con un virtuale \"colpo di Stato\", assassinando il suo favorito Concino Concini il 26 aprile di quell'anno. Conscio del problema diplomatico e dinastico causato dall'indifferenza del re nei confronti della moglie, il duca di Luynes tent\u00f2 in ogni modo di trovare una soluzione. Per prima cosa allontan\u00f2 il seguito spagnolo di Anna e rimpiazz\u00f2 tutte le dame spagnole con altrettante dame francesi. Tra queste vi erano in particolare la principessa de Conti e Maria de Rohan, la moglie del duca di Luynes e futura duchessa di Chevreuse. Il duca e la moglie organizzarono degli eventi mondani al fine di riunire i due giovani sposi in circostanze intime; grazie a Madame de Luynes la regina Anna inizi\u00f2 ad abbigliarsi e a comportarsi come una dama francese. Nella primavera del 1619 Luynes riusc\u00ec a forzare il re ad andare a dormire insieme alla regina: a partire da questo momento i rapporti tra i due non cessarono di migliorare. L'amore che il re nutriva per Anna si intensific\u00f2, al punto che era sull'orlo della disperazione quand'ella cadde gravemente malata.\nInfluenza della Duchessa de Chevreuse.\nDopo qualche anno di serenit\u00e0, sorsero nuove incomprensioni tra i sovrani. In primo luogo Anna ebbe alcuni aborti che scontentarono il re; in secondo luogo, nel dicembre 1621, mor\u00ec il duca di Luynes (principale fautore dell'affetto tra i reali) e infine Luigi XIII era sempre pi\u00f9 impegnato nella guerra contro i protestanti. Il 14 marzo 1622, mentre giocava con le sue dame d'onore, Anna scivol\u00f2 in una scalinata ed ebbe un aborto spontaneo (era il secondo). Luigi XIII si adir\u00f2 furiosamente con la moglie, ma ancor di pi\u00f9 con Madame de Luynes, imperdonabile ai suoi occhi per aver portato la regina a compiere una tale sconsideratezza. Da quell'evento, il re inizi\u00f2 a tollerare sempre meno l'influenza che Madame de Luynes esercitava su Anna; l'antipatia della duchessa per il re era reciproca ed ebbe pesanti conseguenze per la coppia reale. Anna divenne completamente inseparabile dalla duchessa e difese la sua causa quando questa spos\u00f2 il duca de Chevreuse senza attendere il consenso del re.\nAvversaria politica di Richelieu.\nA corte prese sempre pi\u00f9 potere la figura di un intraprendente cardinale, Armand-Jean du Plessis, duca di Richelieu, consigliere privato del re. La politica estera di Richelieu verteva in direzione anti-asburgica e ci\u00f2 inevitabilmente cre\u00f2 tensioni tra il re ed Anna, che rimase senza figli per altri sedici anni; Luigi XIII, inoltre, divenne sempre pi\u00f9 dipendente dal cardinale, nominato primo ministro nel 1624.\nSotto l'influenza della duchessa de Chevreuse, la regina si lasci\u00f2 attrarre in una politica d'opposizione a Richelieu e fu coinvolta in vari intrighi contro la sua politica. Vaghe dicerie di tradimento circolavano a corte; la pi\u00f9 notevole fu il suo supposto coinvolgimento nella cospirazione di Chalais, organizzata tra gli altri dalla duchessa di Chevreuse, nel 1626.\nNel 1635 la Francia dichiar\u00f2 guerra alla Spagna, ponendo la regina in una delicatissima posizione. La sua corrispondenza segreta con il fratello, Filippo IV di Spagna, andava al di l\u00e0 dei semplici rapporti di affetto fraterno. Due anni pi\u00f9 tardi, nell'agosto del 1637, Anna divenne una persona sospetta: Richelieu la obblig\u00f2 a firmare alcune confessioni sulla sua corrispondenza, ormai scoperta e ispezionata. Il suo entourage fu depurato, la troppo audace duchessa de Chevreuse fu esiliata e le sue uscite sorvegliate.\nMaternit\u00e0.\nSorprendentemente, in un clima di sfiducia, la regina rest\u00f2 incinta un'altra volta, una circostanza che i contemporanei attribuirono a una singola notte tempestosa che imped\u00ec a Luigi XIII di viaggiare sino a Saint-Maur e lo obblig\u00f2 a trascorrere la notte con Anna. Il re infatti, il 5 dicembre 1637, decise di andare a far visita a Louise de La Fayette, sua intima amica, che aveva preso i voti nel convento delle Figlie della Visitazione a Parigi; avendo previsto di pernottare dai principi di Cond\u00e9 nella loro tenuta a Saint-Maur, situata dodici chilometri a sud-est di Parigi, diede l'ordine di trasportare mobilio e lenzuola in quel luogo (all'epoca era usanza che l'ospite fornisse da solo i propri oggetti personali). Dopo aver passato il pomeriggio a parlare con la suora, che gli disse di essere pi\u00f9 gentile verso la regina e di rafforzare l'alleanza con la cattolica Casa d'Austria a sfavore della protestante Olanda, Luigi XIII si trov\u00f2 costretto ad andare al Louvre a causa di un temporale scoppiato nel tardo pomeriggio. A palazzo il re dovette trascorrere la notte nel letto della regina, poich\u00e9 i suoi mobili erano stati portati a Saint-Maur, e i due sovrani concepirono il Delfino. All'et\u00e0 avanzata di trentasette anni, il 5 settembre 1638, la regina Anna partor\u00ec il suo primo figlio, il Delfino Louis-Dieudonn\u00e9 (Luigi dono di Dio), che assicur\u00f2 la discendenza del casato di Borbone.\nLa nascita a distanza ravvicinata di un secondo figlio non riusc\u00ec ugualmente a ristabilire confidenza nella coppia reale. Il 21 settembre 1640, infatti, Anna partor\u00ec il suo secondo e ultimo figlio, Filippo di Francia, Duca d'Anjou, fondatore del ramo cadetto degli Orl\u00e9ans.\nRichelieu aveva donato a Luigi XIII il suo palazzo, il Palais Cardinal, situato a nord del Louvre, nel 1636, ma il sovrano non vi and\u00f2 mai ad abitare: dopo la nascita dei suoi figli, la regina Anna abbandon\u00f2 il Louvre e vi si trasfer\u00ec con i principini. Richelieu mor\u00ec alla fine del 1642 e pochi mesi dopo, il 14 maggio 1643, anche il re si spense; poco prima della sua fine Luigi XIII aveva tentato di impedire ad Anna di ottenere la reggenza, ma il Parlamento ratific\u00f2 i poteri di Anna dopo la morte del marito. Da questo momento anche il palazzo cambi\u00f2 nome e assunse quello che porta tuttora, Palais Royal.\nReggenza.\nMorto il marito, Anna, in quanto regina-vedova e regina-madre, riusc\u00ec ad ottenere la reggenza per il figlio minorenne, Luigi XIV, incoronato a soli quattro anni. Grazie all'aiuto del cancelliere Pierre S\u00e9guier, riusc\u00ec a far in modo che il Parlamento annullasse all'unaniminit\u00e0 il testamento di Luigi XIII, che limitava alquanto i suoi poteri.\nBench\u00e9 Anna avesse assunto la reggenza, ci fu un generale stupore quando affid\u00f2 il governo al primo ministro, il cardinale Giulio Mazzarino, una creatura di Richelieu, gi\u00e0 presente come figura di rilievo nel consiglio reale. Mazzarino lasci\u00f2 la sua abitazione (l'h\u00f4tel Tuboeuf) e prese residenza al Palais-Royal accanto alla regina Anna. Il cardinale fu ritenuto l'amante della reggente e successivamente fu detto che i due si erano sposati in segreto, ma mai vi \u00e8 stata alcuna prova in merito.\nApprofittando della debolezza della corona, l'alta nobilt\u00e0 parigina si ribell\u00f2, pretendendo di avere pi\u00f9 potere nel governo del paese e di pagare meno tasse, con il movimento detto della Fronda che si svilupp\u00f2 in due fasi, dal 1648 fino al 1653. Con l'appoggio di Mazzarino, per altro vero bersaglio dei frondisti, Anna sconfisse la rivolta guidata, nella sua seconda fase, detta Fronda dei pr\u00ecncipi, da Luigi II di Borbone, principe di Cond\u00e9.\nNel 1651, quando il figlio Luigi XIV raggiunse ufficialmente l'et\u00e0 per regnare (13 anni), la sua reggenza fin\u00ec, ma Anna mantenne molta influenza sul figlio fino alla morte del cardinale Mazzarino. Nel 1659, la guerra con la Spagna termin\u00f2 in seguito alla pace dei Pirenei. L'anno seguente la pace venne cementata dal matrimonio del giovane re Luigi con la nipote di Anna, la principessa asburgica spagnola Maria Teresa d'Austria.\nUltimi anni e morte.\nNel 1661, alla morte del cardinale Mazzarino, Anna divent\u00f2 la principale patrona della \"Compagnia del Santo Sacramento\". Nello stesso anno nacque l'erede al trono, Luigi di Francia; molti figli nacquero in seguito ma tutti morirono ad eccezione di Luigi. Non molto tempo dopo, Anna si accorse di avere un tumore al seno, che certamente l'avrebbe portata alla morte; preg\u00f2 i figli di non essere tristi perch\u00e9 \u00abera contenta di morire e si riteneva fortunata che Dio volesse in questo modo farle fare penitenza dei suoi peccati\u00bb.\nAnna si ritir\u00f2 dalla vita di corte e and\u00f2 nel convento della Compagnia a Val-de-Gr\u00e2ce, poich\u00e9 voleva morire nel raccoglimento religioso ma, per evitare troppi viaggi alla famiglia reale, i medici la fecero ritrasferire al Louvre. Le ultime settimane di vita della regina furono atroci: quando entr\u00f2 in gangrena i medici le asportavano giornalmente la carne infetta dal seno malato e Anna sopportava tutto \u00abcon una pazienza e dolcezza ammirevoli\u00bb. Caduta in stato di sincope, si spense il 20 gennaio 1666 alle cinque del mattino; le sue ultime parole furono per chiedere il crocifisso.\nLe sue memorie vennero pubblicate nel 1662 da Fran\u00e7ois de La Rochefoucauld. Anche la sua dama d'onore, Madame de Motteville, scrisse la storia della sua vita pubblicata come \"M\u00e9moires d'Anne d'Autriche\".\nDiscendenza.\nAnna d'Austria e Luigi XIII di Francia ebbero due figli:\nRelazione con il Duca di Buckingham.\nAlexandre Dumas ne \"I tre moschettieri\", racconta in maniera romanzata la storia d'amore che leg\u00f2 Anna d'Austria al duca di Buckingham, ispirandosi ad eventi realmente accaduti.\nGeorge Villiers, I duca di Buckingham, dapprima favorito di Giacomo I d'Inghilterra e poi del di lui figlio, Carlo I, conobbe Anna nel 1624. Carlo, ancora principe del Galles all'epoca dei fatti, si era recato in Spagna insieme a Buckingham per chiedere in sposa l'Infanta Marianna, figlia di Filippo III e sorella minore di Anna. Dopo un'infruttuosa trattativa matrimoniale, Carlo and\u00f2 in Francia dove conobbe e chiese in sposa la sorella minore di Luigi XIII, la principessa Enrichetta Maria. L'anno successivo, nel 1625, Carlo invi\u00f2 Buckingham alla corte francese per prelevare la moglie (sposata per procura l'11 maggio) e condurla in Inghilterra per le nozze ufficiali. Madame de Motteville, dama di compagnia di Anna, descrisse cos\u00ec il duca, allora trentenne: \u00abEra ben fatto, con un bel viso; aveva l'animo grande; era magnifico, liberale, ed era il favorito di un grande re. Per adornarsi poteva disporre di tutti i tesori e tutti i gioielli della corona d'Inghilterra. Non bisogna stupirsi se con tutte queste belle qualit\u00e0 egli avesse dei pensieri arditi, dei desideri nobili ma pericolosi\u00bb. Alla corte francese Buckingham inizi\u00f2 a corteggiare la regina Anna e quest'ultima, non indifferente al suo fascino, afferm\u00f2: \u00ab\u00c8 l'uomo pi\u00f9 degno di amarmi che esista\u00bb.\nCon l'aiuto dell'intrigante duchessa de Chevreuse, Buckingham ebbe modo di trovarsi da solo con Anna nei giardini della sua residenza ad Amiens, ultima tappa del corteo regale prima della partenza di Enrichetta Maria. Le versioni relative a questo avvenimento sono varie: Madame de Motteville afferm\u00f2 che casualmente i due si trovarono da soli in giardino, che il duca importun\u00f2 la regina e che quest'ultima url\u00f2 per richiamare a s\u00e9 il suo scudiero. La Rochefoucauld invece disse che i due si ritrovarono da soli in un padiglione del giardino, che Buckingham fece delle avances alla regina, la quale richiam\u00f2 a s\u00e9 le sue dame, senza riuscire a celare un certo turbamento. Il paggio della regina, La Porte, afferm\u00f2 che il duca si era spinto sino ad accarezzare Anna mentre G\u00e9d\u00e9on Tallemant des R\u00e9aux scrisse che il duca aveva addirittura gettato a terra la regina per possederla e che le aveva scorticato le gambe con gli stivali, ma invano. Comunque siano andate le cose, resta evidente che la regina chiam\u00f2 aiuto per preservare la sua reputazione.\nIn seguito all'increscioso incidente, Maria de' Medici anticip\u00f2 la partenza della figlia e di conseguenza quella del seguito inglese, con in testa Buckingham. Quest'ultimo, gi\u00e0 arrivato a Montreuil-sur-Mer, vicino a Calais, torn\u00f2 indietro ad Amiens per dire addio alla regina: entr\u00f2 nella sua stanza, si gett\u00f2 ai piedi del suo letto, dichiarandole in lacrime il suo amore. Anna rimase cos\u00ec indifferente e fredda alle suppliche e alle dichiarazioni del duca, che una delle sue dame, Margherita di Lorena, principessa di Conti, le rimprover\u00f2 tale comportamento nei confronti del nobile inglese.\nLe vicende raccontate da Dumas in merito alla storia dei puntali di diamanti, trovano riscontro in un aneddoto raccontato da La Rochefoucauld, la cui fonte primaria fu probabilmente la duchessa de Chevreuse, sua presunta amante. Stando a quanto afferma La Rochefoucauld, Anna, prima della partenza, regal\u00f2 al duca di Buckingham sei puntali di diamanti, a lei donati dal re. Nell'inventario dei gioielli della regina, redatto dopo la sua morte, sono ricordati anche alcuni puntali che potrebbero essere quelli di questa vicenda, ma dal momento che il loro valore \u00e8 relativamente basso, \u00e8 possibile che non fossero un pegno d'amore quanto un semplice gesto di cortesia nei confronti di un ambasciatore straniero. Quando Buckingham torn\u00f2 in Inghilterra si accorse che due puntali mancavano all'appello: Lucy Hay, contessa di Carlisle, ex-amante di Buckingham e spia al servizio di Richelieu, per vendicarsi del duca, gli aveva sottratto i due puntali durante un ballo, intenzionata a darli al cardinale per infangare la condotta della regina Anna. Buckingham, per evitare una situazione penosa all'amata, fece chiudere tutti i porti di Londra e fece realizzare e pervenire ad Anna delle copie esatte dei gioielli rubati in tempo record. Buckingham non rivide pi\u00f9 la regina, ma fino alla morte non la dimentic\u00f2 mai: trasform\u00f2 il salone della sua nave ammiraglia in una sorta di cappella votiva con al centro un ritratto di Anna d'Austria. Il duca mor\u00ec nel 1628, assassinato da John Felton, un fanatico puritano, probabilmente al soldo della medesima Lady Carlisle.\nAnna d'Austria nella cultura di massa.\nLetteratura.\nAnna \u00e8 una delle figure centrali nei romanzi di Alexandre Dumas:"}
{"id": "696986", "revid": "486946", "url": "https://it.wikipedia.org/wiki?curid=696986", "title": "Provincia di Icel", "text": ""}
{"id": "696987", "revid": "124316045", "url": "https://it.wikipedia.org/wiki?curid=696987", "title": "Alyson Stoner", "text": "Biografia.\nHa due sorelle maggiori: Correy e Jamiee e i suoi genitori sono LouAnn e Charlie Stoner. Il suo padrino \u00e8 John Hughes e la sua madrina \u00e8 Kay Stoner. Si \u00e8 trasferita a Los Angeles, in California nel 1997.\nAlyson si era iscritta alla \"O'Connell Dance Studio\" e al \"Margaret O'Brien Modeling Studio\". Successivamente ottenne numerosi diplomi nei campi: \"Attrice\", \"Modella\" e \"Ballerina\". Poi continu\u00f2 a Los Angeles dove fece la ballerina per Missy Elliott e Eminem, ball\u00f2 anche in un gruppo chiamato JammXKids dal 2004 al 2006. Usc\u00ec dal gruppo agli inizi del 2006 perch\u00e9 stare nel gruppo portava via ad Alyson troppo tempo che lei voleva impiegare facendo film e serie TV. Fu subito rimpiazzata con Lauren Brianna.\nCarriera.\nNel 2002 Alyson faceva parte dei co-host di Disney Channel e faceva dei piccoli show. Fu una dei ballerini dei contenuti speciali del DVD di \"Shark Tale\". Nel 2004 recita un piccolo cameo nel video \"Just Lose It\" di Eminem. Ha iniziato a lavorare prima come doppiatrice a 9 anni nel film \"Lilo &amp; Stitch\" e a 10 anni recita nel suo primo film: \"Una scatenata dozzina\" in cui interpreta Sarah, uno dei dodici bambini dei Baker, e ha interpretato lo stesso ruolo nel sequel \"Il ritorno della scatenata dozzina\". Ha partecipato anche in numerosi show televisivi come \"Drake &amp; Josh\", \"Zack e Cody al Grand Hotel\" (con il nome di Max, ella interpretava un \"maschiaccio\" ed era la migliore amica di Verme Solitario), \"Raven\", ha fatto anche l'audizione per \"Hannah Montana\", dove Miley Cyrus ottenne il ruolo.\nNel 2006 l'abbiamo ammirata al fianco di Channing Tatum nel film \"Step Up\", dove Alyson interpreta la sorella minore del protagonista e dove, ancora una volta, mostra la sua bravura nel ballo. Nel 2007 ha avuto un ruolo nel film \"Alice\" (basato sulla serie di Alice) di Phyllis Reynolds Naylor con Lucas Grabeel. Nell'estate del 2007 ha fatto la voce di Isabella in \"Phineas e Ferb\". Nella primavera 2008, ha girato, in Canada, il film TV \"Camp Rock\". Nel film Walt Disney \"Camp Rock\" ha la voce di Lorena Johonson. Ha anche partecipato al sequel di \"Camp Rock\", cio\u00e8 \"\", interpretando Caitlyn; in questo film ha cantato, al contrario del primo, quasi tutte le canzoni, esclusi i duetti tra Joe e Demi e il singolo di Nick. Ha inoltre partecipato al film \"Step Up 3-D\" e \"Step Up All In,\" con il collega, nonch\u00e9 migliore amico ballerino e attore: Adam Sevani. Ha doppiato Xion nella versione inglese di \"Kingdom Hearts 358/2 days\".\nNel 2010 ha recitato come guest star in un episodio della celebre serie TV \"Dr. House - Medical Division\".\nNel 2015 \u00e8 la protagonista del film \"Sugar Babies\".\nDoppiatrici italiane.\nNelle versioni in italiano dei suoi film, Alyson Stoner \u00e8 stato doppiato da:\nDa doppiatrice \u00e8 invece sostituita da"}
{"id": "696988", "revid": "116931751", "url": "https://it.wikipedia.org/wiki?curid=696988", "title": "Vi veri universum vivus vici", "text": "Vi veri universum vivus vici \u00e8 una frase latina che significa: \"Con la forza della verit\u00e0, vivendo, ho conquistato l'universo.\", utilizzata dall'occultista inglese Aleister Crowley come motto nella sua carica di \"Magister Templi\".\nQuesta frase viene erroneamente attribuita, in seguito al successo del film \"V per Vendetta\", all'opera teatrale \"The Tragical History of Doctor Faustus\" di Christopher Marlowe, dove sarebbe dovuta apparire come \"Vi veri ueniversum vivus vici\", tuttavia non \u00e8 riscontrabile alcuna citazione diretta. Nel fumetto originale \"V for Vendetta\" di Alan Moore, da cui il film \u00e8 stato tratto, la frase \u00e8 semplicemente attribuita a \"un signore tedesco di nome Dott. John Faust.\". Notare che la lettera \"v\" era originariamente la \"u\" consonantica, ed era scritta allo stesso modo prima che le due forme diventassero distinte, e in certi casi anche dopo, quando la \"u\" e la \"v\" erano entrambe rese maiuscole come \"V\": quindi, Vniversum. Inoltre, \"universum\" viene a volte citato nella forma \"Ueniversum\" (o Veniversum), che \u00e8 presumibilmente una combinazione di \"universum\" e \"oeniversum\", due ortografie classicamente attestate.\nDal momento che la parola \"universum\" pu\u00f2 essere scritta \"vniversum\", la frase pu\u00f2 essere abbreviata con v.v.v.v.v."}
{"id": "696989", "revid": "486946", "url": "https://it.wikipedia.org/wiki?curid=696989", "title": "Provincia di I\u00e7el", "text": ""}
{"id": "696992", "revid": "26751", "url": "https://it.wikipedia.org/wiki?curid=696992", "title": "Lobtailing", "text": ""}
{"id": "696993", "revid": "125639904", "url": "https://it.wikipedia.org/wiki?curid=696993", "title": "Gordon Allport", "text": "\u00c8 stato uno dei pi\u00f9 noti psicologi della psicologia sociale, appartenente al movimento della cosiddetta \"psicologia dei tratti\".\nPensiero.\nRiteneva che ogni individuo fosse una combinazione unica di \"tratti di personalit\u00e0\", e per questo fosse impossibile individuare due personalit\u00e0 identiche.\nIpotizz\u00f2 una prima divisione in tratti comuni e tratti personali: i primi sono quelli che possono essere identificativi per un gruppo di persone o categoria (ad es., i pugili definiti come \"aggressivi\"); i secondi sono propri di ogni singolo individuo, e non possono essere definiti in una sola parola.\nAllport distinse, inoltre, i tratti personali in tre tipologie differenti:\nFondamentali i suoi successivi studi sul pregiudizio.\nInfatti, da esponente dell'approccio cognitivista, studi\u00f2 la rappresentazione del reale basandosi su due differenti processi cognitivi: la \"categorizzazione\" e la \"generalizzazione\". Tramite il primo, l'essere umano seleziona ed organizza le differenti realt\u00e0 che lo circondano; con il secondo, invece, l'uomo tende ad attribuire ad eventi di tipo generale dei \nsignificati derivanti dalle poche osservazioni effettuate sugli eventi disponibili.\nQuesti due processi evidenziano la limitatezza funzionale della mente umana, e producono valutazioni di tipo errato (\"bias\") che possono portare, talvolta, all'etichettamento (\"labelling\") degli individui."}
{"id": "696994", "revid": "767487", "url": "https://it.wikipedia.org/wiki?curid=696994", "title": "Gastrectomia", "text": "La gastrectomia \u00e8 l'operazione chirurgica consistente nella resezione parziale o totale dello stomaco, a causa di alcune sue malattie. Il chirurgo svizzero Carl Schlatter fu il primo ad eseguire con successo questo tipo di operazione.\nTipi.\nEsistono tre tipi di gastrectomia:\nGastrectomia allargata.\nLa gastrectomia allargata \u00e8 necessaria soprattutto in caso di cancro allo stomaco, e consiste nell'asportazione dell'intero stomaco e dei tessuti cellulo-linfatici adiacenti.\nGastrectomia totale.\nLa gastrectomia totale consiste nell'asportazione di tutto lo stomaco e nel ricollegamento del tubo digerente con vari metodi.\nPu\u00f2 essere necessaria nella gastrite acuta emorragica o in caso di presenza di ulcere nella regione sotto-cardiale. \u00c8 seguita dal ripristino della continuit\u00e0 del tubo digerente.\nGastrectomia parziale.\nLa gastrectomia parziale consiste nell'asportazione di una sola parte dello stomaco."}
{"id": "696997", "revid": "34222", "url": "https://it.wikipedia.org/wiki?curid=696997", "title": "Lev Shestov", "text": ""}
{"id": "696999", "revid": "1305772", "url": "https://it.wikipedia.org/wiki?curid=696999", "title": "Joachim Latacz", "text": "Latacz \u00e8 uno specialista di letteratura e cultura dell'antica Grecia ed \u00e8 ampiamente considerato uno dei pi\u00f9 eminenti esperti di Omero e dell'epica nell'ambito culturale di lingua tedesca.\nVita.\nPer oltre vent'anni \u00e8 stato uno dei pi\u00f9 importanti sostenitori delle tesi di Manfred Korfmann, archeologo e studioso di Troia. Latacz ha ripetutamente difeso l'ipotesi secondo cui il racconto omerico della guerra di Troia si rif\u00e0 essenzialmente ad un nucleo di eventi storici risalenti alla tarda et\u00e0 del bronzo.\nDal 1981 fino al pensionamento Latacz \u00e8 stato professore ordinario di filologia greca all'Universit\u00e0 di Basilea. Oltre alla sua attivit\u00e0 di insegnante, si \u00e8 occupato dello studio della letteratura greca degli esordi e ha prodotto numerose pubblicazioni su Omero e sulla rappresentazione della tragedia greca.\nAttualmente sta lavorando ad un'edizione critica di commento integrale dell\"'Iliade\", con due volumi (testo e commento) per ciascun libro, realizzando in tal modo la pi\u00f9 vasta edizione critica dai tempi di quella del dotto vescovo bizantino Eustazio di Tessalonica. Ad oggi sono stati pubblicati un volume di \"Prolegomena\" e due volumi del commentario stesso."}
{"id": "697000", "revid": "1318658", "url": "https://it.wikipedia.org/wiki?curid=697000", "title": "Friedrich Georg Wilhelm von Struve", "text": "La data di morte secondo il calendario giuliano fu l'11 novembre.\nLa vita.\nNacque ad Altona, in Germania, anche se in quell'epoca faceva parte della Danimarca, figlio di Jacob Struve (1755-1841) e secondo di una dinastia di astronomi attraverso ben 5 generazioni: fu infatti il padre di Otto Wilhelm von Struve, il nonno di Otto Struve e il bisnonno di Hermann Struve. Jacob, il padre di Georg, lasci\u00f2 la Germania napoleonica per la Lettonia (allora chiamata Livonia, un governatorato dell'Impero Russo) per evitare il servizio militare.\nNel 1808 entr\u00f2 all'Universit\u00e0 di Tartu, dove agli inizi studi\u00f2 filologia per passare ben presto all'astronomia. Dal 1813 al 1820 insegn\u00f2 all'universit\u00e0 e lavor\u00f2 presso l'Osservatorio Dorpat di Tartu; nel 1820 divenne professore ordinario e direttore dell'osservatorio.\nFriedrich Georg Wilhelm von Struve rimase a Tartu fino al 1839, occupato in studi e ricerche su stelle doppie e geodesia. In quell'anno fond\u00f2 e divenne il direttore dell'Osservatorio di Pulkovo, vicino a San Pietroburgo. Tra le altre onorificenze, nel 1826 ricevette la Medaglia d'Oro della Royal Astronomical Society. Nel 1845 fu fra i membri fondatori della Societ\u00e0 geografica russa. Si ritir\u00f2 nel 1862 a causa del peggiorare delle sue condizioni di salute.\nL'asteroide 768 Struveana venne dedicato congiuntamente in suo onore e in quello di Otto Wilhelm von Struve e di Karl Hermann Struve.\nIl lavoro.\nIl nome di Struve \u00e8 conosciuto soprattutto per le sue osservazioni di stelle doppie, che port\u00f2 avanti per numerosi anni. Bench\u00e9 le stelle doppie furono studiate prima di lui da William Herschel, John Herschel e sir James South, Struve super\u00f2 ogni sforzo precedente. Egli scopr\u00ec un gran numero di stelle doppie e nel 1827 pubblic\u00f2 le sue scoperte nel catalogo \"Catalogus novus stellarum duplicium\".\nPoich\u00e9 molte stelle doppie sono vere stelle binarie e non mere doppie ottiche (come William Herschel aveva scoperto per primo), esse orbitano intorno al comune baricentro e ci\u00f2 provoca il lento cambio di posizione negli anni dell'una rispetto all'altra. Struve fece quindi misure micrometriche di 2714 stelle doppie fra il 1824 e il 1837 e pubblic\u00f2 i suoi risultati nell'opera \"Stellarum duplicium et multiplicium mensurae micrometricae\".\nNel 1843 Struve misur\u00f2 accuratamente la \"costante di aberrazione\". Egli fu anche il primo a misurare la parallasse di Vega, anche se il primo a misurare la parallasse di una stella fu Friedrich Bessel con 61 Cygni.\nTra i suoi interessi vi era anche la geodesia, e nel 1831 pubblic\u00f2 il lavoro \"Beschreibung der Breitengradmessung in den Ostseeprovinzen Russlands\". Struve inizi\u00f2 l'arco geodetico di Struve, una catena di triangolazioni effettuate fra Hammerfest in Norvegia e il Mar Nero, attraverso 10 nazioni e lungo chilometri. L'arco geodetico di Struve \u00e8 oggi nell'elenco dei Patrimoni mondiali dell'umanit\u00e0 dell'UNESCO.\nLa famiglia.\nNel 1815 spos\u00f2 ad Altona Emilie Wall (1796-1834), che gli diede 12 figli dei quali 8 superarono l'infanzia. Oltre a Otto Wilhelm von Struve, fra gli altri figli ebbe Heinrich o Genrich Vasil'evi\u010d Struve (1822-1908), un valente chimico, e Berngard Vasil'evi\u010d Struve (1827-1889), che serv\u00ec come ufficiale in Siberia e fu successivamente governatore di Astrachan' e Perm'.\nDopo la morte della sua prima moglie, si rispos\u00f2 con Johanna Henriette Francisca Bartels (1807-1867), che gli diede altri 6 figli. Il pi\u00f9 noto di essi fu Karl Struve (1835-1907), che divenne ambasciatore russo in Giappone, Stati Uniti e Paesi Bassi.\nIl figlio di Bernard, P\u00ebtr Berngardovi\u010d Struve (1870-1944) \u00e8 probabilmente il pi\u00f9 noto componente della famiglia in Russia. Egli fu uno dei primi marxisti e compose il Manifesto del Partito Operaio Socialdemocratico Russo nel 1898, data della sua fondazione. Ancor prima che il partito si scindesse in Bolscevichi e Menscevichi, Struve lo lasci\u00f2 per il Partito Democratico Costituzionale, che promuoveva idee liberali. Rappresent\u00f2 questo partito a tutte le riunioni della Duma prima della Rivoluzione del 1917, dopo di che pubblic\u00f2 parecchi articoli sulle sue cause e si un\u00ec all'Armata Bianca. Fu ministro nei governi di P\u00ebtr Nikolaevi\u010d Vrangel' e Anton Ivanovi\u010d Denikin. Nei 30 anni successivi visse a Parigi, mentre i suoi figli ebbero ruoli di spicco nella Chiesa Ortodossa fuori dalla Russia.\nRiconoscimenti.\nHa ricevuto la medaglia d'oro della Royal Astronomical Society nel 1826 e la Royal Medal della Royal Society nel 1827"}
{"id": "697001", "revid": "228587", "url": "https://it.wikipedia.org/wiki?curid=697001", "title": "Andrea Busiri Vici", "text": "Biografia.\nAndrea Busiri Vici nacque a Roma il 7 gennaio 1818, da Giulio Cesare Busiri, letterato romano, e Barbara Vici, unica figlia dell'architetto Andrea Vici di Arcevia (1743-1817). La madre spos\u00f2 in seconde nozze, nel 1819, Clemente Folchi, architetto, ingegnere e archeologo romano, che intervenne nella sua formazione. Convittore a San Pietro in Vincoli, si dedic\u00f2 dapprima alla pittura, poi segu\u00ec gli studi di architettura e ingegneria, laureandosi a pieni voti nel 1849. \nNel corso della sua lunga esistenza, fece varie esperienze stilistiche, dal secondo neoclassicismo al neorinascimentale, al neogotico, detto stile umbertino.\nPer oltre un quarantennio fu architetto della famiglia Doria, per la quale realizz\u00f2 diverse opere tra cui a Roma: la cavallerizza, coperta con una struttura metallica, nel cortile di Palazzo Doria a via del Plebiscito; diversi interventi nella chiesa di Sant'Agnese in Agone a piazza Navona, tra cui le campane e la cripta; la sopraelevazione di palazzo Doria a piazza Navona; l'ampliamento di palazzo Doria su piazza Grazioli; la cappella votiva per i caduti francesi e l'arco di trionfo presso la villa Doria Pamphili al Gianicolo.\nCome primo architetto della fabbrica di San Pietro, sotto i pontificati di Pio IX e Leone XIII, esegu\u00ec importanti opere tra cui: l'articolata sistemazione urbanistica di piazza Mastai a Trastevere; il palazzo della Dataria Apostolica, sulla salita del Quirinale; il Collegio americano del Nord in via dell'Umilt\u00e0, e quello del Sud in piazza della Minerva; il monastero e la cappella votiva annessi alla basilica di S. Agnese in via Nomentana. Architetto del papa Pio IX, autore della sistemazione urbanistica del quartiere Mastai a Roma.\nCome architetto della Sacra Congregazione di Propaganda Fide realizz\u00f2 la trasformazione del palazzo in piazza Mignanelli e la cappella sepolcrale al Verano.\nCome architetto di numerosi ordini religiosi, realizz\u00f2 molte opere sacre, tra cui: i restauri della chiesa di San Lorenzo in Lucina, di Santa Maria in Trastevere, della Cappella dei Padri Maroniti all'Esquilino, della basilica lateranense, di Sant'Atanasio dei Greci in via del Babuino, di San Giorgio al Velabro, di Santa Maria in Domnica alla Navicella e di Trinit\u00e0 dei Monti; la chiesa di San Francesco de' Paoli; la cappella funeraria dell'ordine dei domenicani al Verano.\nDivenne accademico di merito dell'Accademia di San Luca dal 1859 e in seguito vi fu Professore della Cattedra di Architettura Pratica alla Scuola Ingegneri-Architetti. nel biennio 1886-1887 ricopr\u00ec la carica di presidente.\nFu membro di numerose altre accademie italiane e straniere tra cui: l'Accademia dei Virtuosi del Pantheon e le Accademie di Belle Arti e di Architettura di Londra, Parigi, Bologna, Firenze, Perugia, Milano, Ferrara, Urbino, Parma, Ravenna, Venezia, Modena.\nRicevette molte onorificenze pontificie e del Regno d'Italia: Architetto del Granduca di Toscana a Roma, Architetto del Cardinal Barberini e della Basilica di S. Maria in Trastevere, ingegnere ed architetto del Ministero dell'Interno, architetto del Capitolo di San Giovanni in Laterano, Cavaliere dell'Ordine di San Giorgio della Riunione del Regno di Napoli, e molti altri titoli. Mor\u00ec a Roma il 12 novembre 1911.\nIntervenne in molte delle principali opere storiche in Roma: le chiese di Sant'Agnese sulla via Nomentana, Sant'Agnese in Agone, San Giovanni in Laterano, Santa Maria Maggiore e San Lorenzo in Lucina e inoltre l'ala di Palazzo Doria Pamphilj su via della Gatta e vicolo Doria a Roma, Villa Pamphili e molte altre opere importanti. Per la facciata della chiesa di Santa Costanza nel 1871 elabor\u00f2 anche un disegno classicista che per\u00f2 non fu eseguito.\nArchivio.\nL'Archivio dell'architetto Busiri Vici Andrea dichiarato di notevole interesse storico in data 30 luglio 1975, dopo un parziale intervento eseguito dagli eredi negli anni Novanta, \u00e8 stato riordinato nel 2001 nell'ambito di un progetto di censimento e recupero degli archivi privati di architetti attivi a Roma e nel Lazio tra l'Unit\u00e0 d'Italia e il secondo dopoguerra, promosso dalla Soprintendenza Archivistica per il Lazio. Il fondo, di propriet\u00e0 degli eredi, \u00e8 conservato a Roma."}
{"id": "697002", "revid": "767487", "url": "https://it.wikipedia.org/wiki?curid=697002", "title": "Pallante (liberto)", "text": "La sua condizione di liberto, e quindi di abitante di Roma ma non cittadino a pieno titolo, non lo escluse dalla gestione del potere all'interno alla famiglia imperiale Giulio-Claudia. Per le sue indubitabili capacit\u00e0 era riuscito a raggiungere la posizione di grande favorito dell'Imperatore che lo invest\u00ec della gestione finanziaria dell'Impero.\nAlla morte di Messalina fra i liberti di Claudio e le donne interessate a diventare imperatrici si scaten\u00f2 la lotta per scegliere una nuova moglie all'anziano Imperatore che non sopportava la solitudine:\nLo stesso imperatore Nerone fu in debito con Pallante per la sua ascesa al trono perch\u00e9 se non fosse stato per Pallante che ha fatto sposare Agrippa e Claudio e fatto adottare Nerone da quest'ultimo il trono sarebbe stato del legittimo erede Britannico (che voleva sul trono il liberto Narciso). Dopo che Agrippina Minore ebbe sposato Claudio, Pallante la aiut\u00f2 a porre al primo posto fra i pretendenti al trono il giovane Domizio Enobarbo.\nLa ricchezza di Pallante era diventata letteralmente proverbiale visto che Giovenale ancora ai tempi di Domiziano, quasi mezzo secolo dopo, nella prima Satira (vv. 106-109) fa dire a un liberto:\n\"quid confert purpura maior &lt;br&gt;\"\n\"optandum, si Laurenti custodit in agro &lt;br&gt;\"\n\"conductas Corvinus oves, ego possideo plus &lt;br&gt;\"\n\"Pallante et Licinis?\"\nD'altra parte non deve essere stato difficile per Pallante raggiungere e mantenere questa ricchezza, stimata in trecento milioni di sesterzi, (per diventare senatore occorreva una rendita di almeno un milione) se, come malignamente ricorda Tacito, a Pallante -che aveva fatto proporre a Claudio una legge che proibiva alle liberte di avere rapporti sessuali con gli schiavi-\nLa sua relazione con Agrippina era di pubblico dominio; Narciso, un altro potente liberto della casa imperiale che appoggiava il figlio di Claudio, Britannico, si scagli\u00f2 pubblicamente contro Pallante:\nCon la salita al trono di Nerone la sorte di Pallante cominci\u00f2 a cambiare. Il giovane imperatore fu affiancato da Seneca e Afranio Burro, messi a quel posto da Agrippina stessa;\nMa Nerone mal sopportava l'attivit\u00e0 della madre e con il crescere dell'et\u00e0 cerc\u00f2 di liberarsi di questa letale influenza fino al matricidio. Lentamente si riappropri\u00f2 del potere emarginando i sostenitori di Agrippina.\nIl risultato immediato fu la furia di Agrippina che minacci\u00f2 di sponsorizzare Britannico quasi diciottenne e quindi possibile serio rivale per il trono. Britannico fu ucciso.\nIn seguito fu scoperta una cospirazione per mettere sul trono Cornelio Silla, valido pretendente perch\u00e9 di nobile famiglia e imparentato con Claudio. Implicati nella vicenda Pallante e Burro. Pallante riusc\u00ec a dimostrare la sua innocenza ma la cosa non fu gradita anche perch\u00e9 il ricco liberto divenne ancor pi\u00f9 superbo.\nInfine Pallante perse qualsiasi difesa e Nerone -pare- ne decret\u00f2 la morte:\nIl fratello di Pallante Antonio Felice era il governatore della Giudea che, nel 58, protesse Paolo di Tarso dalla condanna a morte pronunciata dal Sinedrio e gli propose di trasportarlo sotto scorta in una citt\u00e0 lontana, in cambio di una forte somma di denaro."}
{"id": "697006", "revid": "983767", "url": "https://it.wikipedia.org/wiki?curid=697006", "title": "Lev Isaakovi\u010d \u0160estov", "text": "Biografia.\nLa formazione.\nLev \u0160estov, \"nom de plume\" di Ieguda Lejb \u0160varcman, nacque il 31 gennaio 1866 a Kiev in una famiglia ebraica. Ebbe un'educazione irregolare, fatta di tanti trasferimenti da una scuola all'altra a causa dei suoi scontri con le autorit\u00e0. Avrebbe voluto studiare diritto e matematica all'Universit\u00e0 di Mosca ma, dopo uno scontro con l'ispettore degli studenti, fu rimandato a Kiev, dove complet\u00f2 i suoi studi.\nI primi scritti.\nLa dissertazione che present\u00f2 gli imped\u00ec di divenire dottore in legge poich\u00e9 fu rifiutata, in quanto troppo rivoluzionaria. Nel 1898 entr\u00f2 a far parte di un circolo di prominenti intellettuali e artisti russi che includeva Nikolaj Berdjaev, Sergej Djagilev, Dmitrij Mere\u017ekovskij e Vasilij Rozanov. \u0160estov contribu\u00ec con i suoi articoli al giornale pubblicato dal circolo e, durante questo periodo, complet\u00f2 la sua prima opera filosofica maggiore: \"Il bene nella dottrina del conte Tolstoj e di F. Nietzsche\" (1899) (sia Tolstoj sia Nietzsche ebbero, insieme a Dostoevskij, una profonda influenza sulla sua filosofia).\nNel 1903 pubblic\u00f2 una delle sue opere maggiori, \"La filosofia della tragedia. Dostoevskij e Nietzsche\", seguito nel 1905 da \"Tutto \u00e8 possibile\", dove adott\u00f2 uno stile aforistico di stampo nietzscheano e accenn\u00f2 ad alcuni temi - religione, razionalismo, scienza - che avrebbe poi sviluppato pienamente in seguito. Il lavoro di \u0160estov conobbe inizialmente pochi consensi e critica fu anche la pi\u00f9 stretta cerchia dei suoi amici che vedevano, nella sua rinuncia a ragione e a metafisica, una deriva verso il nichilismo.\nI contrasti con i bolscevichi.\nNel 1908 si trasfer\u00ec a Friburgo, in Germania, dove visse fino a quando, nel 1910, si trasfer\u00ec nel villaggio svizzero di Coppet. Furono anni di prolifico lavoro, durante i quali pubblic\u00f2 \"La grande vigilia\" e \"Le penultime parole\". Ritorn\u00f2 a Mosca in piena Prima guerra mondiale, nel 1915, quando suo figlio Sergej fu ucciso in combattimento dai tedeschi. In questo periodo il suo lavoro divenne pi\u00f9 attento ai problemi della religione e della teologia. L'avvento dei Bolscevichi al governo rese la vita difficile a \u0160estov: nel 1919 i marxisti gli imposero di scrivere una difesa della dottrina marxista come introduzione al suo nuovo lavoro \"Potestas Clavium\", senza la quale non sarebbe stato pubblicato. \u0160estov si rifiut\u00f2 e ritorn\u00f2 a Kiev, dove insegn\u00f2 filosofia greca all'universit\u00e0.\nL'esilio parigino.\nIl disaccordo con il regime sovietico port\u00f2 \u0160estov a intraprendere un lungo itinerario lontano dalla Russia che lo condusse in Francia (1921), dove divenne popolare grazie al riconoscimento della sua originalit\u00e0. Fu invitato a collaborare con riviste di filosofia e, negli anni tra le due guerre, continu\u00f2 a sviluppare il suo pensiero (componendo tra l'altro un'opera atipica come \"Sulla bilancia di Giobbe\") fino a diventare un filosofo di grande influenza, per quanto non partecipante ai circuiti accademici. Si immerse nello studio dei grandi filosofi, soprattutto Pascal e Plotino, tenendo nel frattempo lezioni alla Sorbona (1925). Nel 1926 incontr\u00f2 Edmund Husserl, con il quale mantenne una cordiale relazione nonostante le radicali differenze tra le loro filosofie.\nNel 1929, durante un viaggio a Friburgo, incontr\u00f2 Martin Heidegger e intraprese uno studio pi\u00f9 approfondito del lavoro di Kierkegaard. Fu per lui una scoperta che lo port\u00f2 a rendersi conto che le loro filosofie avevano forti somiglianze (per esempio, il rigetto dell'idealismo e la convinzione che la conoscenza umana passi pi\u00f9 attraverso il pensiero soggettivo che attraverso la ragione oggettiva e totalitaria). Comunque, \u0160estov aveva gi\u00e0 maturato indipendentemente dal filosofo danese il proprio pensiero e riconobbe in quest'ultimo un \"lottatore sconfitto\", arresosi prima della fine alla \"Necessit\u00e0\", come testimonia \"Kierkegaard e la filosofia esistenzialista\", edito nel 1936, opera fondamentale del proto esistenzialismo.\nGli ultimi anni.\nAmmalato, continu\u00f2 a lavorare intorno alla sua opera capitale, \"Atene e Gerusalemme\", dove spiega perch\u00e9 la ragione debba essere esclusa dalla filosofia. Il metodo scientifico, sostiene, ha reso la filosofia e la scienza incompatibili fra loro. Se la scienza si occupa di osservazioni empiriche, la filosofia al contrario si deve occupare per \u0160estov di libert\u00e0, di Dio, di immortalit\u00e0: problemi, conclude, dove la scienza \u00e8 del tutto inutile.\nNel 1938 cadde gravemente malato; mor\u00ec il 19 novembre in una clinica della capitale francese. Volle che durante la sua sepoltura fosse recitato il Kaddish, anche per testimoniare la sua appartenenza carnale ad Israele. Questo particolare \u00e8 ribadito da Benjamin Fondane.\nIl pensiero.\nUna filosofia frammentaria.\nLa filosofia di \u0160estov non presenta unitariet\u00e0 sistematica, n\u00e9 un insieme coerente di proposizioni e nemmeno un'esposizione teoretica dei problemi filosofici che affronta. Gran parte del suo lavoro \u00e8 di fatto frammentario, sia nella forma (aforismi, non linearit\u00e0, pi\u00f9 espressivit\u00e0 che argomentativit\u00e0) sia nei contenuti; ogni pagina sembra contraddire la precedente, e sempre \u0160estov ricerca il paradosso. Questo perch\u00e9 \u0160estov ritiene che la vita stessa sia, in ultima analisi, profondamente paradossale, impossibile da comprendere attraverso un'indagine logico-razionale. \u0160estov crede che nessuna teoria possa risolvere il mistero della vita, perci\u00f2 la sua filosofia non \"risolve\" problemi, ma li \"crea\", e prova a rendere l'apparire della vita il pi\u00f9 enigmatico possibile.\nLa critica al razionalismo.\nPunto di partenza di \u0160estov non \u00e8 una teoria, ma un'esperienza di vita: l'esperienza della perdita, ovvero del venir meno delle certezze, della libert\u00e0, del senso. La radice della perdita \u00e8 ci\u00f2 che spesso chiama necessit\u00e0, ma anche ragione, idealismo, fato: un certo modo di pensare (ma anche allo stesso tempo un aspetto reale del mondo) che sottomette la vita a idee, astrazioni, generalizzazioni e cos\u00ec facendo la sopprime, ignorando l'unicit\u00e0 e la vitalit\u00e0 del reale.\n\"Ragione\" \u00e8 l'obbedienza e l'accettazione di \"certezze\" che ci dicono che determinate cose sono eterne e immutabili, mentre altre sono impossibili. \u00c8 questo il motivo per cui la sua filosofia \u00e8 una forma di irrazionalismo, anche se \u0160estov non si oppone affatto alla ragione o alla scienza, ma soltanto al razionalismo e allo scientismo: la tendenza a considerare la ragione come una sorta di Dio onnipotente e onnisciente. La sua filosofia \u00e8 anche una forma di personalismo, giacch\u00e9 le persone non possono essere ridotte a idee, strutture sociali o comunit\u00e0 mistiche.\nSpiega \u0160estov in \"Atene e Gerusalemme\":\nAttraverso questo attacco all'autoevidenza, \u0160estov rimanda al fatto che siamo tutti allo stesso modo soli con la nostra sofferenza e che non possiamo essere aiutati dagli altri, n\u00e9 tanto meno dalla filosofia. Ed \u00e8 questo il motivo per il quale non ha elaborato un sistema filosofico organico.\nLa penultima parola.\nMa la perdita, la disperazione, \u00e8 solo la \"penultima\" parola. L'ultima parola non pu\u00f2 essere detta in un linguaggio umano, n\u00e9 pu\u00f2 essere catturata in una teoria. La filosofia di \u0160estov inizia con la perdita, il suo intero pensiero \u00e8 disperato, ma \u0160estov tenta di individuare qualcosa oltre alla perdita e oltre alla filosofia. \u00c8 ci\u00f2 che chiama \"fede\": non una credenza, non una certezza, ma un altro modo di pensare che si soffermi nel mezzo del dubbio e dell'insicurezza pi\u00f9 profondi. \u00c8 l'esperienza che \"tutto \u00e8 possibile\" delineata da Dostoevskij ne \"I fratelli Karamazov\". L'opposto della necessit\u00e0 non \u00e8 il caso o l'accidente, ma la possibilit\u00e0: che esista un Dio che dia una libert\u00e0 senza limiti o muri invalicabili.\n\u0160estov riafferma che dobbiamo continuare a combattere contro il caso e contro la necessit\u00e0, anche se un esito vittorioso non \u00e8 affatto garantito. E proprio nel momento in cui tutti gli oracoli sono ridotti al silenzio, allora noi dovremmo abbandonarci a Dio, colui che solo pu\u00f2 \nsostenere l'anima sofferente.\nAtene e Gerusalemme.\nNon soltanto nell'omonima opera principale, ma in tutto il pensiero di \u0160estov ricorre l'immagine, metaforica come gran parte del suo pensiero, del contrasto tra Atene e Gerusalemme, a volte anche definiti come i due piatti della bilancia che misura il valore della vita umana. Atene, per \u0160estov, \u00e8 la visione del mondo dominata dalla razionalit\u00e0: per riprendere Hegel, \u00e8 quella dove \u00e8 reale soltanto ci\u00f2 che \u00e8 razionale, misurabile, verificabile; \u00e8 il mondo visto con gli occhi della scienza, retto dalla logica e dalla matematica. Ma, per quanto non intuitivamente, \u0160estov insiste nell'affermare che questa visione del mondo \u00e8 \"soltanto una\" delle possibilit\u00e0, indubbiamente utile per la vita quotidiana, ma del tutto insufficiente per placare le ansie di senso dell'uomo. Ad essa, contrappone Gerusalemme, il regno di \"ci\u00f2 che c'\u00e8 di pi\u00f9 prezioso\" (il \"to timi\u00f2taton\" di Plotino): l'emozione, il sentimento, l'amore, il paradosso, la fede, perfino l'arbitrio e il capriccio. Non c'\u00e8 nessun motivo per investire tutto su un piatto solo, argomenta \u0160estov, e men che mai su quello di Atene\nLa fortuna.\nIl pensiero di \u0160estov, pur originale e ricco di spunti, non conobbe una vasta diffusione, anche se tra i suoi estimatori si contano nomi di spicco della cultura europea del Novecento. I primi ad apprezzarne il valore furono, naturalmente, i filosofi e teologi russi coevi, come Nikolaj Berdjaev e Sergej Bulgakov.\nImportante fu anche il suo lascito in Francia, dovuto soprattutto alle pagine che dedicarono a \u0160estov Albert Camus (che sul suo pensiero elabor\u00f2 una sezione de \"Il mito di Sisifo\"), Benjamin Fondane, Emil Cioran e Gilles Deleuze; in Inghilterra la sua fortuna \u00e8 legata soprattutto all'interessamento di D.H. Lawrence. Attualmente \u00e8 attivo un gruppo di studiosi, facenti capo a Ramona Fotiade, che si occupano di divulgare il pensiero di Sestov e ne editano contributi critici, anche attraverso una rivista: Cahiers L\u00e9on Chestov."}
{"id": "697007", "revid": "1971044", "url": "https://it.wikipedia.org/wiki?curid=697007", "title": "Ladenburg", "text": "Ladenburg \u00e8 una citt\u00e0 nel circondario del Rhein-Neckar-Kreis, nella regione del Baden-W\u00fcrttemberg (Germania).\nLa cittadina, situata sul lato destro del fiume Neckar, si trova circa 8\u00a0km a Est di Mannheim, e 10\u00a0km a nord-ovest di Heidelberg. Conserva un centro storico molto rappresentativo della struttura e dell'edilizia tipica delle citt\u00e0 tedesche del tardo medioevo. \nStoria.\nLe prime notizie risalgono al periodo dal 3000 al 200 a.C. Ladenburg inizialmente era un insediamento celtico \"Siedlung Lokudunom (Seeburg)\".\nIn epoca romana assunse il nome di Lopodunum, e fu insediamento militare romano di un'unit\u00e0 ausiliaria (a partire dalla fine del I secolo a.C. sotto la dinastia dei Flavi) al termine delle campagne germaniche di Domiziano degli anni 83-85. Nell'anno 98 d.C. l'insediamento ricevette il titolo ed i diritti di municipium da parte dell'imperatore Traiano."}
{"id": "697008", "revid": "1305772", "url": "https://it.wikipedia.org/wiki?curid=697008", "title": "Giganti (disambigua)", "text": ""}
{"id": "697009", "revid": "59785", "url": "https://it.wikipedia.org/wiki?curid=697009", "title": "Busiri Vici", "text": "La famiglia Busiri Vici \u00e8 una famiglia italo-francese (derivata dalla riunione della famiglia francese dei Beausire e di quella italiana dei Vici di Arcevia), nella quale si sono succedute, a partire dal XVII secolo, diverse figure di architetti.\nLa storia.\nVici.\nGirolamo Vici (1619-1682).\nPadre di Andrea Vici (1659-1731), ebbe per nipote Arcangelo Vici (1698-1762).\nAndrea Vici (1743-1817).\nNominato \"primo architetto della Fabbrica di San Pietro\" e \"principe\" dell'Accademia di San Luca, fu autore di opere di architettura e allievo di Luigi Vanvitelli. Venne sepolto nella tomba di Vanvitelli, presso la chiesa di Santa Maria in Vallicella a Roma. Ebbe un figlio, Francesco Vici, architetto anch'esso, che mor\u00ec senza discendenza e una figlia Barbara Vici che si un\u00ec in matrimonio (1815) con Giulio Cesare Busiri (1792-1818), giovane di studio di Andrea Vici, originando i Busiri Vici.\nBusiri.\nGiovanni Battista Busiri (1698-1757).\nFu pittore e vedutista romano.\nBeausire.\nJean Beausire (1651-1743).\nArchitetto della citt\u00e0 di Parigi (\"architecte de la ville de Paris\"), maestro consigliere del re per la costruzione di edifici, strade e ponti di Francia (\"conseiller ma\u00eetre g\u00e9n\u00e9ral des b\u00e2timents du roi et des ponts et chauss\u00e9es de France\"), maestro controllore degli edifici di Parigi (\"ma\u00eetre g\u00e9n\u00e9ral directeur contr\u00f4leur des \u00e9difices de la ville de Paris\") e membro dell'Accademia reale di architettura (\"membre de l'Accad\u00e9mie royale d'architecture\").\nJean Baptiste Beausire (1693-1764).\nOmonimo del padre, fu anch'egli architetto e successivamente accademico: i suoi discendenti in Italia assunsero il cognome Busiri.\nBusiri Vici.\nAndrea Busiri Vici (1818-1911).\nFiglio di Giulio Cesare Busiri e Barbara Vici, fu anch'egli \"primo architetto della Fabbrica di San Pietro\" e architetto del papa Pio IX, per il quale progett\u00f2 la sistemazione urbanistica del quartiere Mastai a Roma. Fu inoltre architetto dei Doria Pamphilj e di \"Propaganda Fide\", presidente dell'Accademia di San Luca e professore di architettura pratica presso l'universit\u00e0 di Roma. Intervenne in lavori di restauro nella chiese di Sant'Agnese sulla via Nomentana, Sant'Agnese in Agone, San Giovanni in Laterano, Santa Maria Maggiore e San Lorenzo in Lucina e sul palazzo Doria Pamphilj di piazza Navona e la Villa Pamphilj. Esegu\u00ec importanti progetti per ponti in ferro sul Tevere tra i quali il ponte in ferro a livelli sovrapposti, carrabile e pedonale. A tal proposito, ancora giovane, ebbe modo di interessarsi e conoscere Claude Louis Navier, l'architetto di alcuni ponti di Parigi, dal quale aveva ricevuto in omaggio una delle sue \"Livelle\". Ugualmente in ferro realizz\u00f2 la Cavallerizza Doria (opere pubblicate sulla monografia S.B.V.). Pu\u00f2 inquadrarsi in questo aspetto della sua architettura anche lo \"spostamento meccanico\" dell'abside di San Giovanni in Laterano, importante progetto di restauro e salvataggio dell'abside e del mosaico Costantiniano\nNumerosi altri lavori sarebbe arduo enumerare tra i quali il Teatro Sala Umberto,i due Collegi Americani, uno dei quali a piazza della Minerva al Panteon. il Palazzo della Dataria nei pressi del Quirinale e per Palazzo Colonna un restauro comprendente il nuovo prospetto sulla via quattro novembre. Inoltre numerosi sono suoi importanti progetti quali ad esempio la \"Spina di Borgo\" e il colonnato quadrangolare per la piazza San Giovanni di fronte alla Basilica. Importante il suo restauro della Basilica di San Fruttuoso con le Tombe Doria.\nCarlo Maria Busiri Vici (1856-1925).\nCarlo Maria Busiri Vici, figlio di Andrea, ingegnere e architetto, e di Bianca Vagnuzzi. Progett\u00f2 importanti opere a Roma, fra cui palazzo Giorgioli in via Cavour, il \"Palace Hotel\" in via Veneto, la chiesa di San Giuseppe a via Nomentana, il palazzo Busiri Vici, gi\u00e0 Pallavicini, con un portale del Vignola, in via Pinciana e la Villa Taverna in viale Rossini, oggi residenza dell'ambasciatore degli Stati Uniti d'America. Fu accademico di San Luca e dei Virtuosi al Pantheon.\nClemente Busiri Vici (1887-1965).\nFiglio di Carlo Maria e di Francesca Gigliesi (1863-1952), nato a Roma il 31 marzo 1887, ingegnere e architetto, Clemente Busiri Vici progett\u00f2 nell'arco della sua vita oltre trecento lavori, tra cui le neofuturista colonia marina \"XXVIII Ottobre\" di Cattolica (oggi nota come \"Navi\"), numerose scuole all'estero al Cairo e in Brasile e Romania, l'Ambasciata d'Italia a Londra; a Roma fu autore dell'Istituto Luce e del progetto urbanistico della zona della Bocca della Verit\u00e0. Suo \u00e8 il progetto delle chiese romane di San Roberto Bellarmino a piazza Ungheria (con la collaborazione del fratello Andrea), Sant'Ippolito, Santi Fabiano e Venanzio, San Saturnino; altre due sue chiese si trovano a San Felice Circeo: la Chiesa dell'Immacolata nella zona Mare e la Chiesa di San Felice all'interno del paese.\nProgett\u00f2 inoltre vari palazzi e palazzine, tra cui quello della Banca commerciale di piazza di Spagna e dell'Italcable a piazza San Silvestro, oltre all'edificio del Consorzio Agrario, oggi dell'Aviazione Civile a Castro Pretorio. \u00c8 da segnalare anche l'edificio costruito nel 1928 in via Paisiello 41, sempre a Roma. Numerose ville romane sono opera sua: Giorgina, Badoglio, Ferri, Grandi, Vigne nuove, la Vignarola, Sordi, Soraya ed altre ancora, alcune delle quali inserite nel catalogo della esposizione presso la Galleria di Arte Moderna di Bologna \"La Metafisica: gli Anni Venti \", a cura di Renato Barilli e Franco Solmi (1980).\nTra le sue realizzazioni, vi \u00e8 anche il piano di ricostruzione di Frascati, con numerosi centri di Case popolari e il centro IACP di Viale Spartaco a Roma, realizzato come capogruppo.\nNel 1930, diresse i lavori di restauro di Villa Incisa, a Roma.\nFu accademico di San Luca e dei Virtuosi al Pantheon, nonch\u00e9 architetto di \"Propaganda Fide\", per la quale realizz\u00f2 numerose opere. \nTra gli edifici che si distinguono per impronta innovativa si segnalano Villa Gualino a Torino (1928), progettata insieme al fratello Michele, e la colonia marina di Cattolica (1932-1937, oggi \"Le Navi\"), una delle poche opere di architettura di ispirazione futurista realizzate in Italia.\nMor\u00ec a Roma il 4 settembre 1965; i suoi funerali si celebrarono il 6 settembre nella chiesa di San Roberto Bellarmino.\nLe sue ultime opere, realizzate con il figlio Saverio, sono gli edifici di via Pietro Cavallini e di via Monte Zebio e il Collegio di Propaganda Fide di via di Torre Rossa a Roma. Altra opera fu l'Assisium realizzato dopo la sua morte.\nLa Fondazione CE.S.A.R. gli ha dedicato il numero 4 delle sue pubblicazioni tematiche di architettura nel luglio 2008. Nell'ottobre 2015, nella ricorrenza del cinquantesimo della sua morte \u00e8 stato redatto un Manifesto di sintesi della sua opera, con allegato curriculum.\nMichele Busiri Vici (1894-1981).\nNato a Roma il 2 maggio 1894, figlio di Carlo Maria, ingegnere e architetto, e di Francesca Gigliesi (Roma, 1863-1952), Michele Busiri Vici era noto come uno degli architetti della Costa Smeralda.\nAndrea Busiri Vici (1903-1989).\nNato a Roma il 1903, figlio di Carlo Maria, ingegnere e architetto, e di Francesca Gigliesi (Roma, 1863-1952), Andrea Busiri Vici fu un architetto e critico d'arte. Collabor\u00f2 nella chiesa romana di San Roberto Bellarmino a piazza Ungheria (autore principale il fratello Clemente) ed ebbe importanti riconoscimenti: fece parte dell'Accademia dei Virtuosi al Pantheon e dell'Accademia di San Luca, cavaliere della Legion d'onore, dell'Ordine del Santo Sepolcro e dell\"Ordre des lettres et des arts\". Inoltre ebbe la Medaglia d'oro ai benemeriti della cultura e dell'arte.\nSaverio Busiri Vici (1927-).\nFiglio di Clemente, \u00e8 architetto contemporaneo, innovatore, ha realizzato numerose opere spesso caratterizzate dal linguaggio del cemento armato. Architetto modernista, fu amico di Le Corbusier ed Alvar Aalto.\nTuttora attivo, ha realizzato numerose opere a Roma, tra cui la Chiesa della Visitazione, gli edifici polifunzionali di viale Jonio, il collegio universitario di S. Pietro a Mura Aurelie, la villa Ronconi in via Alessandro Magno e la Curia Generalizia di S. Vincenzo De Paolis in via dei Capasso, quale Architetto degli Osservatori Astronomici del Lazio realizza varie opere architettoniche e riesce a far approvare e realizzare un grande parco pubblico nello sperone sud di Monte Mario, che \u00e8 a salvaguardia dell'Osservatorio ma soprattutto protegge l'importante area dalle mire della avanzante speculazione edilizia. Inoltre, in qualit\u00e0 di architetto di \"Propaganda Fide\", ha realizzato restauri e numerose opere contemporanee, come ad esempio i singoli edifici dell'Auditorium, del Rettorato - Biblioteca e del Centro Congressi della Pontificia Universit\u00e0 Urbaniana; da ricordare sono altres\u00ec il piano di ampliamento della Universit\u00e0 la Sapienza e le sue numerose collaborazioni, come per il centro IACP di viale Spartaco, il centro residenziale di Pian Due Torri e dell'Elba, nonch\u00e9 numerosi suoi altri progetti, alcuni parzialmente realizzati, come il piano urbanistico della citt\u00e0 argentina di Viedma.\n\u00c8 accademico di San Luca, commendatore di S. Gregorio Magno ed \u00e8 stato presidente della Fondazione Catel, di cui oggi presidente onorario. Le sue opere ed i suoi scritti sono presenti in pubblicazioni nazionali e internazionali. Riguardo alla sua attivit\u00e0 sono state edite due monografie, nel 1974 (con una presentazione di Lara Vinca Masini) e nel 1995."}
{"id": "697010", "revid": "287204", "url": "https://it.wikipedia.org/wiki?curid=697010", "title": "Prefettura di Hyogo", "text": ""}
{"id": "697015", "revid": "767487", "url": "https://it.wikipedia.org/wiki?curid=697015", "title": "Premiers Sympt\u00f4mes", "text": "Premiers Sympt\u00f4mes, pubblicato prima nel 1997 e successivamente nel 1999, \u00e8 un album del gruppo musicale francese AIR.\nIl disco.\nQuesto album venne inizialmente pubblicato nel 1997 e conteneva 5 tracce, che erano i singoli fatti uscire dal gruppo (allora pressoch\u00e9 sconosciuto) tra il 1995 e il 1997. Nel 1999, a seguito del successo di \"Moon Safari\", la casa discografica decise di ripubblicare l'album, ma con due tracce in pi\u00f9.\nLe sonorit\u00e0 dell'album toccano principalmente il genere Ambient, ma, come caratteristica del gruppo, gli strumenti elettronici quali basso e sintetizzatore sono combinati a strumenti classici.\nTracce.\nTracce inserite nel 1999:"}
{"id": "697017", "revid": "1990325", "url": "https://it.wikipedia.org/wiki?curid=697017", "title": "Gonzaga-Nevers", "text": "Gonzaga-Nevers era la linea dinastica collaterale dei Gonzaga, ora estinta, iniziata in Francia da Ludovico Gonzaga, terzogenito di Federico II che, sposando nel 1565 Enrichetta di Nevers, ereditiera del ducato di Nevers e Rethel, divenne duca di Nevers e Rethel e proseguita con Carlo I di Nevers e Rethel (Parigi, 1580 \u2013 Mantova, 1637), figlio dei nobili precedenti.\nStoria.\nLudovico Gonzaga nacque a Mantova nel 1539 e, come terzo figlio del duca regnante Federico II Gonzaga, avrebbe avuto poche possibilit\u00e0 di ereditare il trono ducale. Cos\u00ec, a 10 anni, venne inviato a Parigi come erede del patrimonio di sua nonna, Anna d'Alen\u00e7on, vedova del marchese Guglielmo IX del Monferrato e, come suddito del re Enrico II di Francia, si arruol\u00f2 nell'esercito francese. Il 4 marzo 1565, naturalizzato francese, cambi\u00f2 il suo nome da Ludovico a Luigi e spos\u00f2 Enrichetta di Cl\u00e8ves, erede dei ducati di Nevers e Rethel, titoli che iniziarono da allora a utilizzare. I discendenti di questa coppia vennero designati come il ramo dei Gonzaga-Nevers di Casa Gonzaga.\nIl figlio maggiore di Luigi e di Enrietta, Carlo Gonzaga us\u00f2 il titolo francese di Duca onorario di Nevers, duca di Rethel, duca di Mayenne e principe d'Arches. Alla morte nel 1627 del cugino Vincenzo II Gonzaga, ultimo discendente della linea diretta dei Gonzaga, Carlo I, a seguito della Guerra di successione di Mantova e del Monferrato, subentr\u00f2 nel diritto di successione al Ducato di Mantova.\nDinastia (1627-1708).\nLa linea si estinse con Ferdinando Carlo di Gonzaga-Nevers nel 1708, morto senza figli legittimi e il Ducato di Mantova venne annesso al Ducato di Milano. Il padre di Ferdinando Carlo, Carlo II di Gonzaga-Nevers aveva peraltro gi\u00e0 ceduto al Cardinale Mazarino il Ducato di Nevers e Rethel."}
{"id": "697021", "revid": "1990325", "url": "https://it.wikipedia.org/wiki?curid=697021", "title": "Ludovico Gonzaga-Nevers", "text": "Biografia.\nGiovinezza.\nFiglio terzogenito di Federico II Gonzaga, duca di Mantova e marchese di Monferrato, e di Margherita Paleologo di Monferrato (deceduta nel 1566).\nSi rec\u00f2 a 10 anni a Parigi per prendere possesso dei beni che la nonna materna, Anna d'Alen\u00e7on, vedova di Guglielmo IX Paleologo, marchese del Monferrato, gli aveva lasciato in eredit\u00e0. Dal padre eredit\u00f2 la signoria di Solarolo ma la vendette alla Santa Sede nel 1574.\nEntrato nell'esercito di Enrico II di Francia, combatt\u00e9 nella Battaglia di San Quintino ove fu fatto prigioniero dagli spagnoli.\nMatrimonio.\nSpos\u00f2 quindi il 4 marzo 1565 Enrichetta di Cl\u00e9ves, erede della casata di Nevers e Rethel che la sposa gli port\u00f2 in dote, cosicch\u00e9 divenne Duca di Nevers e Rethel.\nIn Francia.\nConfidente di Caterina de' Medici, consorte del re Enrico II, fu uno degli organizzatori della Strage di San Bartolomeo, avvenuta nel 1572.\nFu dignitario e diplomatico dei re di Francia Enrico III ed Enrico IV.\nNel 1580 istitu\u00ec l'Ordine cavallaresco del Cordone Giallo in occasione della nascita del primogenito Carlo I, venne dallo stesso riconfermato nel 1599 in occasione del matrimonio con Caterina di Lorena. Fece da padrino a Francesco IV Gonzaga il giorno del suo battesimo, in rappresentanza agli altri due padrini Filippo II di Spagna e Enrico III di Francia.\nDa Ludovico ebbe origine il ramo dei Gonzaga di Nevers.\nPriorato di Sion.\nLudovico Gonzaga \u00e8 stato indicato come il 15\u00aa Gran Maestro (dal 1575 al 1595) del leggendario Priorato di Sion, secondo la prima lista compilata da Pierre Plantard.\nDiscendenza.\nLudovico ed Enrichetta ebbero cinque figli:"}
{"id": "697022", "revid": "1745361", "url": "https://it.wikipedia.org/wiki?curid=697022", "title": "Lamorak", "text": "Ser Lamorak (o Lamerake, o Lamorat, o simili) \u00e8 uno dei cavalieri della Tavola rotonda di Re Art\u00f9. Figlio di re Pellinore e fratello di Tor, Aglovale, Percival, Dindrane e a volte di altri. Compare per la prima volta nel ciclo post-vulgata e nella \"Morte di Art\u00f9\" di Thomas Malory.\nIl padre di Lamorak, re Pellinore di Listenoise, fu uno dei primi alleati di Art\u00f9 Pendragon e combatt\u00e9 al suo fianco contro i sovrani britannici minori che si rifiutavano di sottomettersi a lui. Fra questi c'era re Lot di Lothian e Orkney, marito di una sorellastra di Art\u00f9, che fu ucciso da Pellinore nella battaglia di Tarabel. Ci\u00f2 dette inizio ad una sanguinosa faida tra le famiglie di Pellinore e quella di Lot, che divise la Tavola Rotonda, visto che sia Pellinore che i suoi figli, che i figli di Lot divennero cavalieri della Tavola Rotonda. Re Art\u00f9 tent\u00f2 invano di mediare una tregua. Dieci anni dopo l'uccisione di Lot, i suoi figli Galvano e Gaheris lo vendicarono uccidendo Pellinore in duello. Ser Lamorak, a dispetto della faida, ebbe una relazione con la vedova di Lot, Morgause; colti in flagrante da Gaheris, Morgause venne da lui decapitata nel sonno (in alcune versioni \u00e8 Agravaine, un altro figlio di Lot e Morgause, ad ucciderla). I figli di Lot si accordarono poi per eliminare anche Lamorak e lo fronteggiarono in quattro (Galvano, Gaheris, Agravaine e Mordred, mentre Gareth, il pi\u00f9 umile dei fratelli, si rifiut\u00f2 di prendere parte ad uno scontro cos\u00ec sleale): Lamorak tenne loro testa e venne quindi pugnalato alla schiena da Mordred. Un cugino di ser Lamorak, ser Pinel il Selvaggio, cerc\u00f2 di vendicarlo, avvelenando una mela in una fruttiera, dalla quale era solito servirsi Galvano. Ma per errore l'ignara regina Ginevra prese la mela e la offr\u00ec ad un altro cavaliere, il pi\u00f9 giovane di tutta la Tavola rotonda, indicato da molte fonti come il figlio del lord di Karen. Ser Mador de la Porte, cugino del morto, accus\u00f2 Ginevra di assassinio, ma fu sconfitto in singolare tenzone da Lancillotto e la regina proclamata innocente. Ser Pinel, additato come vero colpevole, fu costretto a fuggire da Camelot.\nLamorak era rinomato per la sua forza e il suo temperamento fiero. Secondo alcune tradizioni era il terzo miglior cavaliere di Art\u00f9 dopo Lancillotto e Tristano, aggiungendo che non \u00e8 mai sconfitto n\u00e9 dall'uno n\u00e9 dall'altro, ma i loro scontri diretti terminano per accordo in parit\u00e0. Egli, tuttavia ha un ruolo secondario nel ciclo arturiano."}
{"id": "697023", "revid": "125770680", "url": "https://it.wikipedia.org/wiki?curid=697023", "title": "Carlo I di Gonzaga-Nevers", "text": "Biografia.\nEra figlio del principe mantovano Ludovico Gonzaga-Nevers (Mantova, 1539 \u2013 Nesle, 1595) e della nobildonna francese Enrichetta di Cl\u00e9ves, \"suo jure\" duchessa di Nevers e Rethel.\nFu il fondatore all'et\u00e0 di 26 anni di Charleville (\"citt\u00e0 di Carlo\") nel nord-est della Francia sulle sue terre di Rethel (1606) e che diventer\u00e0 capitale del suo principato. Nel 1624 fond\u00f2 l\"Ordine della Milizia Cristiana\", il cui scopo era di alleare i principi europei per indire una crociata contro i Turchi.\nAlla morte (1627) del cugino Vincenzo II Gonzaga, ultimo discendente della linea diretta dei Gonzaga, subentr\u00f2 nel diritto di successione al Ducato di Mantova incontrando l'opposizione del Duca di Savoia Carlo Emanuele I, che aveva le sue mire sul Marchesato del Monferrato, e soprattutto della Spagna e dell'impero, che non gradivano una presenza filo-francese alle porte del Ducato di Milano. Nel 1628 Ferdinando II invi\u00f2 in Italia il suo commissario, il conte Giovanni di Nassau, intimando a Carlo I di consegnare i suoi Stati all'imperatore, finch\u00e9 non fosse deciso a chi spettasse l'infeudazione.\nGuerra di successione di Mantova e del Monferrato.\nScoppi\u00f2 la guerra di successione di Mantova e del Monferrato. Carlo contava sull'appoggio del re di Francia Luigi XIII, che per\u00f2 non intervenne militarmente in suo aiuto quando l'imperatore Ferdinando II invi\u00f2 nel 1629 un esercito di lanzichenecchi ad assediare Mantova, guidati dal generale Johann von Aldringen e da Mattia Galasso. L'assedio dur\u00f2 fino al luglio del 1630 ed alla fine la citt\u00e0, preda della fame e della peste che procur\u00f2 25.000 morti, cedette, e venne brutalmente saccheggiata dagli imperiali.\nLe successive azioni diplomatiche permisero a Carlo (che era riparato col figlio e la nuora entro il confine dello stato pontificio), di rientrare nel ducato, ormai allo stremo delle forze, nel 1631, e di insediarsi finalmente al governo, pur facendo diverse concessioni territoriali ai Savoia e ai Gonzaga di Guastalla. La corte mantovana, come il resto del ducato, era talmente devastata e spoglia che la famiglia ducale dovette ricevere l'aiuto delle altre corti italiane, in special modo dalla Repubblica di Venezia, per dotarsi dei mezzi di prima necessit\u00e0.\nNei successivi anni Carlo oper\u00f2 per la ripresa economica del ducato, lasciando un buon ricordo della sua opera. Fu per\u00f2 obbligato dalla disastrosa situazione economica a completare la vendita della collezione d'arte gonzaghesca, gi\u00e0 avviata dal suo predecessore Vincenzo II.\nCarlo mor\u00ec lasciando il governo al nipote in linea diretta Carlo II (i suoi figli maschi erano premorti al padre), sotto la reggenza della madre Maria Gonzaga e fu tumulato nella Basilica di Santa Barbara.\nDiscendenza.\nCarlo I spos\u00f2 il 1\u00ba febbraio 1599 a Soissons Caterina di Lorena (1585 \u2013 1618), dalla quale ebbe sei figli:"}
{"id": "697024", "revid": "287204", "url": "https://it.wikipedia.org/wiki?curid=697024", "title": "Premiers Symptomes", "text": ""}
{"id": "697025", "revid": "339392", "url": "https://it.wikipedia.org/wiki?curid=697025", "title": "Cansei de ser sexy", "text": ""}
{"id": "697026", "revid": "123027854", "url": "https://it.wikipedia.org/wiki?curid=697026", "title": "Processione dei misteri di Trapani", "text": "La processione dei Misteri \u00e8 una processione religiosa che si svolge a Trapani dal Venerd\u00ec al Sabato santo, da oltre 400 anni. L'origine \u00e8 spagnola e, infatti, ha analogie importanti con le celebrazioni andaluse.\nManifestazione nota anche oltre i confini della Sicilia.\nLa processione, composta da 20 Gruppi Sacri, ha inizio alle 14 del Venerd\u00ec santo per concludersi, oltre ventiquattro ore dopo, con una pausa notturna, il Sabato santo.\nLa processione che - oggigiorno - parte dalla Chiesa delle Anime del Purgatorio, percorre le principali vie cittadine. Essa rappresenta una ricostruzione della \"Via Crucis\".\nStoria.\nA Trapani, nel periodo della dominazione spagnola, fu la \"Confraternita del Preziosissimo Sangue di Cristo\" (oggi Confraternita di San Michele Arcangelo), che nei primi anni del XVII secolo provvide alla costruzione dei primi gruppi statuari, affidando tale incarico agli artisti trapanesi.\nDal 1539 al 1582 la Confraternita di San Michele ebbe sede nell'edificio annesso alla chiesa di San Michele, sino a quando non dovette cedere, su decisione del Senato cittadino, tale edificio ai padri Gesuiti che erano giunti a Trapani nel 1561\nla Confraternita ide\u00f2 e organizz\u00f2 le \" scinnute \" nei Venerd\u00ec quaresimali nella Chiesa di San Michele Arcangelo. \nIl 26 dicembre 1974 vennero rinnovate le norme dello Statuto-Regolamento con l\u2019approvazione da parte del vescovo Mons. Ricceri, (auspice l\u2019avv. Mario Serraino, ex sindaco di Trapani). \nNel 2020 vescovo e sindaco di Trapani hanno deciso l'annullamento della processione, a causa della pandemia del Covid-19, evento che non accadeva dalla seconda guerra mondiale.\nConfraternita del Sangue Preziosissimo di Cristo Confraternita di San Michele Arcangelo.\nLa Confraternita del Sangue Preziosissimo di Cristo aveva introdotto l\u2019usanza di rievocare le scene della Passione di Ges\u00f9; \nl\u2019unione con la Confraternita di San Michele Arcangelo avvenne nell\u2019anno 1646; \nla fusione (\u201cSocietatis Pretiosissimi San/guinis Christi ac Misteriorum eiusdem ac etiam/Sancti Michaelis Archangeli in una reducte...\") comportava l\u2019adozione di un nuovo vestimento nelle cerimonie ufficiali: un sacco di tela di colore rosso con mantello e visiera bianca (1649).\ndopo la fusione i due Sodalizi assunsero la denominazione ufficiale di: \"Venerabilis et devota Societas Pretiosissimi Sanguinis Christi et Sancti Michaelis Archangeli\"\nI \"Misteri\".\nI \"Misteri\" sono la rappresentazione artistica della morte e passione di Cristo, in totale sono 20 gruppi sacri, di cui due simulacri di Ges\u00f9 Morto nel sepolcro e di Maria Addolorata. Tra gli artisti trapanesi che si cimentarono con queste rappresentazioni si ricordano Mario Ciotta, Baldassare Pisciotta, Antonio, Francesco e Domenico Nolfo, Giuseppe Milanti e Giacomo Tartaglia.\nFurono concessi in affidamento, tramite atti notarili, dalla \"Confraternita di San Michele Arcangelo\" (che istitu\u00ec il rito) alle maestranze locali, con l'impegno di curarne l'allestimento, la vigilanza e l'uscita in processione il Venerd\u00ec Santo.\nDiverse sono le usanze proprie della processione.\nAnzitutto i gruppi vengono ancora trasportati a spalla dai \"Massari\" con un movimento del tutto caratteristico, se non unico della processione dei misteri trapanesi: l'\"annacata\" (siciliano, litt. cullare da \"naca\", culla). La \"vara\", quindi, cos\u00ec si chiama l'insieme della struttura che comprende anche il gruppo scultoreo, viene fatta oscillare dai portatori a destra e a sinistra mentre il gruppo procede in avanti lentamente (tre passi avanti, due indietro). Questo movimento viene tuttora utilizzato dai portatori per alleggerire il peso della fatica e per seguire il ritmo scandito dalle note delle marce funebri, quasi a voler far assumere al gruppo sembianze di movimento. Al momento del rientro della processione in chiesa l\"'annacata\" di ogni gruppo assume un particolare significato: prima che ogni gruppo varchi definitivamente il portone della chiesa, le \"annacate\" si enfatizzano e si allungano, il tutto quasi rendere pi\u00f9 straziante e patetico il rientro della processione.\nAltro elemento che caratterizza la processione dei Misteri trapanesi \u00e8 la \"ciaccula\", un vero e proprio strumento musicale a percussione che detta e svanisce i tempi della processione. \u00c8 uno strumento molto simile alla \"casta\u00f1uela\" delle processioni spagnole ed infatti vengono entrambi considerati affini alle famose nacchere, d'altronde i Misteri trapanesi nascono proprio sotto la dominazione spagnola della Sicilia. Utilizzare la ciaccola \u00e8 prerogativa del capo dei massari, i portatori a spalla, il cosiddetto \u201ccaporale\u201d o di altro esponente di spicco del ceto. Il \u201ccaporale \u201cpercuotendo la ciaccola impartisce i comandi attraverso i quali il gruppo diene sollevato o abbassato. Per la cosiddetta \"aisata\" (siciliano, litt. alzata) viene battuto un primo colpo di \"ciaccula\" per segnalare ai massari di posizionarsi sotto le aste e un secondo colpo invece per dare il via al movimento del gruppo.\nAltra tradizione \u00e8, poi, quella dell\"'attunniata\" o \"vutata\" (siciliano, litt. girata), ossia il movimento che i massari compiono col gruppo girandolo nella direzione di una persona nota, di un'attivit\u00e0 commerciale legata ai ceti che curano il gruppo durante il tragitto della processione. La \"vara\", quindi, durante la processione viene girata verso il prescelto o la prescelta quasi come un saluto o un ringraziamento per una qualche offerta ricevuta, la \"picaccia\".\nMaestranze.\nLe Maestranze (termine etimologico \"moltitudine di mastri\" ovvero \"Maestri d'arti manuali\") fanno parte della processione fin dall'inizio (1612, primo atto notarile che ne testimonia l'esistenza), da quando la Confraternita di San Michele Arcangelo affid\u00f2 alle singole categorie con degli atti di concessione la cura dei Gruppi Sacri in occasione del Venerd\u00ec santo di Trapani.\nLe Maestranze avevano l'obbligo di partecipare alla Processione sotto la diretta partecipazione o supervisione del Senato grazie al quale, come afferma Burgio, la processione raggiunse \"tale stato di bellezza e di convenienza che gi\u00e0 si rende l'ammirazione degli esteri e il compiacimento dei paesani\". \nLa competente Confraternita invitava il Senato ad emanare il Bando di partecipazione a carico delle maestranze inadempienti [v. sotto]\nAttorno all'800 non furono pi\u00f9 le maestranze a portare in spalla il Gruppo come tradizione e devozione voleva, ma affidarono questo oneroso compito ai \"Massari\".\nA ciascuna di esse si concesse \u00abin uso\u00bb un \"mistere\" mediante la stipula di atti notarili rogati fra il 1612 (da notare l'antichissima data vicinissima all'inizio) e il 1782, nel cui contenuto emergeva il diritto-dovere di condurre il proprio gruppo in processione, di abbellirlo a proprio \"piacimento\", di intervenire loro stesse alla suddetta ecc., il che era veramente importante come dimostra il bando promulgato dal Senato di Trapani il 10 aprile 1727 riportato integralmente (il primo bando del senato trapanese risale al 1696):\nLe Maestranze (cio\u00e8 le Corporazioni di arti e mestieri) sono state abolite nel 1821 dopo le insurrezioni in Sicilia: pertanto non esistono pi\u00f9 n\u00e9 i Consolati n\u00e9 i cosiddetti \"Consoli\" della Maestranza dopo la loro soppressione nel 1821.\nCon la scomparsa delle Corporazioni artigiane i \"ceti\" (categorie, mestieri) succedettero alla cura.\nDescrizione dei Gruppi statuari.\nLe 20 vare dei Gruppi statuari dei misteri sono suddivise in 18 gruppi e due simulacri (il Sepolcro con il Cristo morto e l'Addolorata), che rappresentano le varie stazioni della Via crucis\nGli altri riti.\nIl periodo della Quaresima \u00e8 scandito dalle \"Scinnute\" (discese), un rito risalente al 1600.\nNei sei venerd\u00ec quaresimali, anticamente, i relativi gruppi statuari collocati dentro le nicchie - nell'oratorio retrostante/attiguo alla Chiesa di San Michele venivano spostati fin dentro la chiesa medesima per la pia pratica dei Venerd\u00ec di Quaresima e consisteva nell'esposizione del Santissimo per tutta la giornata del Venerd\u00ec (assieme con il Sacro Gruppo). \nNel dopoguerra il rito \u00e8 stato modificato, e nella chiesa del Purgatorio ogni venerdi quaresimale vengono spostati uno o pi\u00f9 Gruppi statuari, addobbati da fiori e argenti, al centro della navata centrale della chiesa dove viene celebrata la Messa presieduta dal vescovo, mentre nella piazza antistante, prima e dopo la celebrazione, una banda musicale intona il caratteristico repertorio strumentale di marce funebri..\nLa Settimana Santa trapanese si apre il Marted\u00ec Santo con la Processione della Madonna della Piet\u00e0, detta popolarmente \u201cdei Massari\u201d. Si tratta di una \u201cvara\u201d di stile neoclassico con incastonato un dipinto omonimo, risalente al XVI secolo.\nIl Mercoled\u00ec Santo ha luogo la processione della \"Madre Piet\u00e0 del Popolo\". La vara \u00e8 composta da un simulacro costituito da due dipinti incastonati e contrapposti, uno raffigurante il volto della Madonna, l\u2019altro quello del Cristo. Curata anticamente dalla Compagnia di Sant\u2019Anna, dalla chiesa Maria S.S. Addolorata percorre le vie del centro storico.\nLa \"discesa di Cristo dalla Croce\" si tiene nella Chiesa di Santa Maria del Ges\u00f9 nel primo pomeriggio del Venerd\u00ec santo, sebbene modificata nella scena rispetto agli ultimi anni. Una statua del Cristo crocefisso viene tolta dalla Croce e in una chiesa buia viene portato in processione.\nLa domenica di Pasqua la statua del Cristo risorto, dalla chiesa del Purgatorio, raggiunge in processione la cattedrale dove viene celebrato il solenne pontificale della mattina di Pasqua."}
{"id": "697027", "revid": "49022", "url": "https://it.wikipedia.org/wiki?curid=697027", "title": "Lot di Lothian", "text": ""}
{"id": "697028", "revid": "1272592", "url": "https://it.wikipedia.org/wiki?curid=697028", "title": "Pashtun", "text": "I pashtun (anche pathan, afghani o afgani) sono un gruppo etnico-linguistico indoeuropeo che abita in prevalenza l'Afghanistan orientale e meridionale e il Pakistan occidentale, nella regione del Pashtunistan.\nI pashtun parlano la lingua pashtu e seguono un codice religioso di onore e cultura indigeno e pre-islamico, il Pashtunwali, integrato nella religione islamica.\nStoria.\nI pashtun hanno vissuto una storia turbolenta attraverso i vari secoli, durante i quali raramente sono stati uniti politicamente.\nLe prodezze militari dei pashtun erano rinomate ai tempi dell'invasione di Alessandro Magno nel IV secolo a.C.\nLa loro \"storia contemporanea\" comincia con l'impero Durrani nel 1747.\nI pashtun sono stati uno dei pochi gruppi etnici che riuscirono a contrastare l'imperialismo britannico durante il XIX secolo, con Abdul Ghaffar Khan, soprannominato il \"Gandhi musulmano\", fondatore del primo esercito nonviolento della storia: i Khudai Khidmatgar.\nSvolsero un ruolo chiave durante l'Invasione sovietica dell'Afghanistan (1979\u201389), dopo la quale molti di loro diventarono mujaheddin.\nI pashtun guadagnarono l'attenzione di tutto il mondo con l'ascesa e la sconfitta dei talebani, poich\u00e9 erano la componente etnica principale nel movimento. I pashtun oggi svolgono un'azione prominente nella ricostruzione dell'Afghanistan, dove sono il pi\u00f9 grande gruppo etnico, e rappresentano un'importante comunit\u00e0 in Pakistan, dove sono il secondo gruppo etnico per dimensioni.\nPopolazione.\nLa popolazione totale del gruppo \u00e8 stimata in circa 40 milioni, ma un conteggio esatto rimane poco affidabile per la natura nomade di molte trib\u00f9, la pratica di isolamento delle donne e le lacune nei censimenti ufficiali tenuti in Afghanistan dal 1979.\nDemografia.\nLa grande maggioranza dei pashtun si trova nell'area tra il Pakistan occidentale (Pakhtunkhwa) e l'Afghanistan sudorientale. Altre comunit\u00e0 pashtun vivono nei Territori del Nord nell'Azad Kashmir e a Karachi, cos\u00ec come in tutto l'Afghanistan.\nCi sono delle comunit\u00e0 minori in Iran ed in India, nonch\u00e9 una grande comunit\u00e0 di lavoratori emigrati nei paesi della penisola arabica.\nImportanti centri metropolitani della cultura pashtun includono Pesh\u0101war e Kandah\u0101r, oltre a Quetta e Kabul, che sono citt\u00e0 etnicamente molto differenti, ma con una maggioranza di popolazione pashtun.\nReligione.\nI Pashtun seguono la versione pi\u00f9 antica dell'Islam sunnita che viene espressa dal \"madhhab\" hanafita \u2013 una scuola giuridica tra le pi\u00f9 liberali dell'Islam. La Shar\u012b\u02bfa e il Pashtunwali coesistono, . Tradizionalmente gli ulema e gli imam sono subordinati ai capi trib\u00f9 e non hanno potere politico.\nTuttavia, negli anni settanta e ottanta i mullah sono stati armati e finanziati dalle potenze esterne che volevano cacciare i Sovietici dall'Afghanistan. Tra essi si ricordano i Talebani."}
{"id": "697032", "revid": "22356", "url": "https://it.wikipedia.org/wiki?curid=697032", "title": "Gaviella", "text": ""}
{"id": "697034", "revid": "768068", "url": "https://it.wikipedia.org/wiki?curid=697034", "title": "Djebnetjer", "text": "Djebnetjer \u00e8 una citt\u00e0 egizia detta anche Sebennito dal greco Sebennytos e che fu il capoluogo del 12\u00ba distretto del Basso Egitto.\nLa localit\u00e0, che corrisponde alla moderna citt\u00e0 di Samannud, si trova sul ramo di Damietta del Nilo.\n\u00c8 ricordata come la citt\u00e0 natale di Manetone, oltre che come capitale d'Egitto durante la XXX dinastia detta \"sebennitica\".\nNectanebo I fu principe di Djebnetjer verso la fine della XXIX dinastia e ne riusc\u00ec a deporre l'ultimo sovrano Neferite II, salendo quindi al trono d'Egitto e fondando la XXX dinastia. In seguito, secondo Manetone, fu da questa localit\u00e0 che Nectanebo I inizi\u00f2 la sua campagna per difendere i confini orientali dalla minaccia persiana.\nDivinit\u00e0 principale di Djebnetjer fu Onuris, che in epoca tolemaica venne associato al dio greco della guerra Ares, e che possedeva nella citt\u00e0 un tempio eretto da Nectanebo I e decorato da Nectanebo II.\nNel sito, a nord di Djebnetjer, si trova anche un Iseum ancora da esplorare in maniera sistematica."}
{"id": "697036", "revid": "964", "url": "https://it.wikipedia.org/wiki?curid=697036", "title": "Sebennytos", "text": ""}
{"id": "697069", "revid": "345405", "url": "https://it.wikipedia.org/wiki?curid=697069", "title": "Andrea Mantegna", "text": "Si form\u00f2 nella bottega padovana dello Squarcione, dove matur\u00f2 il gusto per la citazione archeologica; venne a contatto con le novit\u00e0 dei toscani di passaggio in citt\u00e0 quali Filippo Lippi, Paolo Uccello, Andrea del Castagno e, soprattutto, Donatello, dai quali impar\u00f2 una precisa applicazione della prospettiva. Mantegna si distinse infatti per la perfetta impaginazione spaziale, il gusto per il disegno nettamente delineato e per la forma monumentale delle figure.\nIl contatto con le opere di Piero della Francesca, avvenuto a Ferrara, marc\u00f2 ancora di pi\u00f9 i suoi risultati sullo studio prospettico tanto da raggiungere livelli \"illusionistici\", che saranno tipici di tutta la pittura nord-italiana. Sempre a Ferrara, pot\u00e9 conoscere il patetismo delle opere di Rogier van der Weyden rintracciabile nella sua pittura devozionale; attraverso la conoscenza delle opere di Giovanni Bellini, di cui spos\u00f2 la sorella Nicolosia, le forme dei suoi personaggi si addolcirono, senza perdere monumentalit\u00e0, e vennero inserite in scenografie pi\u00f9 ariose. Costante in tutta la sua produzione fu il dialogo con la statuaria, sia coeva sia classica. Mantegna fu il primo grande \"classicista\" della pittura. La sua arte pu\u00f2 essere definita un rilevante esempio di \"classicismo archeologico\".\nBiografia.\nOrigini.\nAndrea Mantegna nacque nel 1431 da Biagio, falegname. Luogo di nascita \u00e8 Isola di Carturo (oggi denominata Isola Mantegna), un borgo nei pressi di Padova, ma che all'epoca era sotto il contado vicentino. Le poche notizie sulle sue origini le definiscono \"d'umilissima stirpe\". Da giovanissimo si sa che Andrea fece il guardiano di bestiame nella campagna attorno al suo paese.\nFormazione a Padova.\nGiovanissimo, gi\u00e0 nel 1441 \u00e8 citato nei documenti padovani come apprendista e figlio adottivo dello Squarcione; verso il 1442 si iscrive alla fraglia padovana dei pittori, con l'appellativo di \"fiiulo\" (figlio) di Squarcione. Il trasferimento venne sicuramente facilitato dalla presenza in citt\u00e0 di Tommaso Mantegna, fratello maggiore di Andrea, che aveva fatto una discreta fortuna come sarto, e abitava nella contrada Santa Lucia, dove visse anche Andrea. Successivamente il pittore inizi\u00f2 ad abitare presso la bottega di Squarcione, lavorando esclusivamente per il padre adottivo, che con l'espediente dell'\"affiliazione\" era solito garantirsi una manodopera fedele e a basso costo.\nSecondo i contratti stipulati da Squarcione con i suoi allievi, nella sua bottega si impegnava a insegnare: costruzione prospettica, presentazione di modelli, composizione di personaggi e oggetti, proporzionamento della figura umana, e altro. Probabilmente il suo metodo d'insegnamento consisteva nel far copiare frammenti antichi, disegni e quadri di varie parti d'Italia soprattutto toscani e romani, raccolti nella sua collezione, come dice il Vasari nella vita del Mantegna: \u00ablo esercit\u00f2 assai [a Mantegna] in cose di gesso formate da statue antiche, et in quadri di pitture, che in tela si fece venire di diversi luoghi, e particolarmente di Toscana e di Roma\u00bb. Di questa collezione non si sa niente, ma si pu\u00f2 presumere che ne facessero parte medaglie, statuette, iscrizioni antiche, calchi in gesso e qualche pezzo di statue forse direttamente dalla Grecia (dove il maestro si era forse recato di persona negli anni venti), tutte opere frammentarie che venivano prese singolarmente per il loro vigore, decontestualizzandole e riaccostandole arbitrariamente.\nA Padova Mantegna trov\u00f2 inoltre un vivace clima umanistico e pot\u00e9 ricevere un'educazione classica, che arricch\u00ec con l'osservazione diretta di opere classiche, delle opere padovane di Donatello (in citt\u00e0 dal 1443 al 1453) e la pratica del disegno con influssi fiorentini (tratto deciso e sicuro) e tedeschi (tendenza alla rappresentazione scultorea). La sensibilit\u00e0 verso il mondo classico e il gusto antiquario divennero presto una delle componenti fondamentali del suo linguaggio artistico, che si port\u00f2 dietro durante tutta la carriera.\nNel 1447 visit\u00f2 Venezia con lo Squarcione.\nL'indipendenza.\nLa permanenza di Mantegna presso la bottega dello Squarcione dur\u00f2 sei anni. Nel 1448 si liber\u00f2 definitivamente della tutela del padre adottivo, intentando anche una causa contro di lui, per avere un risarcimento in denaro per le opere eseguite per conto del maestro.\nIn quello stesso anno si dedic\u00f2 a una prima opera indipendente: la pala, andata distrutta nel XVII secolo, destinata all'altare maggiore della chiesa di Santa Sofia. Si trattava di una \"Madonna col Bambino\" in sacra conversazione tra santi, probabilmente ispirata all'altare della basilica del Santo di Donatello. Di quei primi anni ci \u00e8 pervenuto un \"San Marco\", firmato e datato 1448, e un \"San Girolamo\", del quale restano anche alcuni studi su carta.\nLa Cappella Ovetari, prima fase.\nSempre del 1448 \u00e8 la firma del contratto da parte del fratello Tommaso Mantegna, quale tutore di Andrea ancora \"minorenne\", per la decorazione della cappella della famiglia Ovetari nella chiesa degli Eremitani a Padova. L'opera, in parte distrutta durante la seconda guerra mondiale, era affidata a un \"team\" eterogeneo di pittori, dove gradualmente spicc\u00f2 la personalit\u00e0 di Mantegna, capace anche di affinare la propria tecnica.\nMantegna inizi\u00f2 a dipingere dagli spicchi del catino absidale, dove lasci\u00f2 tre figure di santi, ispirati a quelli di Andrea del Castagno nella chiesa veneziana di San Zaccaria. In seguito si dedic\u00f2 probabilmente alla lunetta della parete sinistra, con la \"Vocazione dei santi Giacomo e Giovanni\" e la \"Predica di san Giacomo\", completati entro il 1450, per poi passare al registro mediano. Nella lunetta la prospettiva mostrava ancora qualche incertezza, mentre nelle due scene sottostanti essa appare invece ormai ben dominata. Il punto di vista, centrale nel registro superiore, \u00e8 pi\u00f9 abbassato nelle scene sottostanti e unifica lo spazio dei due episodi, con il punto di fuga di entrambe le scene impostato sul pilastrino centrale dipinto. Aumentano nelle scene successive gli elementi tratti dall'antico, come il maestoso arco trionfale che occupa due terzi del \"Giudizio\", a cui vanno aggiunti medaglioni, pilastri, rilievi figurati e iscrizioni in lettere capitali, derivati probabilmente dall'esempio degli album di disegni di Jacopo Bellini, il padre di Gentile e Giovanni. Le armature, i costumi e le architetture classiche, a differenza dei pittori \"squarcioneschi\", non erano semplici decorazioni di sapore erudito, ma concorrevano a fornire una vera e propria ricostruzione storica degli eventi. L'intenzione di ricreare la monumentalit\u00e0 del mondo antico arriva a dare alle figure umane una certa rigidit\u00e0, che le faceva apparire come statue.\nNel 1449 sorsero i primi contrasti tra Mantegna e Nicol\u00f2 Pizzolo, con il primo citato in giudizio dal secondo a causa delle continue interferenze nell'esecuzione della pala della cappella. Ci\u00f2 comport\u00f2 una redistribuzione da parte dei committenti del lavoro tra gli artisti. Probabilmente per questi contrasti Mantegna sospese il suo lavoro e visit\u00f2 Ferrara. In ogni caso il cantiere si arrest\u00f2 nel 1451 per mancanza di fondi.\nA Ferrara.\nL'impegno nella cappella Ovetari non impediva al pittore di accettare anche altri incarichi, cos\u00ec nel maggio 1449, approfittando di una fase di stallo, si rec\u00f2 a Ferrara, al servizio di Leonello d'Este.\nQui realizz\u00f2 un'opera perduta consistente in un doppio ritratto, magari un dittico, raffigurante da un lato Leonello e dall'altro il suo camerlengo Folco di Villafora. Non \u00e8 certo quanto tempo il pittore si trattenne alla corte ferrarese, comunque \u00e8 indiscusso che qui ebbe modo di vedere i dipinti di Piero della Francesca e dei fiamminghi che il duca collezionava. Forse incontr\u00f2 lo stesso Rogier van der Weyden, che lo stesso anno si trovava in Italia, fermandosi anche nella corte estense.\nNel 1450-1451 Mantegna torn\u00f2 a Ferrara, al servizio di Borso d'Este, per il quale dipinse un\"Adorazione dei pastori\", dove si coglie gi\u00e0 una maggiore attenzione alla resa naturalistica della realt\u00e0 derivata dall'esempio fiammingo.\nLa cappella Ovetari, seconda fase.\nIl 21 luglio 1452 Mantegna termin\u00f2 a Padova la lunetta per il portale maggiore della basilica del Santo con il Monogramma di Cristo tra i santi Antonio di Padova e Bernardino, oggi conservata al Museo antoniano. In quest'opera speriment\u00f2 per la prima volta gli scorci da sott'in su che applic\u00f2 poi nei restanti affreschi agli Eremitani.\nI lavori alla cappella Ovetari furono ripresi nel novembre 1453 e conclusi nel 1457. In questa seconda fase fu protagonista solo Mantegna, anche per la morte di Nicol\u00f2 Pizzolo (1453), che complet\u00f2 le \"Storie di san Giacomo\", affresc\u00f2 la parete centrale con l\"Assunzione della Vergine\" e infine si dedic\u00f2 al completamento del registro inferiore delle \"Storie di san Cristoforo\", iniziate da Bono da Ferrara e da Ansuino da Forl\u00ec, dove realizz\u00f2 due scene unificate: il \"Martirio e trasporto del corpo decapitato di san Cristoforo\", le pi\u00f9 ambiziose dell'intero ciclo. Discusso risulta il rapporto con Ansuino, che, se per alcuni sarebbe stato influenzato dal Mantegna, per altri ne sarebbe stato piuttosto un precursore.\nNel 1457 Imperatrice Ovetari intent\u00f2 una causa contro Mantegna poich\u00e9 nell'affresco dell\"Assunzione\" aveva dipinto solo otto apostoli invece di dodici. Vennero chiamati a dare un parere i pittori Pietro da Milano e Giovanni Storlato che giustificarono la scelta di Mantegna per la mancanza di spazio.\nPi\u00f9 sciolto rispetto alle \"Storie di san Giacomo\" appare l'episodio del \"Martirio di san Cristoforo\", immediatamente successivo, dove le architetture hanno gi\u00e0 acquistato quel tratto illusionistico che fu una delle caratteristiche base di tutta la produzione di Mantegna. Nella parete sembra infatti aprirsi una loggia, dove \u00e8 ambientata la scena di martirio, con un'impostazione pi\u00f9 ariosa ed edifici tratti non solo dal mondo classico. Le figure, tratte anche dall'osservazione quotidiana, sono pi\u00f9 sciolte e psicologicamente individuate, con forme pi\u00f9 morbide, che suggeriscono l'influenza della pittura veneziana, in particolare di Giovanni Bellini, del quale dopotutto Mantegna spos\u00f2 la sorella Nicolosia nel 1454.\nPolittico di San Luca.\nDurante i nove anni del lavoro alla Cappella Ovetari si and\u00f2 delineando lo stile inconfondibile di Mantegna, rendendolo immediatamente celebre e facendone uno degli artisti pi\u00f9 apprezzati della sua epoca. Nonostante l'impegno agli Eremitani, in quegli anni Mantegna sottintese anche ad altre commissioni, anche di notevole impegno.\nDel 1453-1454 \u00e8 il \"Polittico di San Luca\" per la cappella di San Luca nella basilica di Santa Giustina a Padova, ora alla pinacoteca di Brera. Il polittico \u00e8 composto da dodici scomparti organizzati su due registri.\nNella pala si trovano fusi elementi arcaici, come il fondo oro e le diverse proporzioni tra le figure, ed elementi innovativi, come l'unificazione spaziale prospettica nel gradino in marmi policromi che fa da base ai santi del registro inferiore e la veduta scorciata dal basso dei personaggi del registro superiore, estremamente solidi e monumentali, che con la cornice originale (perduta) dovevano dare l'idea di affacciarsi da una loggia ad arcate, posta in alto rispetto al punto di vista dello spettatore. Le figure hanno contorni nitidi, evidenziati dalla brillantezza quasi metallica dei colori.\nSempre del 1454 \u00e8 la tavola con \"Sant'Eufemia\" al museo di Capodimonte di Napoli. Il dipinto ha un'impostazione simile all\"Assunzione della Vergine\" alla cappella Ovetari, con la santa di monumentale figura, data dalla visione scorciata dal basso, e inquadrata in un arco di saldo rigore prospettico, con festoni di derivazione squarcionesca.\nAl 1455-1460 viene poi fatto risalire il \"Bambino benedicente\" di Washington.\nLa \"Pala di San Zeno\".\nLa \"Pala di San Zeno\" per il coro della chiesa di San Zeno a Verona venne commissionata da Gregorio Correr, abate della chiesa, nel 1456 e realizzata tra il 1457 e 1459. Si tratta della prima pala pienamente rinascimentale dipinta in Italia settentrionale, da dove nacque una feconda scuola di pittori veronesi: uno fra i numerosi pregevoli esempi fu Girolamo dai Libri.\nLa cornice solo in apparenza divide la pala in un trittico: in realt\u00e0 la cornice reale viene infatti illusivamente continuata dal portico, delimitato da colonne, in cui \u00e8 racchiusa la Sacra Conversazione; Mantegna fece anche aprire una finestra nella chiesa che illuminava la pala da destra in modo da far coincidere l'illuminazione reale con quella dipinta. Le architetture hanno infatti acquistato quel tratto illusionistico che fu una delle caratteristiche base di tutta la produzione di Mantegna. Il punto di vista ribassato intensifica la monumentalit\u00e0 delle figure e accresce il coinvolgimento dello spettatore, che viene chiamato in causa anche dallo sguardo diretto di san Pietro. Le figure, con pose tratte anche dall'osservazione quotidiana, sono pi\u00f9 sciolte e psicologicamente individuate, con forme pi\u00f9 morbide, che suggeriscono l'influenza della pittura veneziana, in particolare di Giovanni Bellini. Nel disegno prospettico della sacra conversazione il punto di fuga \u00e8 alla base del pannello centrale, tra i due angioli musicanti.\nDella predella fanno parte le tre scene con \"Orazione nell'orto\" e \"Resurrezione\" (conservate a Tours) e \"Crocifissione\" (conservata al Louvre).\nMantegna e Giovanni Bellini.\nFin dagli esordi nella bottega di Squarcione, Mantegna ebbe ripetuti contatti con la bottega veneziana di Jacopo Bellini, tra gli ultimi esponenti della cultura tardogotica che proprio in quegli anni andava perseguendo un aggiornamento in senso rinascimentale iniziando a usare la prospettiva e che condivideva con Andrea il gusto per la citazione archeologica.\nValutando le grandi potenzialit\u00e0 del giovane padovano, il Bellini matur\u00f2 la decisione di dargli in sposa la sua unica figlia Nicolosia nel 1453. Da allora i rapporti tra Mantegna e i pittori veneziani si fecero pi\u00f9 stretti, in particolar modo con il cognato coetaneo Giovanni Bellini. Il dialogo tra i due, particolarmente intenso durante gli anni cinquanta, si esplic\u00f2 nell'ammirazione e nel desiderio di emulazione del Bellini, che impar\u00f2 dal cognato la lezione di Donatello e ripropose spesso opere derivate dalle sue (come l\"Orazione nell'orto\" o la \"Presentazione al Tempio\"). Lo stesso Mantegna mutu\u00f2 dal Bellini una maggiore scioltezza e individuazione psicologica per i personaggi, oltre a una pi\u00f9 fluida fusione di colore e luce.\nQuando Giovanni raggiunse la piena consapevolezza delle sue doti artistiche, le influenze di Mantegna si stemperarono gradualmente (cos\u00ec come quelle del padre e del fratello Gentile).\nVerso Mantova.\nAl 1456 risale la prima lettera di Ludovico Gonzaga che richiedeva Andrea come pittore di corte, dopo la partenza di Pisanello, forse il precedente incaricato. Il Gonzaga era il tipico principe umanista e condottiero, educato nell'infanzia da Vittorino da Feltre, che lo aveva avvicinato alla storia romana, alla poesia, alla matematica e all'astrologia. Non stupisce perci\u00f2 l'insistenza del marchese nel richiedere i servigi di Mantegna, che all'epoca era l'artista che maggiormente cercava di far rivivere il mondo classico nelle sue opere. Il programma di rinnovamento promosso dal Gonzaga aveva una portata pi\u00f9 ampia e coinvolse in quegli stessi anni anche altri artisti, quali Leon Battista Alberti e Luca Fancelli.\nNel 1457 il marchese invit\u00f2 ufficialmente Andrea a trasferirsi a Mantova e il pittore si dichiar\u00f2 interessato, anche se gli impegni gi\u00e0 presi a Padova (come la \"Pala di San Zeno\" e altre opere) fecero rimandare di altri tre anni la sua partenza. Probabilmente c'erano anche ragioni personali nel ritardo: egli doveva ben sapere che trasferendosi a corte la sua vita di uomo e di artista sarebbe cambiata radicalmente, garantendogli s\u00ec una tranquillit\u00e0 economica e una stabilit\u00e0 notevoli, ma privandolo anche della sua libert\u00e0 e allontanandolo da quel vivace ambiente dei nobili e degli umanisti padovani, nel quale era cos\u00ec apprezzato.\nTra il 1457 e il 1459 esegu\u00ec il \"San Sebastiano\", ora conservato a Vienna, che Roberto Longhi, sottolineando la raffinata calligrafia, datava al 1470 circa.\nNel 1458 Mantegna e alcuni aiuti risultavano intenti ad affrescare le residenze ducali di Cavriana e di Goito, a cui seguirono alcuni anni dopo un ciclo omerico nel palazzo di Revere (1463-1464). Di questi cicli non resta niente. Alcuni ne hanno ravvisato un'eco nelle incisioni del maestro o della sua cerchia, come i due \"Baccanali\" (\"Baccanale con sileno\" a Chatsworth, collezioni del duca di Devonshire e Chatsworth, e \"Baccanale con un tino\" a New York, Metropolitan Museum of Art) e la \"Zuffa di dei marini\", sempre a Chatsworth.\nPittore di corte a Mantova.\nNel 1460 Mantegna si trasfer\u00ec con tutta la famiglia a Mantova come pittore ufficiale di corte, ma anche come consigliere artistico e curatore delle raccolte d'arte. Qui ottenne uno stipendio fisso, un alloggio e l'onore di uno stemma araldico con il motto \"par un d\u00e9sir\", vivendo alla corte dei Gonzaga fino alla morte.\nTra le prime opere a cui l'artista mise mano ci fu una serie di ritratti, produzione tipica dei pittori di corte, commissionati sia dal marchese sia da una serie di nobili e potenti in stretto rapporto con la corte. Spiccano il \"Ritratto del cardinale Ludovico Trevisan\" (1459-1460) e il \"Ritratto di Francesco Gonzaga\" (1461 circa).\nLa cappella del castello di San Giorgio.\nIl primo incarico ufficiale che Ludovico III Gonzaga affid\u00f2 a Mantegna, prima ancora del suo trasferimento definitivo, fu quello di decorare la cappella del castello di San Giorgio. Si trattava della cappella privata nel castello trecentesco che il marchese aveva eletto a sua residenza e che oggi \u00e8 un'ala di Palazzo Ducale. I lavori architettonici alla cappella erano iniziati nel 1459, nell'ambito di un progetto autocelebrativo per il concilio di Mantova (27 maggio 1459-19 gennaio 1460), ed erano stati compiuti secondo una consulenza del Mantegna stesso, come risulta da una lettera del marchese al Mantegna, datata 4 maggio 1459. Il piccolo ambiente, rifatto e ridecorato nel XVI secolo quando le sue decorazioni erano ormai disperse, era coperto da una cupoletta con lanterna, dove si aprivano alcune finestre.\nPer quanto riguarda la decorazione pittorica, Mantegna dipinse una grande pala, la \"Morte della Vergine\", ora al Prado, che aveva una forma allungata, dotata originariamente di una parte superiore, segata in epoca imprecisata, del quale \u00e8 stata riconosciuta come facente parte della cuspide la tavoletta di \"Cristo con l'animula della Madonna\" (Ferrara, Pinacoteca nazionale). Di grande illusionismo \u00e8 la presenza della veduta dipinta del lago del Mincio e del ponte di San Giorgio, che realmente era visibile dalle finestre del castello, e che Mantegna inser\u00ec in seguito anche nella \"Camera degli Sposi\".\nSempre della stessa decorazione fanno forse parte le tre tavole del \"trittico degli Uffizi\" (\"Ascensione\", \"Adorazione dei Magi\" e \"Circoncisione\"), associate arbitrariamente in un'unica opera nel XIX secolo. Potrebbe per\u00f2 trattarsi anche di un'opera realizzata tra il 1466 e il 1467 durante due soggiorni a Firenze. Inoltre rimandano forse al quel progetto decorativo le tre incisioni con la \"Deposizione dalla croce\", la \"Deposizione nel sepolcro\" e la \"Discesa al Limbo\".\nIl 23 e 24 settembre del 1464 Andrea Mantegna, il pittore Samuele da Tradate, Felice Feliciano, copista e antiquario, e Giovanni Marcanova, ingegnere idraulico, compirono una gita in barca sul lago di Garda. Si trattava di una vera e propria spedizione archeologica alla ricerca di epigrafi antiche, che ben documenta la passione per il collezionismo di antichit\u00e0 di Mantegna e del gruppo di umanisti a lui vicino. Essi cercarono anche di emulare ritualmente il mondo classico: coronati di ghirlande di mirto ed edera, cantarono accompagnati dal liuto e invocarono la memoria di Marco Aurelio, che era rappresentato dall\"imperator\" Samuele, mentre Andrea e Giovanni erano i \"consules\". Alla fine della gita visitarono il tempio della Beata Vergine a Garda, a cui resero grazie.\nLa Camera degli Sposi.\nNel 1465 Mantegna inizi\u00f2 una delle sue imprese decorative pi\u00f9 complesse, alla quale \u00e8 legata la sua fama. Si tratta della cosiddetta \"Camera degli Sposi\", chiamata nei resoconti dell'epoca \"Camera Picta\", cio\u00e8 \"camera dipinta\", terminata nel 1474. L'ambiente di dimensioni medio-piccole occupa il primo piano della torre nord-orientale del castello di San Giorgio e aveva la duplice funzione di sala delle udienze (dove il marchese trattava affari pubblici) e camera da letto di rappresentanza, dove Ludovico si riuniva coi familiari.\nMantegna studi\u00f2 una decorazione ad affresco che investiva tutte le pareti e le volte del soffitto, adeguandosi ai limiti architettonici dell'ambiente, ma al tempo stesso sfondando illusionisticamente le pareti con la pittura, che crea uno spazio dilatato ben oltre i limiti fisici della stanza. Motivo di raccordo tra le scene sulle pareti \u00e8 il finto zoccolo marmoreo che gira tutt'intorno nella fascia inferiore, sul quale poggiano i pilastri che suddividono le scene. Alcuni tendaggi di broccato affrescati svelano le scene principali, che sembrano svolgersi oltre un loggiato. La volta \u00e8 affrescata come se fosse sferoidale e presenta centralmente un oculo, da cui si sporgono fanciulle, putti, un pavone e un vaso, stagliati sul cielo azzurro.\nIl tema generale \u00e8 una straordinaria celebrazione politico-dinastica dell'intera famiglia Gonzaga, con l'occasione della celebrazione dell'elezione a cardinale di Francesco Gonzaga. Sulla parete nord \u00e8 ritratto il momento in cui Ludovico riceve la notizia dell'elezione: grande \u00e8 l'attenzione ai particolari, alla verosimiglianza, all'esaltazione del lusso della corte. Sulla parete ovest \u00e8 rappresentato l'incontro, avvenuto nei pressi della citt\u00e0 di Bozzolo, tra il marchese e il figlio cardinale; la scena ha una certa fissit\u00e0, determinata dalla staticit\u00e0 dei personaggi ritratti di profilo o di tre quarti per enfatizzare l'importanza del momento; sullo sfondo \u00e8 presente una Roma idealizzata, come augurio per il cardinale.\nCome premi per l'esecuzione dell'opera, Ludovico Gonzaga nel 1476 don\u00f2 al maestro il terreno sul quale egli edific\u00f2 la propria casa, conosciuta ancora oggi come Casa del Mantegna.\nUn importante ciclo di affreschi attribuiti a Mantegna \u00e8 stato rinvenuto durante il restauro della Casa del mercato.\nViaggi in Toscana.\nDurante i lunghi lavori alla Camera degli Sposi, condotti con particolare lentezza, come ha dimostrato anche il restauro del 1984-1987, Mantegna lavor\u00f2 forse anche ad altre opere, ma la loro consistenza e individuazione \u00e8 particolarmente difficoltosa, per la mancanza di documentazione. Si sa che nel 1466 Mantegna fu a Firenze e a Siena e che nel 1467 torn\u00f2 di nuovo in Toscana. L'unica opera riferita a questi viaggi \u00e8 forse il \"Ritratto di Carlo de' Medici\", che alcuni per\u00f2 ipotizzano risalente al Concilio di Mantova.\nSotto Federico I Gonzaga.\nNel giugno 1478 il marchese Ludovico scompariva e gli succedeva il figlio Federico, che avrebbe regnato per sei anni. Mantegna, sebbene spesso angustiato da ristrettezze economiche, era ben consapevole del rango di rilievo che occupava a corte ed era desideroso di un riconoscimento pubblico della sua fama, ricercando con caparbiet\u00e0 un titolo. Nel 1469 l'imperatore Federico III si trovava a Ferrara, dove Mantegna si rec\u00f2 personalmente per essere insignito come conte palatino. Non \u00e8 chiaro se ottenne o meno quello che desiderava, perch\u00e9 us\u00f2 tale titolo solo dopo il soggiorno romano.\nLe gratificazioni maggiori per\u00f2 le ottenne dai marchesi suoi benefattori. Nel 1484 ottenne il prestigioso titolo di cavaliere.\nA pochi anni dopo l'impresa di Mantova risale forse la decorazione della residenza marchionale di Bondanello (forse nel 1478), dove vennero affrescate due sale, completamente perdute con la distruzione dell'edificio nel XVIII secolo. Indizi archiviali hanno fatto pensare che potesse essere legata a questa impresa l'incisione con la \"Zuffa di dei marini\".\nIn questo periodo l'attivit\u00e0 di Mantegna fu densa di incombenze derivanti dal servizio di corte (miniature, arazzi, oreficerie e cassoni, che spesso erano creati su suo disegno), a cui vanno aggiunte le decorazioni derivanti dalla smania edilizia dei Gonzaga, dove il maestro doveva sorvegliare numerose maestranze. Tra i pochi dipinti pervenutici di questo periodo, alcuni collocano il celebre \"Cristo morto\" (Milano, Pinacoteca di Brera), le cui datazioni proposte oscillano per\u00f2 nel complesso tra la fine del periodo padovano e il 1501 e poi, quindi un periodo amplissimo. L'intelaiatura prospettica del corpo di Cristo visto in un ripido scorcio \u00e8 celebre, anche per l'illusione che il redentore \"segua\" lo spettatore in ogni spostamento, secondo un criterio illusivo che \u00e8 affine a quello dell\"Oculo\" nella Camera degli Sposi e che eclissa quasi, con il suo carattere strabiliante, gli altri valori espressivi dell'opera.\nNel 1480 circa realizz\u00f2 il \"San Sebastiano\", ora conservato al Louvre, in occasione probabilmente del matrimonio, svoltosi l'anno successivo, tra Chiara Gonzaga e Gilberto di Borbone-Montpensier e destinato alla chiesa d'Aigueperse en Auvergne, dove arriv\u00f2 nel 1481.\nUn esempio di come Mantegna fosse stimato e richiesto dai grandi del suo tempo \u00e8 testimoniato dai rapporti con Lorenzo il Magnifico, signore \"de facto\" di Firenze. Nel 1481 Andrea gli mand\u00f2 un dipinto e nel 1483 Lorenzo visit\u00f2 il suo studio, ammirandone le opere, ma anche la personale collezione di busti e oggetti antichi.\nSotto Francesco II Gonzaga.\nIl marchesato di Federico Gonzaga fu relativamente breve e a lui successe il figlio diciottenne Francesco, al potere fino al 1519. Il giovane erede, a differenza dei suoi predecessori, non aveva tra i suoi primari interessi l'arte e la letteratura, preferendo piuttosto portare avanti la tradizione militare della famiglia, diventando un noto condottiero. Tra i suoi passatempi preferiti c'erano le giostre e i tornei, oltre che la tenuta di scuderie celebri per i suoi cavalli.\nFrancesco fu comunque tutt'altro che estraneo al mecenatismo, continuando l'opera dei suoi predecessori in quanto a creazione di nuove architetture e realizzazioni di grandi cicli decorativi, anche se maggiore era il legame di queste commissioni con le sue imprese militari, tanto che il poeta ferrarese Ercole Strozzi lo defin\u00ec il \"nuovo Cesare\".\nIn questo clima venne avviata da Mantegna la realizzazione dei \"Trionfi\", una delle opere pi\u00f9 celebrate del tempo, che occup\u00f2 l'artista dal 1485 circa fino alla morte.\nI \"Trionfi di Cesare\".\nL'ambizioso progetto dei \"Trionfi di Cesare\", nove tele monumentali che ricreavano la pittura trionfale dell'Antica Roma, oggi conservate nel Palazzo Reale di Hampton Court a Londra, venne iniziato verso il 1485, ancora in lavorazione nel 1492, reso pubblico in parte nel 1501 e concluso entro il 1505. Di un decimo \"Trionfo\" denominato i \"Senatori\" esiste solo una stampa derivata dal cartone preparatorio. Ispirandosi a fonti antiche e moderne e alle rare raffigurazioni su sarcofagi e rilievi vari, Mantegna ricre\u00f2 la processione trionfale, che in origine doveva apparire, tramite apposite cornici, come un'unica lunga scena che veniva vista come attraverso un loggiato. Il risultato fu un'eroica esaltazione di un mondo perduto, con una solennit\u00e0 non minore di quella della Camera degli Sposi, ma pi\u00f9 mossa, avvincente e attuale.\nDopo la morte del maestro, Francesco II destin\u00f2 le tele a una lunga galleria del palazzo San Sebastiano, che si era appena fatto costruire, usando probabilmente una serie di pilastrini intagliati e dorati per incorniciarle, dei quali restano alcuni esemplari a palazzo Ducale. Il ciclo divenne subito uno dei tesori pi\u00f9 ammirati della citt\u00e0 gonzaghesca, celebrato da ambasciatori e visitatori di passaggio. Nel 1626 sette delle tele erano state spostate a palazzo Ducale, con due di Lorenzo Costa. Vasari li vide e li descrisse come \"la miglior cosa che [Mantegna] lavorasse mai\".\nIl soggiorno romano.\nNel 1487 papa Innocenzo VIII scrisse a Francesco Gonzaga pregandolo di inviare Mantegna a Roma, poich\u00e9 intendeva affidargli la decorazione della cappella del nuovo edificio del Belvedere in Vaticano. Il maestro part\u00ec nel 1488, con una presentazione del marchese datata 10 giugno 1488.\nPoco prima di lasciare Mantova Andrea forn\u00ec forse le indicazioni e i disegni per quattro tondi ad affresco (\"Ascensione, Santi Andrea e Longino\" - datato 1488 - \"Deposizione\" e \"Sacra Famiglia coi santi Elisabetta e Giovannino\") destinati all'atrio della chiesa di Sant'Andrea, ritrovati in cattivo stato nel 1915 sotto un intonaco di epoca neoclassica che li replicava. Dopo il restauro del 1961 l\"Ascensione\" venne attribuita a Mantegna e gli altri alla sua cerchia o al Correggio. La critica pi\u00f9 recente per\u00f2 ha accettato come del maestro la sola sinopia dell\"Ascensione\".\nIl 31 gennaio 1489 Mantegna era a Roma e scriveva al marchese di Mantova per raccomandarsi sulla conservazione dei \"Trionfi di Cesare\", mentre in un'altra lettera dello stesso anno, datata 15 giugno, il maestro descrisse i lavori in corso, che riguardavano una perduta cappella, aggiungendo, per divertire Sua Eccellenza, notizie amene sulla corte romana, con un'allegria che contrasta con l'immagine tradizionale dell'uomo avvolto da un'aura di accigliata classicit\u00e0. Il Mantegna, abituato a condurre una vita agiata e a ricevere doni e onorificenze, mal sopportava il trattamento spartano ricevuto in Vaticano, che nel corso dei due anni lo risarc\u00ec solo delle spese sostenute.\nLe vecchie descrizioni della cappella, che conteneva le \"Storie di Giovanni Battista e dell'infanzia di Cristo\", ricordano le vedute \"amenissime\" di citt\u00e0 e villaggi, i finti marmi e la finta intelaiatura architettonica, con cupoletta, festoni, putti, cherubini, allegorie di Virt\u00f9, figure isolate di santi, un ritratto del papa committente e una targa dedicatoria datata 1490. Vasari scrisse che le quelle pitture \"paiono una cosa miniata\".\nA Vasari risale anche l'attribuzione al periodo romano della \"Madonna delle Cave\", oggi agli Uffizi, dove il passaggio tra la luce e l'ombra, rispettivamente nei passaggi a destra e a sinistra delle figure centrali, \u00e8 stato interpretato come un'allegoria della Redenzione. Spesso associata a questa tavola \u00e8 anche il \"Cristo in piet\u00e0 sorretto da due angeli\" di Copenaghen per la presenza pure di cavatori nello sfondo; altri l'attribuiscono al periodo immediatamente successivo (1490-1500).\nNel 1490 l'artista torn\u00f2 a Mantova. Controverso fu il rapporto di Mantegna con le antichit\u00e0 della citt\u00e0 eterna: nonostante fosse il pittore che pi\u00f9 di ogni altro aveva dimostrato interesse verso il mondo classico, le rovine della Roma antica sembrano lasciarlo indifferente; non ne parla nelle sue lettere e non compaiono nella sua produzione pittorica successiva.\nAnni novanta.\nTornato a Mantova l'artista si dedic\u00f2 innanzitutto alla continuazione della serie dei \"Trionfi\". Nonostante la vastit\u00e0 e l'ambizione dell'opera, Mantegna lavor\u00f2 duro a molte altre commissioni e le numerose lettere di sollecito ricevute da committenti e mecenati sono una testimonianza delle richieste ottenute, ben oltre le sue possibilit\u00e0.\nSotto la sua guida, tra il 1491 e il 1494, vari pittori affrescarono nella residenza marchionale di Marmirolo (pure distrutta), alcune sale, dette \"dei Cavalli\", \"del Mappamondo\", \"delle Citt\u00e0\" e \"Greca\". In quest'ultima si trovavano vedute di Costantinopoli e altre citt\u00e0 levantine, con interni di moschee, bagni e altre turcherie varie. Sempre a Marmirolo si trovava poi una perduta serie di altri \"Trionfi\", forse quelli di Petrarca o pi\u00f9 probabilmente di Alessandro Magno. Queste opere, trasportate a Mantova nel 1506 per fare da sfondo a uno spettacolo, sono state talvolta confuse con i \"Trionfi di Cesare\", complicando ulteriormente l'aggrovigliata ricostruzione storica delle tele oggi a Londra.\nAl 1490-1500 risalgono forse i monocromi a soggetto biblico, custoditi al Museo di Cincinnati, alla National Gallery of Ireland di Dublino, a Vienna, al Louvre e alla National Gallery di Londra.\nIn questi anni sono raggruppate dagli storici una serie di opere accomunate da affinit\u00e0 tecniche, come la sottile stesura della tempera che lascia trasparire la grana della tela. Tra le Madonne col Bambino, la pi\u00f9 antica \u00e8 forse la \"Madonna Poldi Pezzoli\", affine alla \"Madonna Butler\" (New York, Metropolitan Museum of Art) e alla \"Madonna\" dell'Accademia Carrara.\nMadonna della Vittoria.\nPer la vittoria di Francesco II nella battaglia di Fornovo (1495), che cacci\u00f2 temporaneamente i francesi dall'Italia, venne commissionata a Mantegna la grande pala detta \"Madonna della Vittoria\" come ex voto, terminata nel 1496 e destinata alla chiesa di Santa Maria della Vittoria appositamente eretta. Il dipinto venne fatto pagare a un ebreo mantovano, Daniele da Norsa, colpevole di aver rimosso dalla facciata della sua casa un'immagine della Vergine, per sostituirla con il suo stemma. Il marchese stesso venne rappresentato in ginocchio ai piedi del trono della Vergine, mentre sorride e ne ricevere la benedizione. La pala, oggi al Louvre, \u00e8 caratterizzata da un'esuberanza decorativa che ricorda le opere del periodo padovano e del primo periodo mantovano, con una profusione di marmi, cornici, festoni di frutta, fili di vetro e corallo, uccelli e finti bassorilievi.\nLa \"Madonna della Vittoria\" ha affinit\u00e0 con alcuni gruppi di \"Sacre famiglie\", tipici della produzione di questo periodo, come quello al Kimbell Art Museum e quello al Metropolitan Museum of Art.\nPala Trivulzio.\nL'altra grande opera di questo periodo \u00e8 la \"Pala Trivulzio\" (1497), gi\u00e0 destinata all'altare maggiore della chiesa di Santa Maria in Organo a Verona e oggi nella Pinacoteca del Castello Sforzesco di Milano.\nLo Studiolo di Isabella d'Este.\nIsabella d'Este, unanimemente considerata come una delle donne pi\u00f9 colte del Rinascimento, arriv\u00f2 a Mantova come sposa di Francesco Gonzaga nel 1490. Port\u00f2 con s\u00e9 un seguito di artisti ferraresi dalla sua citt\u00e0 natale, e Mantegna si preoccup\u00f2 subito di conquistare i favori della giovane marchesa, facendosi raccomandare dal suo precettore Battista Guarino.\nIsabella, che a Mantova approfond\u00ec i propri interessi culturali e resse anche lo Stato quando il marito si trovava in guerra, ebbe un rapporto per alcuni versi controverso con Mantegna. Pur mostrando di apprezzarne le doti, essa riteneva che non fosse sufficientemente bravo nei ritratti, cercando in questo di avvalersi di altri artisti, come ad esempio Leonardo da Vinci.\nL'infaticabile e incontentabile attivit\u00e0 di Isabella come collezionista di opere d'arte, gemme, statue e oggetti di pregio, che tramite i suoi agenti cercava in tutta Europa, culmin\u00f2 nella creazione di uno studiolo nel castello di San Giorgio, un ambiente privato ispirato a quelli di Urbino e di Gubbio, che aveva avuto modo di vedere in compagnia dell'affezionata cognata Elisabetta Gonzaga, maritata Montefeltro. Per impreziosire questo ambiente, l'unico del genere appartenente a una donna, commission\u00f2 varie opere d'arte a tema mitologico, allegorico ed erudito, avvalendosi spesso proprio di Mantegna. Nelle due tele del \"Parnaso\" (1497) e del cosiddetto \"Trionfo della Virt\u00f9\" (1499-1502) l'artista speriment\u00f2 composizioni ricche di personaggi, con complesse letture allegoriche. una terza tela \"Isabella d'Este nel regno di Armonia\" venne disegnato da Mantegna e completato, a causa della sua morte, da Lorenzo Costa.\nIn queste opere pesa il soggetto vincolante deciso dai consiglieri della marchesa, come Paride da Ceresara, che misero in difficolt\u00e0 altri artisti chiamati da Isabella come il Perugino, la cui opera non venne considerata soddisfacente, e Giovanni Bellini, che arriv\u00f2 a declinare l'incarico.\nPer venire incontro ai gusti della marchesa, Mantegna aggiorn\u00f2 il proprio stile, aderendo a un certo colorismo che allora dominava la scena artistica in Italia, e ammorbidendo alcuni tratti della sua arte, con pose pi\u00f9 elaborate delle figure, dinamismo e complicati scorci paesaggistici.\nLe grisaglie.\nDal 1495 circa Mantegna avvi\u00f2 una prolifica produzione di dipinti di soggetto biblico a grisaglia, cio\u00e8 imitanti la scultura monocromatica. Si confront\u00f2 probabilmente anche alla produzione di scultori come i Lombardo o l'Antico.\nAlcuni hanno attribuito a Mantegna un affresco di alcuni stemmi, circondati da satiri, delfini e teste d'ariete a grisaille, su sfondo in finto marmo, che presentano la data in lettere romane 1504. Scoperto a Feltre durante lavori di restauro nell'antico Vescovado nel 2006, fu dipinto per il santo e vescovo locale Antonio Pizzamano.\nLa produzione estrema.\nLa produzione estrema di Mantegna \u00e8 quella del 1505-1506, legata a opere dal sapore amaro e malinconico, accomunate da uno stile diverso, legato a toni bruni e un innovativo uso della luce e del movimento. Sono attribuite a questa fase le due tele destinate alla sua cappella di sepoltura nella basilica di Sant'Andrea, il \"Battesimo di Cristo\" e la \"Sacra Famiglia con la famiglia di Giovanni Battista\", e l'amaro \"San Sebastiano\", dove un cartiglio riflette sulla caducit\u00e0 della vita.\nLa morte.\nIl 13 settembre 1506 Andrea Mantegna mor\u00ec a 75 anni. L'ultimo periodo della sua vita fu funestato da difficolt\u00e0 economiche pressanti e da una visione sempre pi\u00f9 malinconica del suo ruolo di artista, ormai scalzato dalle nuove generazioni che proponevano un classicismo pi\u00f9 morbido e accattivante.\nLa scomparsa del maestro gener\u00f2 molti attestati di stima e rincrescimento, tra cui resta quello di Albrecht D\u00fcrer, che dichiar\u00f2 di aver provato \"il pi\u00f9 grande dolore della sua vita\". Il maestro tedesco era infatti a Venezia e aveva in programma un viaggio a Mantova proprio per conoscere il tanto stimato collega.\nL'ammirazione per la sua figura non si tradusse per\u00f2, in generale, in un seguito artistico, essendo la sua arte austera e vigorosa ormai considerata sorpassata dalle incalzanti novit\u00e0 dell'inizio del secolo, ritenute pi\u00f9 adatte a esprimere i moti dell'anima in quell'epoca. Forse l'unico, grande maestro a seguire echi di Mantegna nell'illusionismo poderoso delle pitture fu Correggio, che oper\u00f2 in giovent\u00f9 proprio a Mantova decorando la cappella funebre dell'artista in Sant'Andrea.\nDiscendenza.\nMantegna spos\u00f2 Nicolosia Bellini, figlia del famoso pittore Jacopo Bellini e sorella dei pittori Gentile e Giovanni. Dopo la morte della prima moglie, si rispos\u00f2 con una donna della famiglia Nuvolosi. Andrea Mantegna ebbe numerosi figli:\nEbbe inoltre un figlio naturale, Giovanni Andrea (?-1493), anch'egli pittore.\nArma.\nLo stemma araldico concesso ad Andrea Mantegna dal marchese di Mantova Ludovico Gonzaga si blasona:\"Spaccato: nel I d'argento ad un sole meridiano (posto nel capo) radiato d'oro con cartiglio (o nastro) svolazzante tra i raggi (bianco) caricato del motto par un desir; nel II fasciato d'oro e di nero di quattro pezzi.\"\nOppure: \"Semipartito troncato: nel primo d'azzurro ad una corona a cinque punte d'oro attraversata da due fronde di verde, poste in croce di Sant'Andrea; nel secondo d'argento ad un sole di rosso con un cartiglio svolazzante tra i raggi caricato del motto \"par un desir\"; nel terzo fasciato d'oro e di nero di quattro pezzi\".\nIl \"fasciato d'oro e di nero\" che costituisce la parte inferiore dello stemma trae origine dall'insegna che Luigi Gonzaga, innalz\u00f2 nel 1328 quando prese il potere a Mantova scacciando i Bonacolsi.\nLe fattezze di Mantegna.\nDi Mantegna si conoscono alcuni presunti autoritratti: i pi\u00f9 antichi si trovano nella cappella Ovetari e sono costituiti da una figura nel \"Giudizio di san Giacomo\" (la prima a sinistra) e in una testa gigantesca nell'arcone, che faceva pendant con quella del suo collega Nicol\u00f2 Pizzolo; un terzo \u00e8 forse nel medaglione a destra del pulpito nella \"Predica di san Giacomo\". Un altro autoritratto giovanile \u00e8 indicato nella figura e destra del gruppo sacro nella \"Presentazione al Tempio\"; due si trovano poi abilmente celati nella Camera degli Sposi, in un mascherone a grisaille e in una vaporosa nube, dove \u00e8 appena visibile un profilo maschile somigliante al personaggio nella \"Presentazione\".\nUn perduto ritratto di Mantegna anziano venne disegnato da Leonardo da Vinci durante il soggiorno a Mantova tra il 1499 e il 1500. Dell'opera si conoscono alcune presunte derivazioni, come un'incisione di Giovanni Antonio da Brescia, conservata al British Museum e raffigurante un uomo con copricapo.\nIl ritratto pi\u00f9 conosciuto di Mantegna \u00e8 comunque quello effigiato nel busto clipeato in bronzo posto all'entrata della sua cappella funebre nella Basilica di Sant'Andrea a Mantova (attribuito a Gian Marco Cavalli), dove ancora oggi riposa, a cui si rifece ad esempio l'incisore che cur\u00f2 l'edizione del 1558 delle Vite di Giorgio Vasari. Si tratta di un ritratto ideale che riprende il modello romano di intellettuale coronato d'alloro, ma che ha anche una certa profondit\u00e0 fisiognomica, ritraendo il pittore sui cinquant'anni e caratterizzandolo con un'espressione nobile e austera.\nAnche nella Camera degli Sposi Mantegna ha dipinto probabilmente anche il suo autoritratto, nascosto fra il fogliame delle decorazioni.\nElenco delle opere.\nIncisioni.\nDi attribuzione incerta.\nPer questa serie di incisioni, la cui datazione \u00e8 stimata intorno all'anno 1475, cio\u00e8 dopo l'inizio dei lavori di decorazione della cappella del castello di San Giorgio di Mantova da cui si ispirano per alcuni motivi, la studiosa Suzanne Boorsch suggerisce Gian Marco Cavalli, in qualit\u00e0 di esecutore testamentario, secondo il contratto stabilito il 5 aprile 1475 con Mantegna:\nScultura.\nI costanti riferimenti con la scultura nell'opera di Mantegna hanno dato adito a molteplici ipotesi circa una sua possibile attivit\u00e0 parallela come scultore. Non \u00e8 inverosimile che durante il suo apprendistato si sia dedicato alla modellazione col gesso, come avveniva di consueto nella bottega di Squarcione. Unico esempio rilevato \u00e8 la \"Statua di sant'Eufemia\" presente nell'omonima chiesa a Irsina, in provincia di Matera (Basilicata).\nTarocchi del Mantegna.\nPer un lungo periodo \u00e8 stata attribuita a Mantegna la paternit\u00e0 di una serie di 50 incisioni, dette \"Tarocchi del Mantegna\", una delle prime espressioni dell'arte incisoria italiana, che nonostante il nome non costituiscono in realt\u00e0 un mazzo da gioco di tarocchi veri e propri, ma sono probabilmente stati uno strumento didattico che illustra la concezione del cosmo medievale."}
{"id": "697071", "revid": "287204", "url": "https://it.wikipedia.org/wiki?curid=697071", "title": "Anna d'Asburgo (1549-1580)", "text": "Biografia.\nInfanzia.\nFiglia primogenita dell'imperatore Massimiliano II d'Asburgo, e di sua moglie, Maria di Spagna. I suoi nonni materni erano l'imperatore Carlo V e Isabella d'Aviz, mentre quelli paterni erano l'imperatore Ferdinando I e Anna di Boemia e Ungheria.\nCarlo V e Ferdinando I erano fratelli, entrambi figli di Giovanna di Castiglia, figlia di Ferdinando II d'Aragona e di Isabella I di Castiglia.\nAll'et\u00e0 di quattro anni si trasfer\u00ec, insieme alla famiglia, a Vienna.\nAnna era considerata la figlia prediletta di suo padre. La storia racconta che lui si divertiva a giocare con lei e una volta una riunione di Stato in Ungheria venne rinviata perch\u00e9 Anna era malata. Ricevette un'educazione cattolica, anche se suo padre era un simpatizzante luterano.\nMatrimonio.\nCome figlia maggiore dell'imperatore, Anna era una candidata desiderabile per il matrimonio presso le corti europee. I suoi genitori pensarono in un matrimonio spagnolo per rafforzare i legami tra le famiglie degli Asburgo.\nIn origine era stata promessa all'infante Don Carlos, figlio di Filippo II di Spagna: questi per\u00f2 mor\u00ec ancora giovane nel 1568. In quello stesso anno Filippo II era rimasto vedovo della regina Elisabetta di Valois: privo di un erede maschio, decise di sposare lei in quarte nozze, nonostante ella, in quanto figlia di sua sorella Maria, fosse sua nipote. Nel febbraio 1569 venne annunciato il fidanzamento e nel maggio 1570 avvenne il matrimonio per procura. Filippo aveva 43 anni, mentre Anna 21.\nNello stesso anno intraprese il suo viaggio per la Spagna accompagnata dai suoi fratelli: Alberto e Venceslao. Attravers\u00f2 i Paesi Bassi, dove venne avvicinata da amici e parenti di Floris di Montigny, che era stato imprigionato dal 1567. Ora che il re aveva contratto un nuovo matrimonio, i famigliari di Montigny avevano osato sperare in un po' di clemenza. Anna promise che avrebbe fatto tutto il possibile per liberarlo.\nIl 3 ottobre Anna arriv\u00f2 in terra spagnola, ma prima che potesse raggiungere il re, Floris fu segretamente messo a morte il 16 ottobre 1570.\nOltre ad essere la figlia prediletta del padre, Anna fu anche la moglie pi\u00f9 amata di Filippo. Ma il matrimonio \u00e8 stato, in un primo momento, visto male da molti, tra cui papa Pio V. Secondo i diplomatici, il re era innamorato della sua giovane sposa. Era il suo quarto matrimonio, ma non aveva ancora alcun erede maschio. Anna ademp\u00ec ai suoi doveri. Non solo era una buona matrigna per le figlie di Filippo, ma diede alla luce cinque figli.\nMorte.\nNel 1580, alla morte senza eredi del re del Portogallo Enrique, la corona portoghese pass\u00f2 a Filippo II (che in prime nozze aveva sposato Maria Emanuela d'Aviz). Durante il viaggio verso Lisbona, la coppia reale si ammal\u00f2 gravemente, e Anna mor\u00ec, ad appena 31 anni.\nDiscendenza.\nAnna e Filippo ebbero cinque figli:"}
{"id": "697072", "revid": "110157", "url": "https://it.wikipedia.org/wiki?curid=697072", "title": "Arcidiocesi di Tulancingo", "text": "Larcidiocesi di Tulancingo (in latino: \"Arcidioecesis Tulancingensis\") \u00e8 una sede metropolitana della Chiesa cattolica in Messico appartenente alla regione ecclesiastica Centro. Nel 2017 contava 1.512.200 battezzati su 1.707.300 abitanti. \u00c8 retta dall'arcivescovo Domingo D\u00edaz Mart\u00ednez.\nTerritorio.\nL'arcidiocesi comprende 49 comuni sparsi in 3 stati del Messico: 32 nello stato di Hidalgo, 14 in quello di Puebla e 3 nello stato di Veracruz.\nSede arcivescovile \u00e8 la citt\u00e0 di Tulancingo, dove si trova la cattedrale di San Giovanni Battista. Nell'arcidiocesi sorgono anche due basiliche minori: l'Immacolata Concezione a Chignahuapan, e Nostra Signora di Guadalupe a Pachuca.\nIl territorio si estende su 10.696\u00a0km\u00b2 ed \u00e8 suddiviso in 90 parrocchie.\nProvincia ecclesiastica.\nLa provincia ecclesiastica di Hidalgo, istituita nel 2006, comprende l'arcidiocesi di Tulancingo e le seguenti suffraganee:\nStoria.\nLa diocesi di Tulancingo fu eretta il 26 gennaio 1863 con la bolla \"In universa gregis\" di papa Pio IX, ricavandone il territorio dall'arcidiocesi di Citt\u00e0 del Messico, di cui era originariamente suffraganea.\nIn seguito, cedette a pi\u00f9 riprese porzioni del suo territorio a vantaggio dell'erezione di nuove diocesi:\nIl 25 novembre 2006 con la bolla \"Mexicani populi\" di papa Benedetto XVI la diocesi \u00e8 stata elevata al rango di arcidiocesi metropolitana, assegnandole come suffraganee le diocesi di Huejutla e di Tula.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.707.300 persone contava 1.512.200 battezzati, corrispondenti all'88,6% del totale."}
{"id": "697074", "revid": "287204", "url": "https://it.wikipedia.org/wiki?curid=697074", "title": "Peter Pan (disambigua)", "text": ""}
{"id": "697075", "revid": "1632387", "url": "https://it.wikipedia.org/wiki?curid=697075", "title": "Erebos", "text": "Erebos \u00e8 un album studio del gruppo musicale polacco Hate, pubblicato nel 2010 con la Listenable Records."}
{"id": "697076", "revid": "637047", "url": "https://it.wikipedia.org/wiki?curid=697076", "title": "Abbasidi", "text": "Gli Abb\u00e0sidi () furono una dinastia califfale musulmana che govern\u00f2 il mondo islamico dal 750 al 1258, e poi parte di esso tra il 1261 e il 1517. Il loro califfato ricopriva un'area di 11,1 milioni di km\u00b2 ed era uno degli imperi pi\u00f9 vasti di sempre, il secondo della storia islamica dopo il solo impero omayyade (13,4 milioni).\nPrendono il loro nome da al-\u02bfAbb\u0101s b. \u02bfAbd al-Mu\u1e6d\u1e6dalib - zio paterno del profeta Maometto e trisavolo del fondatore della dinastia - che si vuole si fosse convertito alla religione predicata dal nipote in una data imprecisata che i detrattori della dinastia ponevano nella sera immediatamente precedente alla conquista (\"fat\u1e25\") della Mecca da parte dei musulmani (630).\nDal momento che i primi califfi - vicari del profeta nella sua veste di capo politico della \"Umma\" islamica - erano stati i 4 califfi cosiddetti \"ortodossi\" (\"r\u0101shid\u016bn\") nel periodo di tempo che va dal 632 al 661, e che tra il 661 e il 750 aveva governato la Comunit\u00e0 islamica la dinastia araba degli Omayyadi, agendo dalla sua capitale di Damasco, gli Abbasidi furono pertanto la terza dinastia (parimenti araba) a reggere il mondo islamico.\nIl \"movimento\" abb\u00e0side.\nIn una societ\u00e0 che marcava la propria identit\u00e0 culturale sul fatto prioritario di aderire al credo islamico, fondato sul Corano e sull'esempio vivente di Maometto, il fatto religioso ha avuto evidentemente una centralit\u00e0 che \u00e8 impossibile negare. Ci\u00f2 tuttavia non toglie che nei cambiamenti conosciuti dalla societ\u00e0 islamica non abbiano potentemente inciso fattori politici, economici e sociali.\nL'estrema semplicit\u00e0 della struttura della primissima societ\u00e0 musulmana era stata ampiamente surrogata dall'incipiente capacit\u00e0 dei musulmani di irrompere dapprima nella Penisola araba (con il primo califfo Ab\u016b Bakr) e, gi\u00e0 con \u02bfUmar b. al-Khatt\u0101b, nelle aree siro-palestinesi ed egiziane, nonch\u00e9 in quelle mesopotamiche e della Persia.\nIl terzo e il quarto califfato (\u02bfUthm\u0101n b. \u02bfAff\u0101n e \u02bfAl\u012b b. Ab\u012b \u1e6c\u0101lib) erano stati caratterizzati dall'insorgere delle prime gravissime frizioni fra i vari \"poteri forti\" islamici per imporre la propria egemonia sulla Comunit\u00e0.\nGli Omayyadi erano usciti vincitori dal confronto ma ci\u00f2 non aveva significato che i principali problemi che affliggevano la \"Umma\" fossero stati convenientemente risolti.\nIn particolare erano rimasti inapplicati in massima parte gli aspetti \"universalistici\" del messaggio islamico che non faceva distinzione fra le varie etnie e culture che avessero abbracciato l'Islam. I convertiti non-arabi (i cosiddetti \"maw\u0101l\u012b\" ) - persiani, greci, mesopotamici, berberi e persino ebrei - erano sostanzialmente rimasti esclusi dalle pi\u00f9 significative e lucrose cariche politiche, e bloccati immotivatamente allo \"status\" di sudditi \"protetti\", per essere discriminati persino all'interno delle compagini militari che proseguivano nella potente spinta conquistatrice in direzione delle aree asiatiche, africane ed europee aperte all'islamizzazione (la \"d\u0101r al-\u1e25arb\", ossia il \"territorio aperto alla guerra\").\nQuesta situazione di palese iniquit\u00e0 economica, sociale e politica, era una situazione intollerabile anche sotto un profilo religioso, visto l'ecumenismo egualitario che caratterizzava gi\u00e0 il primo Islam, sulla scorta della predicazione di Muhammad e di non pochi espliciti brani del Corano.\nL'assolutismo califfale omayyade, che faceva ritenere al califfo di essere depositario del \"vicariato di Dio\" in Terra ( \"khal\u012bfat All\u0101h\", \"califfo di Dio\" si faceva definire il califfo omayyade) e non pi\u00f9 soltanto \"Am\u012br al-mu\u02bemin\u012bn\" (Comandante dei credenti), trov\u00f2 un potente antagonista solo quando gli oppositori riuscirono a coniugare aspetti religiosi e politico-economici, facendo leva sul malcontento dei \"maw\u0101l\u012b\".\nGli Abbasidi costituivano inizialmente una semplice branca del movimento favorevole al quarto califfo \u02bfAl\u012b b. Ab\u012b T\u0101lib (che viene definito \"alide\"). Al suo interno gli Abbasidi si mossero da principio in modo non distinguibile dalle altre componenti che giudicavano \"usurpatore\" il califfato fondato da Mu\u02bf\u0101wiya b. Ab\u012b Sufy\u0101n.\n\u00c8 assai probabile che gli Abbasidi si rendessero conto di una certa disorganizzazione (se non addirittura di un eccessivo antagonismo) all'interno delle diverse anime che formavano l'alidismo e abbastanza presto cominciarono ad operare in modo autonomo, ancorch\u00e9 clandestino, pur senza palesare questo loro orientamento strategico di fondo.\nQuando l'opposizione alide ebbe la meglio sugli Om\u00e0yyadi (indeboliti dalle continue rivolte kharigite, dall'irriducibile antagonismo fra Arabi meridionali e settentrionali e da lotte intestine che squassarono la stessa unit\u00e0 della loro compagine familiare), gli Abbasidi si mostrarono come i pi\u00f9 organizzati e, semplicemente, si proposero con forza come la nuova dinastia califfale, avocando a s\u00e9 qualsiasi potere, definendosi con una certa supponenza \"dinastia benedetta\". Non tennero di conseguenza in alcun conto le pretese \"legittimistiche\" della Famiglia del Profeta (\"Ahl al-Bayt\") che s'era illusa che nulla pi\u00f9 si frapponesse per l'assunzione del governo supremo della \"Umma\" islamica. Da qui la rottura dell'unit\u00e0 fra Abbasidi e Alidi che, col tempo, getteranno le basi ideologiche e teologiche per la nascita di un vero e proprio movimento islamico alternativo che sar\u00e0 definito \"sciita\".\nI primi califfi abbasidi.\nIl primo califfo abbaside, Ab\u016b l-\u02bfAbb\u0101s al-Saff\u0101\u1e25, pur proclamato a Kufa nel 748-9, assunse realmente il potere solo nel 750, forte del poderoso appoggio militare dell'elemento persiano-khorasanico, accuratamente a lungo clandestinamente organizzato da Ab\u016b Muslim, il massimo esponente della macchina propagandistica abbaside nel periodo omayyade\nLa dinastia tuttavia trov\u00f2 il suo reale organizzatore e sapiente amministratore in Ab\u016b Ja\u02bffar (al-Man\u1e63\u016br), fratello minore di Ab\u016b l-\u02bfAbb\u0101s, che fond\u00f2 quelle solide basi che permisero alla suprema magistratura islamica di sopravvivere per mezzo millennio circa, anche se dopo il califfato di al-Mutawakkil, il potere della dinastia prese a svuotarsi sostanzialmente, pur mantenendosi formalmente fino alla sua caduta, come evidente simbolo dell'unit\u00e0 islamica.\nAd al-Man\u1e63\u016br (\"reg.\" 754-775) si deve la fondazione di Baghdad nell'area mesopotamica, che da sempre aveva espresso il pi\u00f9 profondo affetto per la famiglia del Profeta.\nL'apice della potenza abbaside fu raggiunto da suo nipote H\u0101r\u016bn al-Rash\u012bd (\"reg.\" 786-809) e dal figlio di quest'ultimo, al-Ma\u02bem\u016bn (\"reg.\" 813-833), sotto i quali il califfato tocc\u00f2 limiti straordinari, tanto territoriali quanto culturali.\nL'allargamento dei domini abbasidi port\u00f2 peraltro a una progressiva crescita delle difficolt\u00e0 del califfato, in parte causate dalle differenze etniche e culturali ma, pi\u00f9 semplicemente, da una certa incapacit\u00e0 del centro di amministrare saggiamente le periferie.\nLa decadenza istituzionale del califfato abbaside.\nNell'VIII secolo, al-Andalus e Maghreb si erano gi\u00e0 distaccati dal califfato, in parte per l'azione nel primo di un esponente omayyade superstite (\u02bfAbd al-Ra\u1e25m\u0101n b. Mu\u02bf\u0101wiya) e in parte per l'indomita resistenza berbera. Il secolo dopo fu l'Egitto tulunide a far valere il proprio diritto all'auto-amministrazione e, col trascorre del tempo, furono poi le province iraniche a rivendicare una proprio modello di sviluppo (pur senza rinunciare al tratto unificatore della religione islamica), quindi dalla Siria e dalla Mesopotamia (sec. IX-X). Da quel momento in poi il califfato si ridusse progressivamente al controllo del solo Iraq, quindi della sola Baghdad e, addirittura, neppure a tutta la citt\u00e0-capitale.\nTra l'836 e l'892 la capitale (segnata da crescenti problemi di ordine pubblico) fu trasferita a S\u0101marr\u0101', per tornare tuttavia nuovamente a Baghdad fino alla caduta della dinastia.\nDopo aver subito la \"tutela\" degli sciiti daylamiti buwayhidi, o buyidi (secolo X-secolo XI) e quindi dei sunniti turchi Selgiuchidi, il califfato abbaside ebbe una breve reviviscenza di autorit\u00e0 nel secolo XII, specialmente sotto al-N\u0101\u1e63ir (\"reg.\" 1180-1225), ma fin\u00ec con l'essere travolto alla met\u00e0 del secolo XIII a opera dei Mongoli di H\u00fcleg\u00fc che conquistarono Baghdad e misero a morte l'ultimo califfo al-Musta\u02bf\u1e63im (1258).\nI cinque secoli della dinastia abbaside nell'Iraq coincidono con la maggior fioritura della civilt\u00e0 arabo-musulmana. L'epoca fu contrassegnata dall'affermarsi ai vertici islamici dapprima dell'elemento iranico (specie sul piano culturale) e poi di quello turco (specie su quello militare). Il predominio arabo and\u00f2 gradualmente e irrimediabilmente attenuandosi fin quasi a estinguersi del tutto, malgrado la dinastia (che dette all'Islam 37 califfi) rimanesse in mano araba fino al definitivo colpo di grazia inferto dai Mongoli.\nUn ramo abbaside sopravvissuto allo sterminio mongolo s'impiant\u00f2 ad Aleppo e quindi al Cairo nel 1261, dove venne ospitato fra mille lussi ma nessun potere effettivo nell'Egitto mamelucco. Quando gli Ottomani presero l'Egitto nel 1521, acquisirono i simboli del potere califfale, legittimando le loro pretese. Queste furono dichiarate estinte da Atat\u00fcrk alla fine del primo quarto del XX secolo, allorch\u00e9 l'Impero ottomano aveva gi\u00e0 ceduto il posto alla Repubblica di Turchia.\nArte.\nNell'epoca abbaside sorse la prima autentica arte islamica, profondamente diversa da quella omayyade, che si era limitata a riciclare forme dell'ellenismo orientale. Non \u00e8 un caso se nel IX secolo si diffuse una versione araba delle \"Mille e Una Notte\" persiana.\nNell'architettura vennero introdotti l\"'iw\u0101n\", una enorme sala mancante di un lato e l'arco spezzato, che verr\u00e0 poi definito persiano; i monumenti abbasidi pi\u00f9 caratteristici furono le moschee e i palazzi di Samarra, innalzati grazie alla tecnica costruttiva del mattone crudo o cotto, e abbondanti di stucco modellato che rivestiva intere pareti.\nI decoratori abbasidi usarono abbondantemente la pittura per caratterizzare le pareti delle case private e degli harem. Un riflesso della pittura abbaside, rivisitata dai Fatimidi, lo troviamo nella Cappella Palatina (Palermo) e in alcuni palazzi dell'Iran orientale. L'arte abbaside non fece propria la riottosit\u00e0 islamica a rappresentare la figura umana e appare pi\u00f9 indebitata con l'arte asiatica espressa storicamente in Persia.\nFra le arti decorative spiccano la ceramica e i tessuti oltre agli oggetti in vetro e in cristallo di rocca intagliato. Fra i tessuti si distinsero i famosi abiti dei califfi, i \"\u1e6d\u012br\u0101z\", le tappezzerie in lana, cotone e seta con motivi astratti o animali stilizzati.\nCultura.\nDurante il regno dei primi califfi abbasidi fior\u00ec improvvisamente l'et\u00e0 dell'oro della scienza araba e Baghdad divenne il centro intellettuale pi\u00f9 importante a livello globale dell'epoca.\nIl fermento culturale inizi\u00f2 con un movimento di traduzione in arabo delle pi\u00f9 importanti opere delle civilt\u00e0 passate greca, persiana, indiana e con la costruzione della prima cartiera a Samarcanda, con tecnologia copiata dai cinesi, seguita dalla costruzione di altre.\nIl sapere fino ad allora conosciuto di medicina, astronomia, agricoltura, astrologia, filosofia, matematica reso disponibile in una sola lingua attir\u00f2 diversi studiosi non solamente arabi ma anche cristiani ed ebrei che parteciparono a questo fermento culturale da cui nacquero importanti scoperte originali che ebbero notevole influenza sui secoli a seguire.\nEconomia.\nIl \"d\u012bn\u0101r\" d'oro divenne la valuta pregiata in tutti gli scambi commerciali, anche al di fuori dei confini del califfato."}
{"id": "697080", "revid": "363629", "url": "https://it.wikipedia.org/wiki?curid=697080", "title": "Orione (costellazione)", "text": "Orione o il Cacciatore (in latino Orion) \u00e8 un'importante costellazione, forse la pi\u00f9 conosciuta del cielo, grazie alle sue stelle brillanti e alla sua posizione vicino all'equatore celeste, che la rende visibile dalla maggior parte del pianeta.\nLa costellazione conta circa 130 stelle visibili a occhio nudo ed \u00e8 identificabile dall'allineamento di tre stelle che formano la Cintura di Orione, incorniciate da un rettangolo di quattro stelle pi\u00f9 luminose; le tre stelle della Cintura sono chiamate in diversi modi a seconda della tradizione: \"i Tre Re\", \" i Re Magi\" (secondo una tradizione contadina dell'Italia centro-settentrionale), \"il rastrello\", \"i tre mercanti\", \"i bastoni\". La sagoma dell'eroe \u00e8 invece delineata da nove stelle.\nOrione si trova accanto al fiume Eridano, con i suoi due cani da caccia Cane Maggiore e Cane Minore, combattendo contro il Toro. Anche un'altra sua preda, la Lepre, si trova vicino.\nCaratteristiche.\nLa costellazione di Orione \u00e8 una delle pi\u00f9 semplici da riconoscere e da osservare e contiene un gran numero di stelle luminose, al punto che \u00e8 perfettamente visibile senza difficolt\u00e0, nelle sere adatte, anche dal centro di una grande citt\u00e0. La sua forma ricorda molto quella di una clessidra e la sua caratteristica pi\u00f9 rilevante, oltre al grande rettangolo verticale di stelle luminose, \u00e8 l'allineamento di tre stelle di quasi pari luminosit\u00e0 poste al centro della figura, un segno che prende il nome di Cintura di Orione e che \u00e8 ben impresso nell'immaginario collettivo di tutti i popoli della Terra. La parte nordorientale di Orione confina col Toro e mostra un arco di stelle di terza e quarta magnitudine, che secondo la tradizione rappresenta lo scudo del gigante; questo gruppo costituisce infatti un asterismo noto come Scudo di Orione.\nLa costellazione di Orione \u00e8 molto ricca di stelle brillanti e oggetti interessanti. Le stelle principali di Orione sono molto simili come et\u00e0 e caratteristiche fisiche, cosa che suggerisce che abbiano avuto un'origine comune (Betelgeuse \u00e8 un'eccezione a questa regola). In effetti, l'intera costellazione di Orione \u00e8 la pi\u00f9 vicina zona di formazione stellare, ed \u00e8 stata a volte considerata per intero un'associazione OB, ossia un gruppo di stelle giovani e blu, estremamente luminose e caldissime.\nOrione \u00e8 molto utile per trovare altre stelle. Estendendo la linea della Cintura verso sudest, si pu\u00f2 trovare Sirio (\u03b1 Canis Majoris); verso nordovest, Aldebaran (\u03b1 Tauri). Una linea verso est che attraversa le due spalle indica la direzione di Procione (\u03b1 Canis Minoris). Una linea da Rigel verso Betelgeuse punta a Castore e Polluce, \u03b1 e \u03b2 Geminorum.\nIl periodo pi\u00f9 propizio per la sua osservazione nel cielo serale va da novembre a maggio; trovandosi esattamente a cavallo dell'equatore celeste, la sua visibilit\u00e0 \u00e8 ottimale per tutti i popoli della Terra.\nStelle doppie.\nOrione possiede moltissime stelle doppie e multiple luminose e in certi casi pure facili da risolvere anche con piccoli strumenti.\nStelle variabili.\nAlcune delle stelle variabili pi\u00f9 luminose della costellazione sono ben note e osservabili senza strumenti.\nLa pi\u00f9 famosa \u00e8 Betelgeuse, una variabile semiregolare pulsante che oscilla con un periodo variabile fra i 150 e i 300 giorni; i suoi massimi picchi di luminosit\u00e0 sono attorno alla magnitudine 0,0, con punte di -0,1 avutesi nell'Ottocento, mentre i minimi si attestano attorno a 1,3, ma con punte minime fino a 1,5 - 1,6. Al ciclo di variazione di 150-300 giorni se ne sovrappone un altro pi\u00f9 lungo, dell'ordine dei 2070-2355 giorni. A queste pulsazioni, associate all'instabilit\u00e0 atmosferica della stella, corrisponde pure una notevole variazione delle sue dimensioni.\nMintaka \u00e8 invece una variabile a eclisse, con periodi di 5,7 giorni ed eclissi primarie molto ridotte, dell'ordine di un decimo di magnitudine similmente varia la , sebbene l'escursione di luminosit\u00e0 sia leggermente superiore e il periodo appena pi\u00f9 lungo.\nLa stella FU Orionis \u00e8 il prototipo di una classe di variabili cataclismiche estremamente giovani, le stelle FU Orionis; se ne conoscono solo poche esemplari, tutte parzialmente avvolte da nubi.\nFra le Mireidi la pi\u00f9 luminosa in fase di massima \u00e8 la U Orionis, che raggiunge la magnitudine 4,8 diventando cos\u00ec ben visibile ad occhio nudo; le altre Mireidi sono molto meno luminose.\nFra le numerose altre semiregolari, quella con la maggiore ampiezza \u00e8 la BQ Orionis, che oscilla fra la settima e la nona grandezza in circa tre mesi e mezzo; anche la mostra delle piccole oscillazioni.\nOggetti del profondo cielo.\nLa costellazione di Orione \u00e8 famosa per contenere il pi\u00f9 noto e studiato complesso nebuloso molecolare del cielo, in cui hanno luogo importanti fenomeni di formazione stellare; esso ospita la gran parte degli oggetti pi\u00f9 conosciuti della costellazione.\nA sud della Cintura di Orione c'\u00e8 la sua spada, che consiste delle stelle multiple \u03b81 e \u03b82\u00a0Orionis, chiamate il Trapezio, e la vicina Nebulosa di Orione (M42). La nebulosa \u00e8 un oggetto molto brillante, che gi\u00e0 ad occhio nudo pu\u00f2 essere distinta come di natura ben diversa da una stella. Tuttavia per poterla individuare a volte \u00e8 opportuno guardare un punto del cielo vicino a dove se ne suppone la presenza per farla \"saltare\" all'occhio immediatamente. Con un telescopio o meglio ancora un binocolo si possono osservare le sue nubi di gas luminosi, le stelle giovani e le nubi di polvere che la compongono. La nebulosa Nebulosa De Mairan (M43), visibile poco a nord, fa parte di questo insieme.\nPoco a sud dell'asterismo della Cintura di Orione, nei pressi di , si trova una nebulosa oscura, scoperta nel 1655, non visibile ad occhio nudo, la celeberrima Nebulosa Testa di Cavallo (B33); si tratta di un addensamento oscuro che si sovrappone alla linea di vista di una nebulosa chiara, catalogata come IC 434 e situata ad est di .\nOltre a questi oggetti famosi, la costellazione \u00e8 ricca di piccole nebulose, tra le quali spicca M78, pochi gradi ad est della Cintura. Tutto intorno all'asterismo si estende infine un grandissimo anello di nebulosit\u00e0, chiamato anello di Barnard e non visibile con piccoli strumenti.\nFra gli ammassi aperti, i pi\u00f9 brillanti si trovano lungo la Spada, e sono NGC 1980, a sud della Nebulosa di Orione, e NGC 1981, a nord; in realt\u00e0 questi due ammassi costituiscono le estremit\u00e0 della Spada stessa. Altri ricchi addensamenti di stelle si osservano presso la Cintura, il cui sfondo \u00e8 molto ricco di stelle azzurre, e poi a nord nei pressi di , la stella dominante di un ammasso catalogato come Cr 69 e posto al centro della regione nebulosa di Lambda Orionis. Un ammasso pi\u00f9 vecchio e meno brillante \u00e8 NGC 1662, osservabile nella parte pi\u00f9 settentrionale dell'asterismo dello Scudo di Orione.\nLa parte nordorientale di Orione giace sul piano galattico ed \u00e8 possibile osservare altre regioni di formazione stellare, sebbene si trovino in prevalenza a grandi distanze rispetto al Sole; fra queste spiccano Sh2-252, nota anche come \"Nebulosa Testa di Scimmia\", e la regione di Sh2-254, composta da alcune nubi di gas ionizzato di forma circolare.\nSistemi planetari.\nIn Orione sono noti alcuni sistemi planetari; il pi\u00f9 complesso \u00e8 quello di HD 38529, che possiede un pianeta gioviano caldo con una massa pari a otto decimi di quella di Giove su un'orbita inferiore a 1 UA di distanza dalla sua stella madre, pi\u00f9 un secondo corpo dalla massa oltre 37 volte superiore a quella di Giove, probabilmente una nana bruna, posto a oltre 3\u00a0UA di distanza.\nStoria.\nMolte antiche civilt\u00e0 riconobbero la costellazione di Orione nel suo complesso, anche se con immagini diverse.\nGli antichi Sumeri vedevano queste stelle come una pecora. Il nome Betelgeuse significa letteralmente \u00abl'ascella\u00bb; nel caso dei Sumeri era l'ascella della pecora.\nNell'antica Cina, Orione era uno dei 28 \"Xiu\" (\u5bbf) zodiacali. Conosciuta come \"Shen\" (\u53c3), che significa \u00abtre\u00bb, era probabilmente chiamata cos\u00ec a causa delle tre stelle nella Cintura di Orione.\nGli Egizi consideravano queste stelle come un tributo al dio dei morti e dell'Oltretomba, Osiride, e secondo un'ipotesi le piramidi di Giza sono state costruite seguendo l'allineamento delle tre stelle della Cintura di Orione.\nNella Bibbia la costellazione sarebbe uno dei tanti luoghi di provenienza degli Elohim, le entit\u00e0 protagoniste dell'intero racconto dell'antico testamento. Ad essere precisi secondo veda, proverrebbero da Mrigash\u012brsha, dal sanscrito: \u092e\u0943\u0917\u0936\u093f\u0930 (m\u1e5bga\u015bira\u1e63a), traducibile come \"testa di antilope\", ossia un ammasso stellare collocato sulla spalla destra della costellazione (betelgeuse).\n\u00abLa cintura e la spada\u00bb di Orione sono spesso menzionate nella letteratura antica e moderna, e sono state anche stampate sulle insegne della 27\u00aa divisione della \"United States Army\", l'esercito statunitense.\nUn disegno schematico della costellazione, chiamato Costellazione di EURione \u00e8 stampato sulle banconote Euro.\nMitologia.\nOrione \u00e8 la pi\u00f9 splendente delle costellazioni, caratteristica che ben si addice a un personaggio che secondo la leggenda fu il pi\u00f9 imponente e il pi\u00f9 bello degli uomini. La costellazione \u00e8 messa in risalto dalle stelle brillanti Betelgeuse e Rigel, e ha tre stelle distintamente allineate che formano la cintura di Orione. \u00abNessun'altra costellazione rappresenta pi\u00f9 chiaramente la figura di un uomo\u00bb, dice Germanico Cesare.\nManilio la chiama \u00abdorato Orione\u00bb e \u00abla pi\u00f9 potente delle costellazioni\u00bb, ed esagera la sua brillantezza dicendo che, quando Orione si leva, \u00abla notte simula la luminosit\u00e0 del giorno e ripiega le sue ali scure\u00bb. Manilio descrive Orione \u00abche allunga le braccia su una vasta estensione di cielo e che si solleva verso le stelle con un passo altrettanto imponente\u00bb. In effetti, Orione non \u00e8 una costellazione molto grande, occupa solo il ventiseiesimo posto in quanto a dimensioni (\u00e8 pi\u00f9 piccola, per esempio, di Perseo secondo i confini moderni tra le costellazioni), ma la brillantezza delle sue stelle d\u00e0 l'impressione che sia molto pi\u00f9 grande.\nOrione \u00e8 anche una delle costellazioni pi\u00f9 antiche, essendo nota ai primi scrittori greci, quali Omero ed Esiodo. Persino nell'era spaziale Orione rimane uno dei pochi raggruppamenti stellari che i non astronomi riescono a riconoscere.\nIn cielo Orione \u00e8 raffigurato che affronta la carica del Toro sbuffante della costellazione confinante, nonostante il mito di Orione non faccia nessun riferimento a un tale combattimento. In ogni caso, la costellazione nacque con i Sumeri, che videro in essa il loro grande eroe Gilgamesh che combatteva contro il Toro del Cielo. Il nome sumero di Orione era URU AN-NA, che significa luce del cielo. Il Toro era GUD AN-NA, toro del cielo.\nGilgamesh era l'equivalente sumero di Eracle, il che ci porta a un altro rompicapo. Essendo il pi\u00f9 grande eroe della mitologia greca, Eracle merita una costellazione della brillantezza di questa, ma in realt\u00e0 gli \u00e8 assegnata una zona di cielo molto pi\u00f9 scura. \u00c8 possibile, allora, che Orione in realt\u00e0 altro non sia che Eracle sotto mentite spoglie? Potrebbe essere, se si pensa che una delle fatiche di Eracle fu quella di catturare il toro di Creta e che in cielo \u00e8 raffigurato un combattimento tra Orione e il Toro. Tolomeo lo descrisse con un bastone e una pelle di leone, entrambi noti attributi di Eracle, e cos\u00ec \u00e8 rappresentato nelle vecchie carte astrali. Ma, nonostante queste circostanze, nessun mitologo accenna a una possibile connessione fra questa costellazione ed Eracle.\nSecondo il mito, Orione era figlio di Poseidone, il dio del mare, ed Euriale, figlia del re Minosse di Creta. Poseidone diede a Orione il potere di camminare sull'acqua. Omero nell\"'Odissea\" descrive Orione come un gigantesco cacciatore, armato di un bastone indistruttibile di duro bronzo. In cielo i cani del cacciatore (le costellazioni del Cane Maggiore e del Cane Minore) lo seguono dappresso, all'inseguimento della Lepre.\nSull'isola di Chio, Orione corteggi\u00f2 Merope, figlia del Re Enopione, apparentemente senza successo, dato che una notte, reso spavaldo dal vino, cerc\u00f2 di violentarla. Per punirlo, Enopione lo fece accecare e lo band\u00ec dall'isola. Orione si diresse a nord verso l'isola di Lemno dove Efesto aveva la sua fucina. Efesto s'impietos\u00ec alla vista di Orione cieco e gli offr\u00ec come compagno e guida uno dei suoi assistenti, Cedalione. Con il giovane sulle spalle, Orione si diresse a est verso il punto in cui sorgeva il sole, dove, a detta di un Oracolo, gli sarebbe stata restituita la vista. E infatti quando all'alba i raggi prodigiosi del Sole caddero su quegli occhi spenti, Orione miracolosamente ebbe resa la vista.\nIn un mito celeste Orione \u00e8 legato all'ammasso stellare delle Pleiadi del Toro. Le Pleiadi erano sette sorelle, figlie di Atlante e Pleione. La storia che si racconta solitamente dice che Orione s'innamor\u00f2 delle Pleiadi e le perseguit\u00f2 con intenti amorosi. Ma secondo Igino, chi lui veramente voleva in realt\u00e0 era la loro madre Pleione. Zeus agguant\u00f2 tutto il gruppo e lo sistem\u00f2 fra le stelle, dove Orione continua a incalzarlo ogni notte.\nCi sono numerose e conflittuali storie sulla morte di Orione. Mitografi astronomi come Arato di Soli, Eratostene e Igino concordarono che vi fu implicato uno scorpione. Una versione, quella raccontata sia da Eratostene che da Igino, sostiene che Orione si vantasse di essere il pi\u00f9 abile dei cacciatori. Egli disse ad Artemide, la dea della caccia, e alla madre di lei, Latona, che poteva uccidere qualsiasi bestia sulla Terra. La Terra fremette d'indignazione e da una spaccatura del terreno fece uscire uno scorpione che punse a morte il gigante presuntuoso. Arato, invece, dice che Orione tent\u00f2 di rapire la vergine Artemide e che fu lei a causare la spaccatura della Terra dalla quale usc\u00ec lo scorpione. Ovidio ha ancora un'altra versione: dice che Orione fu ucciso nel tentativo di salvare Latona dallo scorpione. Anche la dislocazione \u00e8 diversa. Eratostene e Igino dicono che la morte avvenne a Creta, ma Arato la fa accadere a Chio.\nIn entrambe le versioni il risultato fu che Orione e lo scorpione (la costellazione dello Scorpione) furono sistemati su lati opposti del cielo, in modo che mentre lo Scorpione sorge a est, Orione fugge sotto l'orizzonte a ovest. \u00abL'infelice Orione teme ancora di essere ferito dal pungiglione velenoso dello scorpione\u00bb, not\u00f2 Germanico Cesare.\nUna storia molto diversa, anche questa raccontata da Igino, \u00e8 quella che Artemide amava Orione e stava seriamente prendendo in considerazione la possibilit\u00e0 di rinunciare al voto di castit\u00e0 per sposarlo. Essendo i pi\u00f9 grandi cacciatori maschio e femmina, avrebbero formato una coppia formidabile. Ma ad Apollo, il fratello gemello di Artemide, l'accoppiamento non piacque. Un giorno, mentre Orione nuotava, Apollo finse di voler mettere alla prova l'abilit\u00e0 di Artemide al tiro con l'arco e la sfid\u00f2 a colpire un piccolo oggetto nero che ballonzolava fra le onde. Artemide lo trafisse al primo colpo e rimase inorridita nello scoprire che aveva ucciso Orione. Affranta, lo pose fra le costellazioni.\nC'\u00e8 una storia strana e persistente a proposito della nascita di Orione, che spiega la versione pi\u00f9 antica del suo nome, Urione (ancora pi\u00f9 vicina all'originale sumero URU AN-NA). Secondo questa storia a Tebe viveva un vecchio agricoltore di nome Irieo. Un giorno egli offr\u00ec ospitalit\u00e0 a tre stranieri di passaggio che, guarda caso, erano gli dei Zeus, Poseidone ed Ermes. Dopo che ebbero mangiato, i visitatori gli chiesero se ci fosse qualcosa che desiderasse. Il vecchio confess\u00f2 che gli sarebbe piaciuto avere un figlio e i tre d\u00e8i gli promisero di appagare il suo desiderio. Si misero tutti e tre in piedi davanti alla pelle del bue che avevano appena consumato e vi urinarono sopra, poi dissero a Irieo di seppellirla. Da quella, a tempo debito, nacque un bambino che Irieo chiam\u00f2 Urione dato il modo in cui era stato concepito.\nI nomi delle stelle principali.\nOrione \u00e8 una delle poche costellazioni in cui la stella Alfa non \u00e8 la pi\u00f9 brillante. La stella pi\u00f9 brillante di Orione \u00e8 infatti Beta di Orione, chiamata Rigel dall'arabo \"rijl\" che significa \u00abpiede\u00bb, dato che Tolomeo la descrisse come quella che segnava il punto del piede sinistro di Orione. Rigel \u00e8 una stella supergigante brillante blu-bianca.\nAlfa di Orione si chiama Betelgeuse, uno dei nomi di stelle pi\u00f9 famoso ma frainteso. Viene dall'arabo \"yad al-jauza\", spesso erroneamente tradotto come \u00abascella di quello centrale\u00bb. In effetti significa \u00abmano di \"al-jauza\"\u00bb. Chi (o cosa) era \"al-jauza\"? \u00c8 il nome che gli Arabi diedero alla figura della costellazione che essi vedevano in questa zona, probabilmente una figura femminile che includeva le stelle sia di Orione che dei Gemelli. La parola \"al-jauza\" apparentemente viene dall'arabo \"jwz\" che significa \u00abmezzo\u00bb, quindi la migliore traduzione che i commentatori moderni possono offrire \u00e8 che \"al-jauza\" significhi qualcosa di simile a \u00abquella femmina in mezzo\u00bb. Il riferimento al \u00abmezzo\u00bb pu\u00f2 avere a che fare con il fatto che la costellazione si trovi a cavallo dell'equatore celeste. Da come la descrisse Tolomeo nel suo \"Almagesto\", Betelgeuse rappresenta la spalla destra di Orione. I Greci non diedero un nome n\u00e9 a Rigel n\u00e9 a Betelgeuse, cosa che sorprende data la brillantezza delle due stelle. Betelgeuse \u00e8 una stella rossa supergigante, il cui diametro supera di parecchie centinaia di volte quello del Sole, cos\u00ec grande che si espande e si contrae, cambiando leggermente di brillantezza in questo procedimento.\nLa spalla sinistra di Orione \u00e8 segnata da Gamma di Orione, nota come Bellatrix, un nome latino che significa \u00abla guerriera\u00bb. La stella che segna il ginocchio destro del cacciatore, Kappa di Orione, si chiama Saiph. Questo nome viene dall'arabo \u00abspada\u00bb e chiaramente \u00e8 attribuito erroneamente. Le tre stelle che formano la cintura - Zeta, Epsilon e Delta di Orione - si chiamano Alnitak, Alnilam e Mintaka. Sia Alnitak che Mintaka vengono dalla parola araba che significa \u00abcintura\u00bb o \u00abguaina\u00bb. Alnilam viene sempre dall'arabo e significa il \u00abfilo di perle\u00bb, un altro riferimento alla cintura di Orione."}
{"id": "697081", "revid": "74801", "url": "https://it.wikipedia.org/wiki?curid=697081", "title": "Tommaso III di Savoia", "text": "Non viene considerato come successore nella linea comitale della dinastia di Casa Savoia (non fu mai Conte di Savoia); ma essendo figlio di Tommaso II di Savoia \u00e8 continuatore della Branca Ducale ed \u00e8 considerato il capostipite del ramo cadetto dei Savoia-Acaia.\nOrigine.\nTommaso, secondo Samuel Guichenon, era il figlio maschio primogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso.&lt;br&gt;Tommaso II di Savoia, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio terzogenito di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nBiografia.\nSecondo le \"Europ\u00e4ische Stammtafeln\", vol II, 190 (non consultate), Tommaso sarebbe nato nel 1248, ma ci\u00f2 contrasta col fatto che i suoi genitori, secondo Samuel Guichenon, si erano sposati nel 1251 e Tommaso era il primogenito.\nSuo padre, Tommaso II, conte di Savoia assieme al nipote, Bonifacio, mor\u00ec nel 1259; secondo Matteo di Parigi, Tommaso II fu avvelenato (\"dicitur potionatus\"). Fu sepolto nel presbiterio della cattedrale di Aosta. Tommaso gli succedette nei titoli di conte di Moriana e signore del Piemonte.\nSuo cugino, il conte di Savoia, Bonifacio, rimasto solo a governare la contea si riavvicin\u00f2 al partito ghibellino, al cognato Manfredi, reggente del regno di Sicilia.\nAl momento della morte del padre Tommaso ed i due fratelli minori erano tenuti in prigione nel Comune di Asti; intervenne allora il fratello di sua madre, Beatrice, il cardinale Ottobono Fieschi, futuro papa Adriano V, che con truppe genovesi e altri Guelfi ottenne la liberazione dei tre bambini.\nNel 1263, il conte di Savoia, suo cugino, Bonifacio, fu attaccato alle porte di Torino dalle truppe del comune di Asti, che lo sconfissero e lo fecero prigioniero e dove mor\u00ec per le ferite riportate.\nNon essendo ancora sposato, Bonifacio non aveva eredi, e la successione sarebbe spettata ai figli maschi del duca Tommaso II, per l'esattezza al primogenito, Tommaso, che reclam\u00f2 per s\u00e9 la contea e la preminenza sulla famiglia; anche le sorelle di Bonifacio avanzarono pretese; ma alla fine, il fratello di suo padre, Tommaso II, il conte di Richmond e di Romont, Pietro, riusc\u00ec a farsi riconoscere conte di Savoia.\nL'anno dopo, nel 1264, sua zia, Beatrice, contessa consorte di Provenza e di Forcalquier, cit\u00f2 Tommaso ed i fratelli, Amedeo e Luigi (\"Thomam Amedeum et Ludovicum filios quondam Dom. Thome fratris mei\") e la sorella Eleonora (\"Alienore filie predicti comitis Thome\") nel suo testamento come destinatari di un lascito.\nNel 1268, suo zio, il conte di Savoia, Pietro II, fece un ultimo testamento dove chiedeva di essere sepolto ad Altacomba e designava suo successore nella contea il fratello Filippo e inoltre specificava i diversi lasciti per tutti gli altri parenti, come da documento n\u00b0 749 del \"Peter der Zweite, Graf von Savoyen, Markgraf in Italien\" , aggiungendo anche un codicillo, riportato nelle \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 7\", ove specificava che i suoi eredi erano il fratello Filippo e la figlia Beatrice.\nSuo zio, Pietro II, il Piccolo Carlo Magno si spense a Pierre-Ch\u00e2tel, il 16 maggio 1268, senza eredi maschi e perci\u00f2 lo stato sabaudo venne ereditato dal fratello Filippo I di Savoia, mentre Pietro venne tumulato nell'Abbazia di Altacomba, in Savoia.\nTommaso, nel 1273, venne citato assieme al fratello, Amedeo (\"Thome et Amedeo de Sabaudia filiis eiusdem\") e alla madre, Beatrice, ricordata come contessa di Borget (\"domine Comitisse del Borget consanguinee mee\") in quanto si era ritirata a vivere nel Castello di Le Bourget-du-Lac, di propriet\u00e0 del marito Tommaso II in un altro testamento, quello di Adelasia, vedova di Alberto IV signore di La Tour e Coligny, e imparentata coi Savoia.\nSotto Filippo I di Savoia Tommaso prese possesso dei suoi feudi e govern\u00f2 in suo nome i territori al di qua delle Alpi, in Piemonte; sconfisse Guglielmo VII del Monferrato (1280) facendolo prigioniero e costringendolo, in cambio della libert\u00e0, a restituire ai Savoia la citt\u00e0 di Torino. Tommaso aveva infatti catturato il marchese di Monferrato Guglielmo VII mentre stava valicando le Alpi, diretto in Spagna, e lo aveva costretto a firmare la cessione di Torino ed altre terre piemontesi allora in suo possesso.\nTommaso, secondo Samuel Guichenon, si ammal\u00f2 a Saint-Genix-sur-Guiers, dove nel maggio del 1282, fece testamento nel quale richiedeva di essere sepolto nell'Abbazia di Altacomba (\"in monasterio de Altacomba\"), disponeva dei lasciti per la moglie, Guya (\"domin\u00e6 Gui\u00e6 de Burgundia consorti me\u00e6\"), e la madre, Beatrice (\"matri me\u00e6 domin\u00e6 B. comitiss\u00e6\"), nominava suo erede il figlio primogenito Filippo (\"Philippum de Sabaudia filium meum primogenitum\"), disponendo adeguati appannaggi per gli altri quatto figli (\"aliis filiis meis Petro, Thom\u00e6, Amedeo et Guillermo fratribus suis\"), disponendo che la moglie fosse tutrice dei figli, assistita dal di lei fratello, Signore di Salins, Conte di Chalon e Conte di Borgogna, Ottone IV (\"dominum Othonem comitem Burgundi\u00e6 dict\u00e6 domin\u00e6 Guy\u00e6 germanum)\" e un suo cugino, Aimaro di Rossiglione, arcivescovo di Lione (\"consanguineum meum R. patrem dominum Aymarum archiepiscopum Lugdunensem\"); il testamento \u00e8 riprodotto integralmente nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon.\nTommaso mor\u00ec a Saint-Genix-sur-Guiers, il 16 maggio 1282 (secondo Samuel Guichenon, il 15 maggio) e sempre secondo il Guichenon, fu sepolto nell'Abbazia di San Michele della Chiusa, in Piemonte, mentre risulta sepolto come da lui richiesto ad Altacomba.\nMatrimonio e discendenza.\nTommaso, nel maggio 1274, aveva sposato Guya o Gaia di Borgogna (\u2020 1316), figlia di Ugo di Ch\u00e2lon, Conte consorte di Borgogna e Signore di Salins e della Contessa di Borgogna, Adelaide d'Andechs.&lt;br&gt;Tommaso da Guya ebbe cinque figli:"}
{"id": "697082", "revid": "9", "url": "https://it.wikipedia.org/wiki?curid=697082", "title": "Pietro Luzzo", "text": ""}
{"id": "697084", "revid": "123351656", "url": "https://it.wikipedia.org/wiki?curid=697084", "title": "Trattore a cingoli", "text": "Il trattore a cingoli o trattore cingolato \u00e8 un tipo specifico di trattore agricolo che al posto delle consuete quattro ruote ha un paio di larghi cingoli che possono essere d'acciaio o di gomma a seconda dei modelli.\nIl trattore a cingoli viene spesso preferito al modello gommato nella lavorazione dei terreni pi\u00f9 ripidi e pi\u00f9 umidi poich\u00e9 grazie al peso e alla presenza stessa dei cingoli \u00e8 pi\u00f9 stabile e consente maggiore affidabilit\u00e0 e manovrabilit\u00e0 in condizioni estreme, infatti viene utilizzato soprattutto in montagna o in zone paludose. Questo tipo di mezzo viene generalmente usato nelle fasi di lavorazione del terreno: erpicatura, semina, fresatura. \n\u00c8 molto pratico in questo tipo di lavori poich\u00e9 consente di lavorare il terreno senza un eccessivo calpestio, cosa che potrebbe avvenire invece con un mezzo gommato, permettendo anche una maggiore forza di trazione. Viceversa, la sua scarsa velocit\u00e0 (limitata secondo il codice della strada a 15 km/h) e la difficolt\u00e0 di spostarsi su strada, lo rendono inadatto agli altri lavori di campagna. Il cingolato assicura un'ottima galleggiabilit\u00e0 e manovrabilit\u00e0. Su strade normali di solito vengono trasportati con gli autocarri.\nStoria.\nNel 1904 in America venne collaudato il primo trattore a cingoli, fu un grande successo. Inizialmente si ponevano dei cingoli in metallo su ruote gommate. Nel 1931 \u00e8 stato costruito il cingolo sigillato e lubrificato in acciaio e gomma il quale sostitu\u00ec le quattro ruote.\nIn Italia questo tipo di trattore \u00e8 stato oggetto di grande attenzione da parte dei costruttori, soprattutto da Fiat Trattori mentre nel resto del mondo esso \u00e8 stato considerato una macchina specialistica il cui uso fosse legato a condizioni del suolo particolarmente sfavorevoli. \nIl primo trattore a cingoli europeo \u00e8 stato realizzato dalla Fiat Trattori nel 1932 con il modello 700C, nato da una grande intuizione della Fiat favorevole alle campagne che circondano la nuova sede di Modena. A questo trattore succedono altri numerosi modelli consacrando la Fiat primo produttore mondiale di trattori a cingoli, che mantiene anche oggi anche se venduti come New Holland.\nNel 1939 sempre la \"Fiat Trattori\" porta sui trattori cingolati la possibilit\u00e0 di far muovere il trattore con diversi carburanti (petrolio, gasolio, alcol, benzina, metano e gasogeno) con il modello Fiat 40 Boghetto.\nCaratteristiche.\nIl sistema Cingolato si costituisce di: un \"carrello portacingolo\" che comprende la ruota posteriore (motrice) e la ruota anteriore (di rinvio o tendicingolo), i \"rulli portanti\" che permettono di scaricare uniformemente il peso del trattore sul terreno, i rulli sostenitori che guidano e sostengono il cingolo nella parte superiore, e il telaio di struttura che collega e aggancia il tutto.\nOggi tutti i principali produttori di trattori hanno in catalogo numerose gamme di trattori cingolati con diverse potenze.\nEsistono diversi tipi di trattori cingolati: cingolati gommati, con semicingoli e con ruote in metallo.\nTrattori con cingoli gommati.\nOggi il mercato offre trattrici che montano cingoli in gomma, esse hanno riscosso un notevole successo in quanto questi sono molto pi\u00f9 veloci (circa 40 km/h), quindi possono circolare su strade normali. I principali produttori di questi trattori sono Challenger, John Deere e Case IH.\nTrattori con semicingoli.\nSono trattori normali alle cui ruote posteriori, quelle di trazione, vengono applicati particolari dispositivi che hanno lo scopo di aumentare la superficie d'appoggio, col vantaggio essenziale di ridurre la compattazione del suolo ed aumentare il galleggiamento, e solo in misura minore di migliorare lo sforzo di trazione (a meno di incrementi nella zavorratura del mezzo). Cingoli di questo tipo vengono utilizzati sia su trattori che su mietitrebbie, soprattutto quando si devono raccogliere prodotti su terreni cedevoli, come ad esempio in risaia o comunque su suolo bagnato.\nTrattori con ruote in metallo o gabbie.\nSimilmente ai trattori con semicingoli non sono macchine che assicurano aderenza e forza di trazione particolarmente superiori alla norma, ma particolarmente indicate in zone acquitrinose come le risaie per migliorare il galleggiamento e ridurre la compattazione del suolo. Negli ultimi anni le gabbie vengono sempre pi\u00f9 sostituite con ruote larghe o con ruote gemellate, o con pneumatici a bassa pressione che per loro natura si deformano aumentando la superficie di contatto col suolo. Particolari ruote metalliche vengono utilizzate in risaie o su suoli con stratificazione particolare, ove il peso del mezzo e la sua forza di trazione debba essere scaricata non sulla superficie esposta del suolo, ma su uno \"zoccolo\" pi\u00f9 compatto esistente in profondit\u00e0: tali ruote penetrano normalmente nel suolo per svariate decine di centimetri durante l'avanzamento."}
{"id": "697085", "revid": "767487", "url": "https://it.wikipedia.org/wiki?curid=697085", "title": "Appuntamento a Belleville", "text": "Appuntamento a Belleville (\"Les Triplettes de Belleville\") \u00e8 un film d'animazione del 2003 di produzione franco-belga-canadese, scritto e diretto da Sylvain Chomet, presentato fuori concorso al 56\u00ba Festival di Cannes. Il film ha avuto un buon successo, anche di critica, per il suo stile originale \"vecchio stampo\". Nonostante la presenza di alcuni dialoghi, la maggior parte della storia \u00e8 raccontata tramite pantomima.\nTrama.\nNella prima sequenza vengono introdotte le \"Triplettes\" (Violette, Blanche e Rose, i cui nomi richiamano i colori della bandiera francese), un trio di cantanti degli anni trenta, nella parodia di uno spettacolo dei loro tempi d'oro, assieme alle caricature di Django Reinhardt, Jos\u00e9phine Baker e Fred Astaire. Il filmato termina, e la storia ritorna su Madame Souza, una vecchia signora che educa ed alleva da sola il nipote Champion. Nonostante tutti gli sforzi di Madame Souza il piccolo Champion cresce infelice. Ella dapprima gli dona un cagnolino, Bruno, poi un triciclo. Solo questo pare dare gioia a Champion, che, crescendo, si appassiona al ciclismo a tal punto da guadagnarsi la partecipazione al Tour de France.\nDurante la gara, Champion viene rapito assieme ad altri due concorrenti e portato oltremare, nella immaginaria citt\u00e0 di \"Belleville\" (questa \u00e8 rappresentata come un incrocio tra Parigi, Montr\u00e9al e New York e gli abitanti stessi appaiono stereotipi caricaturali degli americani degli anni cinquanta). Champion \u00e8 stato rapito da una banda di gangster, intenzionata a sfruttarlo in un giro di scommesse clandestine, obbligandolo a pedalare su un macchinario che simula una gara ciclistica assieme ai suoi sfortunati colleghi.\nMadame Souza insegue i rapitori assieme al cane Bruno con mezzi di fortuna (un pedal\u00f2 a noleggio) e giunge infine nella citt\u00e0 determinata a ritrovare il nipote. A Belleville s'imbatte nelle \"Triplettes\", oggi invecchiate e decrepite ed alquanto eccentriche, ma ancora attive, venendo aiutata da costoro. Con il loro aiuto riesce a liberare il nipote dalle grinfie della banda. Fuggono tutti con l'intero macchinario, spinto da solo due dei ciclisti e una delle \"Triplette\", riuscendo a sgominare i cattivi che li inseguono e a lasciare la citt\u00e0."}
{"id": "697086", "revid": "767487", "url": "https://it.wikipedia.org/wiki?curid=697086", "title": "Monsieur Ibrahim e i fiori del Corano", "text": "Monsieur Ibrahim e i fiori del Corano (\"Monsieur Ibrahim et les fleurs du Coran\") \u00e8 un film del 2003 diretto da Fran\u00e7ois Dupeyron, tratto dal romanzo omonimo di \u00c9ric-Emmanuel Schmitt.\nIl film \u00e8 stato presentato fuori concorso alla 60\u00aa Mostra internazionale d'arte cinematografica di Venezia.\nTrama.\nParigi, anni sessanta. Mo\u0457se Schmidt \u00e8 un undicenne di origine ebraica, che abita nella rue Bleue, in un quartiere della classe operaia della capitale, insieme ad un padre assente e scostante, perso nel mito del figlio maggiore, Popol, andato via insieme alla madre.\nIl ragazzino fa la spesa nel negozio di alimentari dell\u2019\"arabo\", Monsieur Ibrahim, dove ogni tanto ruba cibo in scatola per riuscire a arrivare a fine giornata con i pochi soldi che gli passa il padre.\nUn giorno nella rue Bleue arriva una troupe per girare un film con una bellissima attrice bionda che sembra Brigitte Bardot; tutti sono affascinati, durante una pausa lei entra nel negozio di M. Ibrahim per una bottiglia d'acqua che lui le fa pagare caro. \u201cPer ripagarmi di quello che mi rubi tu\u201d, confida poi a Mo\u0457se, che lui chiama Momo. Tuttavia non gli serba rancore, anzi gli regala bottiglie e scatolette, gli dispensa preziosi consigli su come amministrare il denaro e su come ricercare la felicit\u00e0. La loro amicizia si sviluppa e presto Mo\u0457se si sente pi\u00f9 vicino a Ibrahim che al padre.\nMentre Momo prende sempre pi\u00f9 confidenza con M. Ibrahim, che rivela di non essere un arabo nordafricano ma di essere originario della Mezzaluna d\u2019oro, la Mesopotamia, e di aderire, dal punto di vista religioso, al sufismo.\nIl padre perde il lavoro e qualche giorno dopo se ne va di casa lasciandogli tutti i soldi e un biglietto d'addio in cui confessa la propria inadeguatezza. Si suicider\u00e0 gettandosi sotto un treno. L'amicizia con Ibrahim si consolida, Momo gli chiede di adottarlo, l'uomo ci riesce con qualche difficolt\u00e0.\nIbrahim ha deciso di tornare in visita al suo lontano Paese, da dove manca da molti anni. Acquista un'automobile nuova e prende lezioni di guida, poi parte con Momo per un viaggio via terra attraverso l'Europa. A Istanbul cominciano a entrare in contatto con l'Oriente. Ibrahim porta il ragazzo a una cerimonia di danza dei dervisci, poi attraversano l'Anatolia. Purtroppo, quando \u00e8 gi\u00e0 in vista del villaggio, Ibrahim rimane vittima di un incidente automobilistico.\nTornato a Parigi, Momo scoprir\u00e0 che il padre adottivo gli ha lasciato tutto. Sar\u00e0 lui a gestire adesso il negozio di alimentari, e malgrado sia ebreo diventer\u00e0 l\u2019\"arabo\" della rue Bleue."}
{"id": "697087", "revid": "1632387", "url": "https://it.wikipedia.org/wiki?curid=697087", "title": "Ash (gruppo musicale)", "text": "Gli Ash sono un gruppo alternative rock con influenze pop punk e indie pop originario di Downpatrick, nell'Irlanda del Nord.\nFormatisi nel 1992 con il nome di \"Vietnam\", sono composti da Tim Wheeler (voce, chitarra e autore di quasi tutti i brani), Mark Hamilton (basso), Rick McMurray (batteria) a cui nel 1997 si aggiunse la chitarrista Charlotte Hatherley, che ha lasciato il gruppo il 20 gennaio 2006.\nIl loro primo album, \"Trailer\", \u00e8 del 1994. Ad esso hanno fatto seguito \"1977\" (1996), \"Nu-Clear Sounds\" (1998), \"Free All Angels\" (2001), la compilation \"Intergalactic Sonic 7\"s\" (2002), \"Meltdown\" (2004) e \"Twilight of the Innocents\" (2007). A cavallo tra il 2009 e il 2010, gli Ash hanno pubblicato una raccolta di 26 singoli pubblicati in formato digitale chiamata A-Z Series, \u2019\u2019Kablammo!!\u2019\u2019(2015),Nel dicembre 2016 esce Live On Mars: London Astoria 1997 e \u2018\u2019Islands\u2019\u2019(2018)\nIl loro singolo \"Burn Baby Burn\" ha vinto il 27 febbraio 2002 il prestigioso premio di miglior singolo agli NME Carling Awards."}
{"id": "697088", "revid": "92723", "url": "https://it.wikipedia.org/wiki?curid=697088", "title": "Arcidiocesi di Tuxtla Guti\u00e9rrez", "text": "Larcidiocesi di Tuxtla Guti\u00e9rrez (in latino: \"Archidioecesis Tuxtlensis\") \u00e8 una sede metropolitana della Chiesa cattolica in Messico appartenente alla regione ecclesiastica Pac\u00edfico-Sur. Nel 2020 contava 1.212.590 battezzati su 1.780.830 abitanti. \u00c8 retta dall'arcivescovo Fabio Mart\u00ednez Castilla.\nTerritorio.\nL'arcidiocesi comprende la parte occidentale dello stato messicano del Chiapas.\nSede arcivescovile \u00e8 la citt\u00e0 di Tuxtla Guti\u00e9rrez, dove si trova la cattedrale di San Marco.\nIl territorio si estende su 24.999\u00a0km\u00b2 ed \u00e8 suddiviso in 76 parrocchie.\nStoria.\nLa diocesi di Tuxtla Guti\u00e9rrez fu eretta il 27 ottobre 1964 con la bolla \"Cura illa\" di papa Paolo VI, ricavandone il territorio dalle diocesi del Chiapas (oggi diocesi di San Crist\u00f3bal de Las Casas), di Tapachula e di Tabasco. Era originariamente suffraganea dell'arcidiocesi di Antequera.\nIl 25 novembre 2006 con la bolla \"Mexicani populi\" di papa Benedetto XVI la diocesi \u00e8 stata elevata al rango di arcidiocesi metropolitana, assegnandole come suffraganee le diocesi di San Crist\u00f3bal de Las Casas e di Tapachula.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.780.830 persone contava 1.212.590 battezzati, corrispondenti al 68,1% del totale."}
{"id": "697094", "revid": "36426", "url": "https://it.wikipedia.org/wiki?curid=697094", "title": "Chris Kreski", "text": "Biografia e carriera.\nChris Kreski ha co-sceneggiato tre autobiografie in collaborazione con William Shatner, una con Barry Williams e una con David Wells. Ha lavorato per MTV per 15 anni ed \u00e8 stato scrittore e consulente per molte serie TV e speciali di alto profilo come \"Remote Control\", \"Beavis and Butt-Head\", oltre che degli spettacoli annuali di premiazione del canale per i film e i videoclip.\nIn seguito alla partenza del suo predecessore, Vince Russo, nell'ottobre 1999, Kreski divenne l'head writer della \"World Wrestling Federation\". Nel novembre del 2000, fu sostituito da Stephanie McMahon.\nKreski mor\u00ec di cancro nel 2005 a 42 anni."}
{"id": "697097", "revid": "1632387", "url": "https://it.wikipedia.org/wiki?curid=697097", "title": "Peleo", "text": "Peleo () \u00e8 una figura della mitologia greca. Figlio di Eaco, re dell'isola di Egina, il quale era figlio di Zeus, e di Endeide, fu re di Ftia, in Tessaglia, e spos\u00f2 Antigone, poi Teti, che gli diede il famoso figlio Achille. \nMito.\nGiovinezza.\nPeleo e Telamone erano i fratellastri di Foco, a cui andavano le simpatie del padre Eaco, a causa della sua bellezza e della sua bravura nelle gare atletiche.\nEndeide, temendo che il re scegliesse Foco come erede al trono, convinse i figli ad ucciderlo. Costoro sfidarono quindi Foco a una gara di pentathlon, e il giovane fu colpito a morte da un disco lanciato da Telamone. I due nascosero il corpo di Foco in un bosco, ma Eaco lo trov\u00f2 e cacci\u00f2 i fratricidi da Egina. Peleo e Telamone dovettero subire lunghe persecuzioni a causa del loro delitto.\nSecondo Diodoro Siculo e Pausania, invece, il disco che uccide Foco fu lanciato da Peleo, ma per il primo il colpo \u00e8 accidentale, per il secondo intenzionale.\nEsilio.\nTelamone si rifugi\u00f2 a Salamina e Peleo ripar\u00f2 presso Attore, re di Ftia, il cui figlio, Euritione, lo purific\u00f2 dall'empio fratricidio (Secondo altre fonti, fu lo stesso Attore a purificare Peleo e gli diede in matrimonio sua figlia Polimela). In seguito spos\u00f2 Antigone, figlia del re.\nDurante la caccia al cinghiale calidonio, Peleo colp\u00ec accidentalmente Euritione uccidendolo. Costretto nuovamente a fuggire arriv\u00f2 a Iolco e si rifugi\u00f2 presso il re Acasto. Qui la regina Astidamia si innamor\u00f2 di Peleo, che per\u00f2 la respinse. Per vendicarsi la donna lo accus\u00f2 di averla sedotta. Acasto allora lo invit\u00f2 a caccia presso il monte Pelio, frequentato dai centauri, e, mentre Peleo dormiva, gli sottrasse la spada. Una volta svegliatosi, Peleo si ritrov\u00f2 disarmato di fronte ai mostri, ma grazie all'intervento di Ermes inviato da Zeus (o di Chirone secondo altre versioni), il quale gli consegn\u00f2 una spada con poteri divini, riusc\u00ec a fuggire. Tornato in citt\u00e0, si vendic\u00f2 assassinando Acasto e la moglie.\nNozze con Teti.\nDopo aver sposato Antigone, figlia di Attore, ed aver partecipato alla spedizione degli Argonauti alla ricerca del vello d'oro, conobbe una nereide di nome Teti (o Tetide). Il loro matrimonio fu celebrato con solennit\u00e0 alla presenza di tutti gli dei, tranne Eris. La dea della discordia, infuriata per essere stata esclusa, intervenne alle nozze lasciando il pomo d'oro, oggetto del giudizio di Paride e origine della guerra di Troia.\nDa Teti ebbe sette figli, tra cui Achille. Teti ustion\u00f2 le parti mortali dei suoi sei figli, li rese immortali e li fece ascendere all'Olimpo uno dopo l'altro. Peleo si intromise quando Teti oper\u00f2 il rito magico sul settimo, rendendo il suo corpo immortale, salvo il tallone, ponendolo sul fuoco e ricoprendolo di ambrosia. L'osso del tallone, leggermente ustionato, non sub\u00ec la parte finale del rituale. Sdegnata, Teti respinse Peleo e fece ritorno alla sua dimora marina, dando al figlio il nome \"Achille\", perch\u00e9 non aveva posato le labbra sul suo seno. Peleo, (secondo altre versioni il centauro Chirone), s'accinse a sostituire l'osso del bambino con quello tratto dallo scheletro del velocissimo gigante Damiso, ma il tallone si rivel\u00f2 in seguito l'unico punto vulnerabile attraverso cui sar\u00e0 privato all'affetto del padre.\nLe nozze di Peleo con Tetide sono state un tema figurativo interessante e frequente della iconografia greca. Crateri, coppe e vasi in ceramica sparsi nei vari musei del mondo celebrano questo evento. Un cratere a calice proveniente da Spina, ora al Museo archeologico di Ferrara, e in cui viene raffigurata una scena di questo matrimonio, ha dato il nome a un pittore vascolare della II met\u00e0 del V secolo a.C., conosciuto appunto come Pittore di Peleo."}
{"id": "697098", "revid": "2106146", "url": "https://it.wikipedia.org/wiki?curid=697098", "title": "Segni (Italia)", "text": "Segni \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nNel territorio comunale si elevano il monte Lupone, alto 1 378\u00a0metri, il Punta dei Briganti, di altitudine pari a 1099 metri, il Punta della Melazza, di 1 084\u00a0metri, il Monte dei Briganti (1129,2m s.l.m.), il Monte Grugliano (1001,7m s.l.m.), il Monte Locino (1083,3m s.l.m.), il Monte Pratiglio (960,5m s.l.m.) e il Monte Puzzo (1170,3m s.l.m.) appartenenti al gruppo montuoso dei monti Lepini, facenti a loro volta parte dell'Antiappennino Laziale.\nStoria.\nI primi insediamenti nel territorio di Segni risalgono all'et\u00e0 del bronzo, ma l'abitato si svilupp\u00f2 solo in epoca romana, tempo in cui Segni rivest\u00ec una posizione strategica sulla valle del fiume Sacco.\nNel VI secolo a.C. Tarquinio il Superbo re di Roma, invi\u00f2 a Signia dei coloni e una guarnigione armata per proteggere, per via terra, le vie di accesso alla citt\u00e0 di Roma; ci\u00f2 \u00e8 dimostrato anche da numerosi resti archeologici rinvenuti sul territorio.\nNel 499 a.C., consoli Tito Ebuzio Helva e Gaio Veturio Gemino Cicurino, resistette a un tentativo di attacco portato da un contingente di Latini condotti da Sesto Tarquinio, figlio di Tarquinio il Superbo, nell'ambito delle azioni intraprese dai Tarquini per sollevare i Latini contro Roma, azioni che avrebbero avuto il loro epilogo militare nella battaglia del Lago Regillo.\nNel 493 a.C. i Segnini sottoscrissero assieme ad altre popolazioni il \"Foedus Cassianum\", il trattato di pace e alleanza stipulato tra le citt\u00e0 latine e Roma.\nSignia fu una citt\u00e0-stato autonoma fino al 340 a.C., anno della guerra latina, quando venne stipulato un patto con i Romani.\nNel III secolo \"Signia\" era una citt\u00e0 fiorente che, , coni\u00f2 monete d'argento con la legenda SEIC che , da cui si crede derivi il nome della citt\u00e0, anche se altri lo fanno derivare dalle insegne di Tarquinio il Superbo - SIGNIA in latino - , presente nel dritto delle monete di Segni.\nPer la sua fedelt\u00e0 nei confronti di Roma, Segni venne scelta come luogo di prigionia nella guerra contro Annibale.\nI Romani la elevarono a municipio nell'89 a.C. e la fregiarono della sigla SPQS (\"Senatus Populusque Signinus\") godendo cos\u00ec di relativa indipendenza ma con obblighi di alleanza con la stessa Roma.\nTra l'era repubblicana e il successivo periodo imperiale, a Signia venne costruito il foro, i templi: uno al dio Ercole e uno a Giunone Moneta, vengono innalzati monumenti a varie divinit\u00e0 e all'imperatore Caracalla venne dedicato il foro e vennero costruite numerose ville nel circondario.\nTra la fine del VI secolo e l'inizio del successivo nacque a Segni papa Vitaliano, che pontific\u00f2 dal 657 al 672.\nNei secoli XII-XIII, inserita nel Ducato Romano e nel \"Patrimonio di S. Pietro\", Segni si svilupp\u00f2 sotto il dominio della Santa Sede raggiungendo l'apice della fama e l'autonomia locale. Nel XIII secolo viene costruita l'odierna piazza Santa Maria, la vecchia cattedrale duecentesca, il palazzo della Comunit\u00e0 e l'Episcopio. In tale periodo Segni divenne residenza estiva dei papi e venne costruita da papa Eugenio III una residenza estiva, che oggi ospita il seminario vescovile.\nNel 1585 papa Sisto V elev\u00f2 Segni a ducato (il primo duca fu Alessandro Conti Sforza).\nIl 20 settembre 1870 Segni entr\u00f2 a far parte del Regno d'Italia dopo la presa di Roma da parte delle truppe del Regno d'Italia.\nBombardata il 7 marzo 1944, Segni ha perso l'antica Chiesa di Santa Lucia, successivamente ricostruita, e ha pagato un notevole tributo di morti.\nMonumenti e luoghi d'interesse.\nArchitetture religiose.\nLa chiesa fu costruita nella prima met\u00e0 del XVII secolo, sulle rovine della precedente che risaliva al 900, al tempo di San Bruno. Ha facciata neoclassica e poggia su un'ampia gradinata.\nIl campanile, a lato della chiesa, risale all'XI secolo. \u00c8 alto 24 metri, ha sezione quadrata con 5,25 metri di lato. La torre consta di 5 piani divisi esteriormente da una serie di cinque archi pensili. Ogni piano \u00e8 porta nei quattro lati ampie superfici rientrate su cui si aprono cinque ordini di finestre (dal basso verso l'alto rispettivamente: monofore, bifore, trifore, bifore e ancora monofore).\nAi lati della facciata sono ben visibili due quadranti in pietra (uno segnala le ore per meridiana, l'altro per lancette orarie), entrambi fuori uso. L'attuale orologio \u00e8 in uso dal 1933.\nL'interno, a croce greca, \u00e8 impreziosito da opere pittoriche. Notevoli infatti i dipinti di Francesco Cozza e la pala dell'altare maggiore, che riproduce la Vergine Assunta sorretta dagli Angeli con in basso gli Apostoli. Un affresco nella cappella di San Francesco, come riferisce il libro di Bruno Navarra, \u00e8 attribuito al Baciccio (Giovan Battista Gaulli). All'interno della chiesa sono conservate le reliquie di San Bruno, santo patrono, nella cappella omonima.\nArchitetture militari.\nLa citt\u00e0 \u00e8 circondata da un'ampia cinta muraria, perfettamente conservata che prende il nome di mura ciclopiche. Queste sono intervallate da numerose porte che si aprono lungo tutto il percorso della cinta, la pi\u00f9 famosa di queste \u00e8 la Porta Saracena, che presenta un monolite di copertura lungo oltre tre metri. Taluni hanno paragonato questa cinta a quella della citt\u00e0 greca di Micene. Comunque una targa esposta all'ingresso di Segni ricorda ai visitatori che il comune \u00e8 gemellato con quello di Micene.\nNella parte alta della cittadina \u00e8 ubicato quanto resta dell'antica Acropoli. E qui sono interessanti: la chiesa di S. Pietro costruita con parte delle antiche mura megalitiche e una cisterna del III secolo. Diversi reperti dell'antica citt\u00e0 romana sono infine visibili presso il locale museo che da qualche tempo \u00e8 abbastanza attivo anche per le scoperte che sono state effettuate in pianura durante la costruzione della linea ferroviaria dell'alta velocit\u00e0.\nSempre dal \"Signinis memoranda fastis\" di Colaiacomo, si pu\u00f2 leggere:\n\"\"Delle mura megalitiche di Segni, veramente di una grandiosit\u00e0 imponente nella vastit\u00e0 delle sue cinte ed dei suoi bastioni interni, possediamo una planimetria (in scala 1/8000), riportata anche da Ionta, di cui ignoro l'autore e la data di rilevamento, non essendo riuscito a trovare la fonte originale, a meno che non si tratti di quella del Perito Gian Pietro Cremona, di cui non si hanno pi\u00f9 tracce. Come risulta dalla planimetria citata, la cinta esterna non inizia, come si sente dire erroneamente, col tratto di mura che sostengono il giardino del passeggio e che costituivano invece il punto di partenza della II cinta collegantesi anticamente a Porta Elcino. Cominciava, invece, a sinistra dell'imbocco di via di Gavignano. Tale prima cinta, per\u00f2, salvo saltuarie tracce tuttora esistenti e rilevantesi negli orti che si estendono a monte della parte sinistra della via Gavignano fino a quasi all'altezza di via Dante, \u00e8 completamente mancante per l'intera prima parte del suo antico percorso. Infatti, essa riappare in evidenza soltanto a circa 17 mt. dalla porta del \"Reposaturo\", cos\u00ec detta in dialetto perch\u00e9 la gente di campagna, che risaliva dal piano con carichi di gramaglir ed altro sulla testa o sulle spalle (a seconda del sesso), era solita riposarvisi poggiandoveli sui massi poligonali, onde facilitarne il ricarico alla ripresa del cammino dopo la breve sosta ristoratrice. Le mura ricompaiono ben visibili a circa 20\u00a0m prima della successiva Porta di \"Pianigliozzo\" corruzione del dialettale Pianillozzo\"\".\nQuesta grandiosa porta rappresenta uno dei pi\u00f9 meravigliosi monumenti di tutti i tempi, e per l'imponente grossezza dei massi pu\u00f2 ben reggere il confronto con la famosa Porta dei Leoni di Micene, con la quale spesso viene nominata e paragonata. Essa risulta l'esemplare pi\u00f9 ben conservato e pi\u00f9 interessante di tutte le altre opere similari, ed \u00e8 perci\u00f2 citata nel mondo intero in tutti i trattati di archeologia. La sua luce si apre a circa 3/4 di un poderoso raccordo trasversale eretto tra le due cinte, il quale misura all'esterno una lunghezza di 15,50 m, un'altezza che va da 1,80 m a 6 m circa, e una lunghezza di circa 3,40 m. L'apertura della porta, a ogiva tronca all'incirca alta 2,50 m, larga alla base 3,50 m fino a restringersi a 1,40 m alla sommit\u00e0, mentre lo spessore delle sue mura all'interno del lato sinistro \u00e8 di circa 2,55 m.\nSociet\u00e0.\nLingue e dialetti.\nIl comune di Segni \u00e8 all'interno dell'area linguistica laziale centro-settentrionale ed \u00e8 parlato il dialetto segnino. Il dialetto \u00e8 ancora molto utilizzato dai cittadini.\nTradizioni e folclore.\n\u00c8 la festa del santo patrono di Segni, e per questo \u00e8 la pi\u00f9 sentita e la pi\u00f9 ricca di eventi. Si festeggia il 18 luglio. Durante il periodo di festa si svolge il \"Palio di S. Bruno\", organizzato dal gruppo ippico locale, che comprende prove di velocit\u00e0 e destrezza con il cavallo.\nLa festa di santa Lucia (13 dicembre) rappresenta una occasione di svago per la comunit\u00e0 dell'antico centro storico, poich\u00e9 \u00e8 presente una fiera ed \u00e8 un giorno festivo.\nIl 26 febbraio 2012 \u00e8 stato donato alla chiesa il busto di Thomas Becket arcivescovo di Canterbury, santo (Londra 1117 - Canterbury 1170).\nLa sagra del Marrone si festeggia la penultima domenica di ottobre, nel 2007 si \u00e8 festeggiata la 50\u00aa edizione.\nLe sue origini risalgono ai primi anni del Seicento poich\u00e9 in quel periodo il popolo segnino e i conti Sforza, duchi di Segni, ebbero delle dispute per la gabella dovuta per il pascolo dei maiali nel bosco.\nSecondo lo statuto la tassa doveva essere incamerata nei fondi comunitari, mentre i duchi volevano assumerla nelle loro casse.\nIn attesa della sentenza giudiziaria dipendenti dei signori, a colpi di bastone e ramazze di sagina, scacciavano i maiali dal bosco.\nDopo che il popolo finalmente ottenne una sentenza favorevole, i Segnini scimmiottarono la lite con il duca inventando la \"Giostra del maialetto\". La giostra si svolge lasciando libero dentro la Cisterna Romana, (costruita con opus signinum), un maialino ricercato da cinque squadre (una per contrada) di due uomini ciascuna, bendati, per essere colpito con scope di saggina. Gli uomini sono richiamati dal suono di un campanello che tutti, compreso il maialino, portano legato. Vince la squadra che riesce a colpire pi\u00f9 volte il maialino; spesso, per\u00f2, i concorrenti si colpivano fra loro, ingannati dal suono del campanello degli altri concorrenti, con grande ilarit\u00e0 del pubblico presente.\nLa Giostra \u00e8 stata sospesa nel 1992 a causa delle pressioni animaliste.\nNel 2005, 2007, 2008, si \u00e8 svolta con un uomo travestino al posto del maialino. Dopo venti anni di sospensione domenica 12 agosto 2012 si \u00e8 svolta di nuovo la giostra con un vero maialino."}
{"id": "697106", "revid": "1005847", "url": "https://it.wikipedia.org/wiki?curid=697106", "title": "Pier Luigi Romita", "text": "Biografia.\nSuo padre \u00e8 Giuseppe Romita, esponente storico del socialismo e ministro dell'interno durante il referendum del 1946. Segue il padre, assieme alla famiglia, al confino prima nell'isola di Ustica, poi in un'altra isola, Ponza, e infine a Veroli, localit\u00e0 in provincia di Frosinone.\nNel 1933 con la famiglia si trasferisce a Roma, dove frequenta le scuole superiori. Nel 1942, non ancora ventenne, si iscrive al Partito Socialista Italiano, e partecipa alla Resistenza unendosi alle bande partigiane che operavano sui Colli intorno ad Albano Laziale.\nNel 1947 si laurea in Ingegneria al Politecnico di Milano e aderisce al PSDI; successivamente diventa docente di Idraulica alla Facolt\u00e0 di Agraria dell'Universit\u00e0 degli Studi di Milano.\nNel 1958, dopo l'improvvisa morte del padre, viene eletto deputato nelle liste del PSDI, nel collegio Cuneo-Alessandria-Asti, dove verr\u00e0 riconfermato in tutte le legislature fino alla XI legislatura (1992-1994).\nRicopre i primi incarichi di governo come sottosegretario ai lavori pubblici (1963-1966), alla pubblica istruzione (1966-1968 e 1970-72) e all'interno (1968-1969). \u00c8 quindi ministro per la ricerca scientifica in tre intervalli (1972-1973 nel secondo governo Andreotti, 1980-1981 nel governo Forlani e 1982-1983 nel quinto governo Fanfani); \u00e8 Ministro per gli affari regionali (1983-1984) e Ministro del bilancio e della programmazione economica (1984-1987) rispettivamente nel primo e nel secondo governo Craxi. Attivo in svariati campi, non da meno, va ricordato l'impegno profuso per la costituzione dell'Associazione Italiana Combattenti Interalleati in data 22 giugno 1990.\nSegretario nazionale del PSDI dal 1976 al 1978, nel 1989 lascia il partito e, insieme a Pietro Longo fonda l\"'UDS\" (movimento di \"Unit\u00e0 e Democrazia Socialista\") per poi confluire nel PSI. Ministro per le politiche comunitarie nel settimo governo Andreotti, aderisce, dopo lo scioglimento del PSI, al SI (Socialisti Italiani) e, nel 1997, al Partito Democratico della Sinistra.\nMuore il 23 marzo 2003 a Milano dopo una lunga malattia."}
{"id": "697115", "revid": "767487", "url": "https://it.wikipedia.org/wiki?curid=697115", "title": "Flagellata", "text": "I flagellati (latino: Flagellata) sono un gruppo polifiletico di protisti. Nel sistema linneano venivano considerati una classe di protozoi caratterizzati dalla presenza di uno o pi\u00f9 prolungamenti a forma di frusta chiamati flagelli.\nGruppi di flagellati.\nIn origine i protozoi flagellati venivano riuniti entro un unico phylum (Mastigophora, dal greco \"\u03bc\u03b1\u03c3\u03c4\u03b9\u03b3\u03c9\u03c6\u03cc\u03c1\u03bf\u03c2\", mastigoph\u00f3ros = armato di flagelli). Questo si divideva ulteriormente nei \"fitoflagellati\" (Phytomastigina), che hanno cloroplasti o organuli strettamente imparentati a tali forme, e gli \"zooflagellati\" (Zoomastigina), che non li hanno. La maggior parte dei fitoflagellati veniva classificata diversamente dai botanici, che consideravano questo gruppo un'ulteriore divisione delle alghe; per esempio \"Chlamydomonas\" poteva essere considerata talvolta un protozoo flagellato, altre volte un'alga verde.\nQuesto schema \u00e8 stato generalmente abbandonato o viene conservato solo per convenienza. Tuttavia le relazioni tra i flagellati sono ancora perlopi\u00f9 ignote e la loro classificazione pi\u00f9 alta \u00e8 spesso oggetto di confusione. La filogenesi di molti flagellati \u00e8 ancora incerta.\nI fitoflagellati si trovano nella maggior parte dei gruppi di alghe. Sia le alghe verdi che le eteroconte includono una variet\u00e0 di flagellati in aggiunta alle forme non-motili e multicellulate. I dinoflagellati, le criptomonadi, le aptofite e gli euglenidi sono per la quasi totalit\u00e0 flagellati unicellulari. \nAltri gruppi degni di nota che includono flagellati sono i coanozoi, i cercozoi, gli alveolati (tra cui anche i dinoflagellati), gli apusozoi e le ebriacee."}
{"id": "697116", "revid": "110157", "url": "https://it.wikipedia.org/wiki?curid=697116", "title": "Arcidiocesi di Le\u00f3n", "text": "Larcidiocesi di Le\u00f3n (in latino: \"Archidioecesis Leonensis\") \u00e8 una sede metropolitana della Chiesa cattolica in Messico appartenente alla regione ecclesiastica Baj\u00edo. Nel 2019 contava 2.777.160 battezzati su 3.043.770 abitanti. \u00c8 retta dall'arcivescovo Alfonso Cort\u00e9s Contreras.\nTerritorio.\nL'arcidiocesi comprende 9 comuni dello stato messicano di Guanajuato: Manuel Doblado, Guanajuato, Le\u00f3n, Ocampo, Pur\u00edsima del Rinc\u00f3n, Romita, San Felipe, San Francisco del Rinc\u00f3n e Silao.\nSede arcivescovile \u00e8 la citt\u00e0 di Le\u00f3n, dove si trova la cattedrale di Maria Santissima della Luce. A Guanajuato sorge la basilica minore di Nostra Signora di Guanajuato.\nIl territorio si estende su una superficie di 8.110\u00a0km\u00b2 ed \u00e8 suddiviso in 125 parrocchie, raggruppate in 17 decanati, che a loro volta fanno capo a 6 zone pastorali.\nProvincia ecclesiastica.\nLa provincia ecclesiastica di Le\u00f3n, istituita nel 2006 con il nome di provincia ecclesiastica di Baj\u00edo, comprende le seguenti suffraganee:\nStoria.\nLa diocesi di Le\u00f3n fu eretta il 26 gennaio 1863 con la bolla \"Gravissimum sollicitudinis\" di papa Pio IX, ricavandone il territorio dalla diocesi di Michoac\u00e1n (oggi arcidiocesi di Morelia), che fu contestualmente elevata al rango di arcidiocesi metropolitana. La sede di Le\u00f3n era originariamente suffraganea della diocesi madre.\nIl 13 ottobre 1973 cedette una porzione del suo territorio a vantaggio dell'erezione della diocesi di Celaya.\nIl 5 novembre 1988 pass\u00f2 dalla provincia ecclesiastica dell'arcidiocesi di Morelia a quella dell'arcidiocesi di San Luis Potos\u00ed.\nIl 3 gennaio 2004 cedette un'altra porzione del suo territorio a vantaggio dell'erezione della diocesi di Irapuato.\nIl 25 novembre 2006 con la bolla \"Mexicani populi\" di papa Benedetto XVI la diocesi \u00e8 stata elevata al rango di arcidiocesi metropolitana, assegnandole come suffraganee le diocesi di Celaya, di Irapuato e di Quer\u00e9taro. Nella bolla la provincia ecclesiastica prende il nome di Baj\u00edo.\nNel mese di marzo del 2012 l'arcidiocesi ha ricevuto la visita pastorale di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.043.770 persone contava 2.777.160 battezzati, corrispondenti al 91,2% del totale."}
{"id": "697118", "revid": "163465", "url": "https://it.wikipedia.org/wiki?curid=697118", "title": "Dissecazione dell'aorta", "text": ""}
{"id": "697119", "revid": "1573940", "url": "https://it.wikipedia.org/wiki?curid=697119", "title": "Chiesa di Sant'Uberto (Venaria Reale)", "text": "La chiesa di Sant'Uberto (o cappella di Sant'Uberto) \u00e8 un luogo di culto cattolico di Venaria Reale, in citt\u00e0 metropolitana di Torino, dedicato a Sant'Uberto.\nFa parte del complesso della Reggia di Venaria Reale ed \u00e8 considerata uno dei capolavori del barocco internazionale. Fu edificata fra il 1716 e il 1729, su progetto dell'architetto messinese Filippo Juvarra, che ricevette la commissione da Vittorio Amedeo II di Savoia (le parti superiori interne dei portali di accesso sono infatti contrassegnati dalla sigla VA scolpita sul marmo).\nCaratteristiche.\nA pianta centrale, \u00e8 provvista di un altare in marmo in stile barocco. La parte alta (ovvero il \"piano nobile\") della struttura presenta alcune balconate sulle quali si affacciavano i membri della famiglia reale quando assistevano alle celebrazioni liturgiche.\nLa chiesa, essendo inoltre incastonata tra i palazzi tanto da non permetterne la costruzione della cupola nella zona centrale, ne simula la presenza affrescandola come \"trompe l'oeil\" all'interno (il \"trompe l'oeil\" \u00e8 opera di Giovanni Antonio Galliari). La ragione di questo espediente artistico, che ridusse drasticamente i costi residui, \u00e8 forse anche da ricercarsi nel progressivo disinteresse dei Savoia nell'abbellimento della Reggia di Venaria come tenuta di caccia, in quanto questa era diventata ormai \"d\u00e9mod\u00e9\" a confronto con la pi\u00f9 moderna Palazzina di caccia di Stupinigi (dall'aspetto settecentesco, e perci\u00f2 in grado di dare prestigio ai Savoia nel rivaleggiare alla pari con i fasti delle altre corti europee).\nL'apparato scultoreo della cappella fu realizzato tra il 1724 e il 1729 dal carrarese Giovanni Baratta, che realizz\u00f2 dapprima l'altare maggiore, poi i quattro giganteschi dottori della chiesa (i santi Agostino, Ambrogio, Atanasio e Giovanni Crisostomo) avvalendosi dell'aiuto del nipote Giovanni Antonio Cybei. La cantoria \u00e8 dello scultore luganese Carlo Giuseppe Plura.\nCompletamente restaurata in occasione dell'Expo 1961, raramente vi si svolgono per\u00f2 funzioni religiose in quanto la chiesa \u00e8 parte integrante dell'itinerario turistico della Reggia."}
{"id": "697121", "revid": "289247", "url": "https://it.wikipedia.org/wiki?curid=697121", "title": "Miglior portiere italiano", "text": ""}
{"id": "697130", "revid": "1745361", "url": "https://it.wikipedia.org/wiki?curid=697130", "title": "A\u00e9rospatiale", "text": "LAEROSPATIALE (pronuncia francese ), o \"Soci\u00e9t\u00e9 Nationale Industrielle A\u00e9rospatiale\" (SNIAS), era una societ\u00e0 aerospaziale francese specializzata nella fabbricazione di aerei ed elicotteri, sia civili che militari, nonch\u00e9 razzi. Dal 1999, a seguito della fusione con la Matra Haute Technologie, assunse la denominazione di Aerospatiale Matra.\nStoria.\nLa societ\u00e0 fu creata nel 1970 dalla fusione della Sud Aviation, della Nord Aviation e della Soci\u00e9t\u00e9 pour l'\u00e9tude et la r\u00e9alisation d'engins balistiques (SEREB).\nNel marzo 1978 assunse il nome \"breve\" aerospatiale.\nNel 1991 l'azienda ha contribuito a costruire il telaio rivoluzionario della \"supercar\" Bugatti EB110. Il telaio \u00e8 stato costruito interamente in fibra di carbonio ed era molto leggero.\nNel 1992, l'AEROSPATIALE e la Deutsche Aerospace Aktiengesellschaft (DASA) unirono le loro \"divisioni elicotteri\" per formare l'Eurocopter.\nIl 15 febbraio 1999 fu firmato l'accordo tra lo Stato francese e la Lagard\u00e8re SCA per definire la fusione tra l'AEROSPATIALE, esclusa la \"divisione satelliti\", e la Matra Haute Technologie.\nL'11 giugno 1999 \u00e8 creata l'Aerospatiale Matra.\nLa \"divisione satellitare\" \u00e8 stata rilevata dalla Alcatel Space (la \"divisione spazio\" di Alcatel).\nIl 10 luglio 2000, l'Aerospatiale Matra si fuse con la spagnola Construcciones Aeron\u00e1uticas SA (CASA) e la tedesca Deutsche Aerospace Aktiengesellschaft (DASA) per formare la \"European Aeronautic Defence and Space Company\" (EADS), e assunse la denominazione di \"EADS France S.A.S.\".\nNel 2001, la \"divisione missili\" di Aerospatiale Matra si fuse con la Matra BAe Dynamics (che era nata nel 1996 dalla fusione della francese Matra Defense e della inglese BAe Dynamics) e la divisione missili di Alenia Marconi Systems per formare la MBDA.\nOrganizzazione.\nL\"Aerospatiale Matra Group\" al 31 dicembre 1999 era organizzato in quattro \"core business\":"}
{"id": "697137", "revid": "110157", "url": "https://it.wikipedia.org/wiki?curid=697137", "title": "Arcidiocesi di Tijuana", "text": "Larcidiocesi di Tijuana (in latino: \"Arcidioecesis Tigiuana\u00ebnsis\") \u00e8 una sede metropolitana della Chiesa cattolica in Messico appartenente alla regione ecclesiastica Noroeste, in Messico. Nel 2017 contava 2.316.860 battezzati su 2.439.400 abitanti. \u00c8 retta dall'arcivescovo Francisco Moreno Barr\u00f3n.\nTerritorio.\nL'arcidiocesi comprende i municipi di Tijuana, Playas de Rosarito e Tecate, nello stato messicano della Bassa California.\nSede arcivescovile \u00e8 la citt\u00e0 di Tijuana, dove si trova la cattedrale di Nostra Signora di Guadalupe.\nIl territorio si estende su una superficie di 3.821\u00a0km\u00b2 ed \u00e8 suddiviso in 99 parrocchie.\nProvincia ecclesiastica.\nLa provincia ecclesiastica della Bassa California, istituita nel 2006, comprende l'arcidiocesi di Tijuana e le seguenti suffraganee:\nStoria.\nI primi missionari a raggiungere la penisola della California furono i gesuiti, che nel 1697 fondarono la missione di Loreto, punto di partenza dell'evangelizzazione di tutta la California, sia quella messicana sia quella statunitense. Nel XVIII secolo furono erette le missioni di Santa Gertrudis (1752), San Francisco Borja (1762) e Santa Maria (1767), che oggi si trovano nel territorio dell'arcidiocesi di Tijuana.\nNel 1768 i gesuiti furono espulsi dal Messico per ordine del re Carlo III di Spagna. Le missioni californiane passarono ai francescani, i quali tuttavia si interessarono soprattutto della California del Nord, grazie in particolare all'opera missionaria di Jun\u00edpero Serra. Per questo motivo le missioni della penisola della California furono cedute ai domenicani, che giunsero a Loreto nel 1773.\nMentre le missioni della California del Nord fiorirono e si moltiplicarono, quelle della California del Sud soffrirono della situazione politica della prima met\u00e0 dell'Ottocento e della crisi dell'ordine dei domenicani: nel 1855, in tutte le missioni della California meridionale, v'erano solo 2 sacerdoti domenicani.\nIl 27 aprile 1840 papa Gregorio XVI eresse la diocesi della California, con sede a San Diego. Tuttavia, a seguito del trattato di Guadalupe Hidalgo del 1848, la California fu divisa fra Messico e Stati Uniti. Il governo messicano si oppose a che la California messicana fosse governata da un vescovo straniero, e imped\u00ec al vescovo Jos\u00e9 Sadoc Alemany y Conill di esercitare la sua giurisdizione sulla Bassa California. Questa fu data in amministrazione dapprima a Jos\u00e9 Maria Gonz\u00e1lez R\u00fabio, vicario di Alemany e messicano di nascita, e poi, nel 1853, agli arcivescovi di Citt\u00e0 del Messico.\nIl 23 marzo 1855 la Santa Sede nomin\u00f2 Juan Francisco Escalante y Moreno, vescovo titolare di Anastasiopoli, primo vicario capitolare della Bassa California. Questi pose la sua sede a La Paz, dove dette avvio alla costruzione della chiesa di Nostra Signora della Pace, oggi cattedrale della diocesi di La Paz nella Bassa California del Sud. Mor\u00ec nell'aprile del 1872 e venne sepolto nella chiesa da lui costruita.\nGli succedette il carmelitano Ram\u00f3n Mar\u00eda de San Jos\u00e9 Moreno y Casta\u00f1eda, vescovo titolare di Eumenia, che soffr\u00ec diverse persecuzioni da parte delle autorit\u00e0 civili: per due volte fu incarcerato, sub\u00ec tre attentati contro la sua vita e infine fu espulso dal Paese.\nLe missioni della California messicana prosperarono nel centro-sud della penisola, mentre la parte settentrionale fu evangelizzata da sacerdoti missionari provenienti da pi\u00f9 parti, tra cui si distinsero: Antonio Ubach, prete della diocesi di Monterey, che per molti anni fu l'unico sacerdote che oper\u00f2 nel territorio dell'odierna arcidiocesi di Tijuana; il domenicano tedesco William Dempflin e il suo confratello James Reginald Newell, missionari itineranti tra i diversi villaggi nel nord della Bassa California; e i sacerdoti diocesani Luciano Osuna, Celso Garc\u00eda e Guillermo Luis Dye. Luciano Osuna edific\u00f2 la prima chiesa a Tijuana nel 1888 e i primi battesimi registrati nel territorio risalgono al 1894.\nIl 20 gennaio 1874 fu ufficialmente eretto il vicariato apostolico della Bassa California con il breve \"Quod Catholici nominis\" di papa Pio IX, ricavandone il territorio dall'arcidiocesi di Citt\u00e0 del Messico.\nQuando il francescano Buenaventura del Pur\u00edsimo Coraz\u00f3n de Mar\u00eda Portillo y Tejeda, vescovo titolare di Tricca e successore di Ram\u00f3n Mar\u00eda de San Jos\u00e9 Moreno y Casta\u00f1eda, venne trasferito a Chilapa, la Santa Sede non nomin\u00f2 pi\u00f9 vicari apostolici per la Bassa California, la cui sede rimase vacante per quasi 40 anni.\nLa sede fu data in amministrazione ai vescovi di Sonora, mentre nel 1891 il vicariato apostolico entr\u00f2 a far parte della provincia ecclesiastica dell'arcidiocesi di Durango. Nel 1895 la Santa Sede affid\u00f2 l'amministrazione del vicariato apostolico al Collegio dei Missionari dei Santi Pietro e Paolo di Roma. Infine, verso la fine del 1939, il vicariato fu affidato ai Missionari dello Spirito Santo.\nIl 12 dicembre 1909 fu inaugurata a Tijuana la nuova chiesa di Nostra Signora di Guadalupe, sul cui sito si trova oggi la cattedrale dell'arcidiocesi.\nEccetto la breve parentesi tra il 1921 e il 1922, durante i quali il vicariato apostolico fu governato da Silvino Ram\u00edrez y Cuera, vescovo titolare di Verinopoli, la sede rimase ancora senza guida fino al 1948, anno in cui venne nominato Alfredo Galindo Mendoza.\nCon l'arrivo dei Missionari dello Spirito Santo nel 1939, il vicariato apostolico visse una nuova giovinezza. Furono aperte nuove missioni e nuove chiese furono edificate soprattutto nel nord a Tijuana, Mexicali e Ensenada negli 1940-1949. Il superiore dei Missionari dello Spirito Santo, Felipe Torres Hurtado, trasfer\u00ec la sede del vicariato apostolico da La Paz a Ensenada e poi, nel 1944, a Tijuana. A Ensenada fu istituito il \"Seminario Misional de Nuestra Se\u00f1ora de La Paz\", aperto ufficialmente l'8 dicembre 1940; verr\u00e0 trasferito a Tijuana nel 1946. Nuove congregazioni religiose, soprattutto femminili, aprirono le loro case nella penisola californiana, contribuendo enormemente all'evangelizzazione del vicariato apostolico.\nIl 13 luglio 1957 il vicariato apostolico della Bassa California venne diviso in due, con l'erezione della prefettura apostolica di La Paz nella Bassa California (oggi diocesi). Lo stesso giorno, in forza del decreto \"Cum propter\" della Congregazione di Propaganda Fide, assunse il nome di vicariato apostolico di Tijuana.\nIl 13 giugno 1963 il vicariato apostolico fu elevato a diocesi con la bolla \"Pro apostolico munere\" di papa Paolo VI. La nuova diocesi originariamente apparteneva alla provincia ecclesiastica dell'arcidiocesi di Hermosillo.\nIl 25 marzo 1966 cedette un'altra porzione del suo territorio a vantaggio dell'erezione della diocesi di Mexicali.\nIl 4 marzo 1967, con la lettera apostolica \"Lauretanae Virgini\", papa Paolo VI ha proclamato la Beata Maria Vergine di Loreto patrona principale della diocesi.\nIl 25 novembre 2006 con la bolla \"Mexicani populi\" di papa Benedetto XVI fu istituita la provincia ecclesiastica della Bassa California con l'elevazione della diocesi di Tijuana al rango di arcidiocesi metropolitana, a cui furono assegnate come suffraganee le diocesi di La Paz nella Bassa California del Sud e di Mexicali.\nIl 26 gennaio 2007 l'arcidiocesi ha ceduto una porzione del suo territorio a vantaggio dell'erezione della diocesi di Ensenada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.439.400 persone contava 2.316.860 battezzati, corrispondenti al 95,0% del totale."}
{"id": "697141", "revid": "287204", "url": "https://it.wikipedia.org/wiki?curid=697141", "title": "Aerospatiale", "text": ""}
{"id": "697144", "revid": "92723", "url": "https://it.wikipedia.org/wiki?curid=697144", "title": "Chlamydomonas", "text": "Le Chlamydomonas sono un genere di alghe unicellulari che si trovano soprattutto in acqua dolce e nell'humus; le cellule sono perlopi\u00f9 ellissoidali. Le specie che si possono muovere liberamente hanno due flagelli che possono essere \"isoconti\" (della stessa lunghezza) o \"eteroconti\" (di lunghezza diversa). Alcune specie delle nevi dell'Artide e delle montagne (per esempio la \"Chlamydomonas nivalis\") provocano la neve rossa tramite le loro cellule dal colore rosso. La colorazione viene provocata da diversi carotenoidi, tra cui anche l'astasantina (nota anche con il vecchio nome di Ematocroma). Questi carotenoidi vengono prodotti in condizioni ambientali sfavorevoli dall'alga per protezione, per esempio in caso di emanazione di forti raggi UVA che capitano ad altezze elevate o per effetto della luce forte prodotta dal riflesso luminoso della neve.\nLa \"Chlamydomonas\" \u00e8 uno degli organismi pi\u00f9 utilizzati nella ricerca di base sulle piante. Molto interessanti sono in questo caso anche i vari tipi di compatibilit\u00e0 (tipi di accoppiamento) di generi altrimenti isogami (ceppi positivi e negativi). Da porre in evidenza \u00e8 anche che nel genere Chlamydomonas si verificano anche casi di eterogamia e oogamia oltre all'isogamia gi\u00e0 riportata.\nLa \"Chlamydomonas\" si pu\u00f2 riprodurre per divisione asessuata (mitosi) o tramite la costruzione di gameti uguali morfologicamente ma di polarit\u00e0 diversa (isogamia) che si uniscono formando uno zigote (singamia) che si trasforma in zigospora, una forma di resistenza. Le zigospore vengono successivamente interessati dalla meiosi e si formano quindi quattro cellule figlie (riproduzione sessuata)."}
{"id": "697149", "revid": "124123", "url": "https://it.wikipedia.org/wiki?curid=697149", "title": "Oscar Egg", "text": "Carriera.\nCorse per la Griffon, la Peugeot e la Bianchi. Fu atleta eclettico, capace di distinguersi sia su strada che su pista. Stabil\u00ec tre volte il record dell'ora, nel 1912 (42,36\u00a0km), nel 1913 (43,525\u00a0km) e nel 1914 (44,247\u00a0km), primato che fu superato solo nel 1933 dall'olandese Jan Van Hout.\nFu campione svizzero di velocit\u00e0 su pista nel 1914 e nel 1926; nel 1914 vinse anche il titolo su strada. Stabil\u00ec numerosi record mondiali su pista, su distanze comprese tra 500 m e 100\u00a0km, nonch\u00e9 sulle 24 ore nel mezzofondo. Si impose in numerose sei giorni tra il 1915 ed il 1924. Le principali vittorie su strada comprendono la Parigi-Tours del 1914, due tappe al Tour de France 1914 ed una tappa al Giro d'Italia 1919."}
{"id": "697150", "revid": "1745361", "url": "https://it.wikipedia.org/wiki?curid=697150", "title": "Oreste (figlio di Agamennone)", "text": "Oreste () \u00e8 un personaggio della mitologia greca, figlio del re Agamennone e di Clitennestra e fratello di Ifigenia, Elettra e Crisotemi.\nLa sua leggenda si \u00e8 particolarmente arricchita insieme a quella della sorella Ifigenia. Il suo ruolo di vendicatore del padre era gi\u00e0 conosciuto nei poemi omerici, sebbene Omero non citi l'episodio dell'uccisione della madre Clitennestra, se non per un passo nel quale Nestore, dopo aver ricordato l'uccisione di Egisto, aggiunge: \"offr\u00ec un banchetto funebre ai Danai, per la madre indegna e per Egisto il vile\".\nMito.\nIl piccolo Oreste venne alla luce in occasione della festivit\u00e0 delle Erinni. Si racconta che, ancora in fasce, Oreste fu sottratto dalla culla e sfiorato dalla spada di Telefo, con la complicit\u00e0 di Clitennestra, che giur\u00f2 di uccidere il neonato se Achille non avesse acconsentito a risanarlo.\nOreste era ancora molto giovane quando Agamennone di ritorno dalla guerra di Troia venne assassinato dall'amante della madre, Egisto.\nElettra, preoccupata per la sorte del fratello, con l'appoggio del vecchio tutore di Agamennone, avvolse il fratello in un lenzuolo ricamato con effigi di bestie feroci, che essa stessa aveva intessuto, strumento con il quale sar\u00e0 operato il riconoscimento di Oreste da parte della sorella, e lo fece evadere segretamente dalla citt\u00e0 per affidarlo alle cure dello zio Strofio, re della Focide. \nDopo essere rimasto nascosto per qualche tempo tra i pastori presso il fiume Tano, che delimita il confine tra l'Argolide e la Laconia, il tutore riusc\u00ec a raggiungere la meta trasportando Oreste nella reggia di Strofio, simpatizzante della casata di Atreo, che dominava Crisa. Costui aveva sposato la sorella di Agamennone, Anassibia (citata anche come Astiochea o Cindragora). \nA Crisa Oreste conobbe un inseparabile compagno di giochi in Pilade, il figlio di Strofio, che era di qualche tempo pi\u00f9 giovane di lui, con cui strinse un'amicizia che divenne proverbiale celebrata nell'immaginario collettivo. Tramite il vecchio tutore venne a sapere che il corpo di Agamennone era stato confinato fuori dal palazzo e riservato a una sepoltura frettolosa da parte di Clitennestra senza libagioni e rami di mirto, e che la stessa aveva vietato al popolo di Micene di presenziare alle esequie. La notizia lo sconvolse profondamente.\nEgisto domin\u00f2 Micene per sette anni, sedendo sul trono di Agamennone, impugnando il suo scettro, dormendo nel suo letto, sperperando il suo patrimonio. Quando era ubriaco, Egisto lanciava pietre sulla tomba di Agamennone, esclamando: \"Vieni, Oreste, vieni a prenderti quel che ti spetta\". Elettra stessa mandava frequenti messaggi a Oreste implorandone il soccorso per concretizzare la vendetta che si aspettava da lui.\nOrmai adulto, Oreste visit\u00f2 l'oracolo di Delfi per sapere se doveva riservare una punizione agli assassini di suo padre. Il responso emesso da Apollo, autorizzato da Zeus, diede consenso annunciando che se non avesse onorato la memoria di Agamennone vendicandone la morte sarebbe stato relegato ai margini dalla societ\u00e0.\nDiventato adulto, Oreste decise di tornare in patria, per assolvere il compito affidatogli dall'oracolo di Delfi. In compagnia del cugino Pilade, torn\u00f2 ad Argo e vendic\u00f2 la morte del padre, uccidendo Egisto e Clitennestra.\nReso pazzo dal matricidio, Oreste venne perseguitato dalle Erinni e giunse ad Atene. Qui sub\u00ec un processo, dal quale venne assolto, grazie all'intervento di Atena.\nLe altre versioni del mito.\nSugli eventi, per\u00f2, vi sono diverse versioni.\nOmero, secondo la tradizione greca, e anche il poeta Stesicoro, che nella sua Orestea ambienta questi avvenimenti a Sparta, narra che le Erinni o Furie (il cui compito era di punire i gravi delitti) lo assalirono ma \nEschilo ed Euripide narrano invece che le Furie fecero impazzire Oreste immediatamente dopo la morte della madre e lo perseguitarono senza tregua. Prima della pazzia, secondo altri Oreste fu giudicato a Micene per volere di Tindareo, padre di Clitemnestra. Eace, che ancora odiava Agamennone per la morte di Palamede, chiese l'esilio di Oreste.\nMa, secondo Euripide, Oreste ed Elettra vennero condannati a morte. Furono salvati da Menelao il quale, costretto da Apollo, convinse la gente di Micene ad accontentarsi di punire i due fratelli con un anno d'esilio.\nAtena, in quanto presidente dell'Areopago (l'antico tribunale fondato dagli dei dopo la morte di Alirrozio, figlio di Poseidone), diede il suo voto in favore di Oreste, giudicando la morte della madre meno importante di quella del padre.\nMa nemmeno allora le Furie abbandonarono Oreste.\nAllora Apollo gli disse che per trovare pace doveva recarsi nel Chersoneso, terra dei Tauri, rubare l'antica statua lignea di Artemide e poi recarsi in un luogo ove scorreva un fiume formato da sette sorgenti, Metauros (oggi Petrace), indicato dall'oracolo di Delfi. Questo \u00e8 tutt'oggi un fiume alimentato da sette sorgenti. Appena vi si immerse, Oreste riacquist\u00f2 il senno. La leggenda narra che in quel luogo vi fond\u00f2 una citt\u00e0 che da lui prese il nome (Porto Oreste).\nAl ritorno gli spett\u00f2 il trono di Micene e Argo (dopo avere ucciso il fratellastro Alete) e, alla morte di Menelao, anche quello di Sparta. Pilade spos\u00f2 Elettra, e Ifigenia divenne sacerdotessa di Artemide in Grecia.\nLa tomba di Oreste.\nSecondo quanto riportato da Erodoto, Oreste sarebbe stato sepolto a Tegea: ritrovandone il corpo, Lica, uno dei cinque Spartiati detti Valenti, riusc\u00ec a procurare la vittoria di Sparta sulla citt\u00e0 di Tegea, in conformit\u00e0 con quanto detto dalla Pizia."}
{"id": "697154", "revid": "86500", "url": "https://it.wikipedia.org/wiki?curid=697154", "title": "Eccidio di Codevigo", "text": "Leccidio di Codevigo, avvenuto tra il 28 aprile 1945 e la met\u00e0 di giugno dello stesso anno - quindi a guerra finita - fu l'esecuzione sommaria di 136 persone tra civili ed ex militi della Guardia Nazionale Repubblicana, da parte di ex partigiani e/o militari del Gruppo \"Cremona\" (un'unit\u00e0 di fanteria dell'Esercito Cobelligerante passata a fine febbraio 1945 alle dipendenze del V Corpo d'armata britannico, inquadrando i partigiani della 28\u00aa Brigata Garibaldi comandata da Arrigo Boldrini).\nLe vicende giudiziarie.\nLa Magistratura di Padova tratt\u00f2 la vicenda in numerosi procedimenti dal 1945 al 1950 e poi dal 1961-62 sulla base d'indagini condotte fin dall'inizio dalla polizia Alleata e dai Carabinieri. Furono giudicati anche quattro partigiani della 28\u00aa Brigata Garibaldi, tutti e quattro furono assolti.\nI Comandi della 28\u00aa e del \"Cremona\" non furono mai soggetti a procedimenti penali poich\u00e9 i fatti si svolsero al di fuori e contro gli ordini da loro emanati e \"a loro insaputa\" (anche se la strage si svolse nell'arco di un mese e mezzo). Sergio Bozza sostiene che all'eccidio, avvenuto in varie localit\u00e0 in prossimit\u00e0 di Codevigo, parteciparono elementi provenienti dalle formazioni partigiane locali, elementi provenienti dalla 28\u00aa Brigata Garibaldi \"Mario Gordini\", militari inquadrati nel gruppo di combattimento \"Cremona\", unit\u00e0 dell'esercito italiano alle dipendenze dell'VIII armata Britannica, sotto il cui comando era anche la 28\u00aa Brigata Garibaldi \"Mario Gordini\", comandata da Arrigo Boldrini. Nell'atto della Prefettura di Padova del 25 maggio 1945 oltre all'attribuzione certa di alcune esecuzioni a militari del \"Cremona\" (Corinna Doardo, Bubola Mario o Ludovico) si comunic\u00f2 che la Polizia Alleata aveva deciso di disarmare i militari del \"Cremona\" presenti a Codevigo. Il territorio era stato occupato dalla 28\u00aa Garibaldi, da varie formazioni partigiane venete e dai reparti del \"Cremona\" e l'azione di polizia e d'ordine pubblico era svolta dal CLN locale.\nSi tratta di uno degli episodi pi\u00f9 gravi tra quelli avvenuti nell'Italia nordorientale nei giorni a cavallo della resa incondizionata in Italia delle forze tedesche e fasciste repubblicane, effettiva a partire dal 3 maggio 1945. Nella sola zona di Treviso furono almeno 630 le esecuzioni ad opera dei partigiani nei confronti dei fascisti arresi ed altre 391 nella zona di Udine. In quei giorni, a guerra finita, furono operati eccidi e stragi da parte di reparti dell'esercito tedesco in ritirata a Pedescala di Valdastico (30 aprile - 2 maggio 1945, 82 vittime), Castel di Godego (29 aprile 1945, 136 vittime, operato da 29\u00b0 divisione Panzergranadieren Falcke, al comando del generale Polack, con supporto di elementi delle brigate nere) di Treviso, Saonara (28 aprile 1945, 44 vittime) e Saccolongo di Padova.\nLe vittime della strage.\nCi furono 136 vittime totali, non tutte identificate (ne furono identificate con certezza 114), trucidate per vendetta, previo giudizio sommario, morte in scontri a fuoco tra cui vittime seviziate.\nElenco delle vittime accertate a Codevigo:\nGianfranco Stella nel suo libro sulla strage \"1945. Ravennati contro\" e Antonio Serena nel suo \"I giorni di Caino\" narrano di episodi raccapriccianti quali quelli relativi all'uccisione di Ludovico \u201cMario\u201d Bubola e di Corinna Doardo entrambi attribuiti a militi del \"Cremona\" dai Reali Carabinieri dell'epoca.\nLa ricerca dei corpi e la costruzione dell'Ossario.\nNegli anni sessanta alcuni parenti delle vittime disperse iniziarono la ricerca dei corpi, in genere abbandonati e sepolti in fosse comuni, nei cimiteri o nei campi.\nFurono trovati 114 corpi, ma non fu possibile l'identificazione per tutti: 77 salme furono recuperate nel cimitero di Codevigo, 17 nel cimitero di S.Margherita, 12 nel cimitero di Brenta d'Abb\u00e0. Molti scomparsi non furono ritrovati.\nIl 27 maggio 1962 fu inaugurato un Ossario costruito nel cimitero di Codevigo, a cura della Associazione nazionale famiglie caduti e dispersi della R.S.I., in cui sono sepolti i resti di 114 corpi, tra cui 16 ignoti."}
{"id": "697156", "revid": "1543377", "url": "https://it.wikipedia.org/wiki?curid=697156", "title": "Giancarlo Danova", "text": "Caratteristiche tecniche.\nMolto veloce e potente, era detto \"Pantera\" per la rapidit\u00e0 con la quale si avventava nell'area avversaria.\nCarriera.\nCalciatore.\nCresciuto calcisticamente nelle giovanili del Milan, approda in prima squadra, dopo una stagione in prestito allo Spezia in IV Serie, nella stagione 1957-1958, mettendosi subito in luce con una doppietta all'esordio in massima serie in occasione della vittoria esterna sulla del 16 febbraio 1958. Nella stagione successiva \u00e8 fra i protagonisti, con 16 reti all'attivo in 30 incontri disputati della vittoria dello scudetto coi rossoneri, mentre nell'annata 1959-1960 le reti realizzate scendono a 9, restando comunque il secondo marcatore della squadra dopo Jos\u00e9 Altafini.\nNel 1960 passa al , dove resta una sola stagione , non riuscendo ad andare a rete con la continuit\u00e0 delle stagioni precedenti (5 reti in campionato). Torna quindi al Milan, con cui si aggiudica un altro titolo nazionale, con 8 reti all'attivo in 17 incontri disputati, e poi nuovamente al Torino, dove disputa un'altra stagione non brillante sotto il profilo realizzativo (3 reti in 20 presenze).\nNell'estate 1963 viene ceduto al , con cui disputa due buone stagioni in A chiuse dagli etnei a centroclassifica, e trovando nuovamente con regolarit\u00e0 la via della rete (19 reti in due campionati). Milita quindi per tre stagioni in massima serie con l'Atalanta, per poi trasferirsi nel 1968 alla Fiorentina, con cui vince, sia pur da riserva (2 presenze in campionato e nessuna rete), lo scudetto del 1968-1969, suo terzo personale.\nNel 1969 scende in Serie B per indossare la maglia del , che fallisce di poco la promozione, quindi chiude la carriera agonistica con l'Omegna in Serie D.\nIn carriera ha totalizzato complessivamente 262 presenze e 81 reti in Serie A e 17 presenze e 2 reti in Serie B.\nAllenatore.\nCessata l'attivit\u00e0 agonistica, ha intrapreso quella di allenatore, svolta prevalentemente in Serie C, guidando fra l'altro il ed il Novara."}
{"id": "697161", "revid": "1745361", "url": "https://it.wikipedia.org/wiki?curid=697161", "title": "Comico (personaggio)", "text": "Il Comico (\"Comedian\") \u00e8 un personaggio della serie a fumetti \"Watchmen\" del 1986, scritta da Alan Moore e disegnata da Dave Gibbons.\nIl suo personaggio \u00e8 basato su Peacemaker, originariamente posseduto dalla Charlton Comics ed in seguito acquisito dalla DC Comics, anche se il viso malrasato, il sigaro sempre in bocca e il suo passato di eroe di guerra, incluso il \"lavoro sporco\" che compie per il governo, lo fanno assomigliare anche al Nick Fury della Marvel Comics.\nStoria.\nLa scoperta del cadavere di Edward Blake \u00e8 l'evento con cui si apre il primo numero di \"Watchmen\", pertanto tutta la sua storia sar\u00e0 raccontata nella serie attraverso flashback.\nBlake fu uno dei primi \"avventurieri in costume\", gli antesignani dei supereroi, ad apparire sulla piazza: inizi\u00f2 la sua carriera da vigilante nel 1939. Negli anni quaranta, egli entr\u00f2 a far parte di un gruppo di avventurieri mascherati, i \"Minutemen\", da cui fu poi costretto a allontanarsi. Infatti, dopo aver tentato di violentare Spettro di Seta, un membro femminile del gruppo, fu scoperto e picchiato senza piet\u00e0 da Giustizia Mascherata, il membro pi\u00f9 anziano, e da quel momento lavor\u00f2 sempre da solo.\nBlake sostitu\u00ec il suo costume pagliaccesco giallo, pi\u00f9 adatto al suo alter ego, con un'armatura di cuoio, senza tuttavia abbandonare la sua mascherina \"da Arlecchino\"; unico altro elemento che rimandava alla \"comicit\u00e0\" era un piccolo \"smiley\" giallo appuntato sugli abiti, un simbolo che ritorner\u00e0 per tutto il corso dei dodici volumi, aprendo e chiudendo la storia. Dopo essere stato sfregiato da una donna vietnamita che aspettava un bambino da lui egli decise di sbarazzarsi anche della mascherina per sostituirla con una maschera di cuoio che gli copriva tutto il volto.\nCarriera.\nIl Comico divenne un eroe di guerra dopo avere combattuto nel Pacifico durante la Guerra di Corea; a seguito dell'eccellenza delle sue azioni fu impiegato dal governo statunitense in un vasto numero di operazioni, che culminarono con la Guerra del Vietnam, in cui egli si distinse per un comportamento particolarmente brutale e amorale. Una delle azioni pi\u00f9 riprovevoli \u00e8 stata l'uccidere una donna vietnamita che lui stesso aveva messo incinta: la donna gli aveva chiesto di portarla via con s\u00e9 e, al suo rifiuto, lei gli ha sfigurato la faccia con una bottiglia rotta; per tutta risposta il Comico le spara.\nViene fatto intendere o detto esplicitamente, inoltre, che il Comico abbia avuto una parte importante in diversi avvenimenti storici: egli, nella realt\u00e0 parallela della serie, avrebbe eliminato Bob Woodward e Carl Bernstein prima che potessero rivelare dettagli sullo scandalo Watergate, aumentando ulteriormente la popolarit\u00e0 di Richard Nixon (che in \"Watchmen\" viene eletto per svariati mandati consecutivi, anche grazie alla vittoria in Vietnam ottenuta per merito del Comico e del Dottor Manhattan). Il Comico ha anche il merito di aver risolto la crisi degli ostaggi in Iran liberando i prigionieri con un blitz. Proprio per questi servigi resi agli USA il Comico diventa, assieme al Dr. Manhattan, l'unico vigilante a cui \u00e8 permesso continuare il proprio lavoro, nonostante la promulgazione del Decreto Keene che rende illegali i supereroi.\nMorte.\nNel 1985, anno in cui si svolgono le vicende del fumetto, il Comico scopre un'isola non segnata sulle carte e atterra su di essa, credendo si tratti di una base dei ribelli sandinisti. In realt\u00e0 l'isola \u00e8 il luogo prescelto da Ozymandias per attuare il suo piano. Blake scopre il piano di Ozymandias e rimane sconvolto, consapevole che in un mondo senza guerre lui, che sa essere solo un soldato, non servirebbe pi\u00f9 a niente; incapace di tenere dentro di s\u00e9 ci\u00f2 che ha visto, torna negli USA, si ubriaca, va a casa di Moloch e gli racconta tutto, in uno sconnesso monologo da alcolista, ben sapendo che quest'ultimo non potrebbe mai capire; ma considerando il vecchio supercriminale come \"la cosa pi\u00f9 vicina a un amico che lui abbia\". Sfortunatamente Ozymandias aveva nascosto delle cimici a casa di Moloch e cos\u00ec scopre tutto. Ozymandias raggiunge Blake nel suo lussuoso attico in cima a un grattacielo, dove egli vive un'esistenza da diplomatico che cela la sua vera identit\u00e0 da Comico, e dopo una furiosa lotta a mani nude lo uccide definitivamente buttandolo gi\u00f9 dalla finestra.\nPoteri e abilit\u00e0.\nIl Comico non \u00e8 dotato di superpoteri ma a causa della sua vasta esperienza militare e paramilitare \u00e8 un esperto utilizzatore di ogni tipo di arma ed un maestro di strategia, tattica e assassinio; \u00e8 anche dotato di una discreta capacit\u00e0 intuitiva, tanto da essere stato il primo ad accorgersi del crescente distacco nei confronti degli esseri umani provato dal Dottor Manhattan. Il Comico \u00e8 anche estremamente abile nel combattimento corpo a corpo, essendo una delle poche persone ad aver sconfitto Ozymandias. \u00c8 inoltre dotato di una forza fisica fuori dal comune, tanto che con un singolo pugno \u00e8 in grado di frantumare un muro.\nAltri media.\nCinema.\nNel film \"Watchmen\" il Comico \u00e8 interpretato dall'attore Jeffrey Dean Morgan e doppiato da Angelo Maggi."}
{"id": "697164", "revid": "1916703", "url": "https://it.wikipedia.org/wiki?curid=697164", "title": "Educatore", "text": "Si definisce educatore il professionista che realizza un'azione educativa, ovvero che contribuisce alla crescita umana della persona.\nTale azione pu\u00f2 essere esercitata sia attraverso rapporti spontanei, generalmente familiari, sia tramite interventi speciali insieme all\u2019\nEducatore professionale. \n Si dice che l'autorit\u00e0 dell'educatore \u00e8 un \"servizio di guida\" che si coordina con la \"volont\u00e0 di autoperfezionamento\" dell'educando. L'attivazione negli anni settanta di corsi regionali e successivamente di corsi universitari, prima nella facolt\u00e0 di Scienze della Formazione e successivamente anche nella facolt\u00e0 di Medicina, hanno contribuito a dare consistenza alle figure e alle professioni dell'educatore professionale socio pedagogico e socio sanitario.\nEsaminando, per esemplificare, il settore dello sport si pu\u00f2 notare come la tradizionale figura dell'allenatore oggi lavori in squadra con altri educatori che utilizzano strumenti come il \"focusing\" (focalizzazione dell'attenzione), \"goal setting\" (formulazione degli obiettivi a breve e lungo termine), \"imagery\" (rappresentazione mentale di stimoli immaginativi), \"self talk\" (parole stimolo): tecniche descritte da illustri autori quali (Eugene Gendlin, Jim Clemmer, Jannerod, Marina Gerin). A tal proposito appare interessante la tecnica inversa applicata dalla Garaventa che non parte dal \"mental training\" per potenziare la prestazione agonistica, ma organizza una competizione sportiva in modo da avere materiale da supervisionare, ponendosi la finalit\u00e0 di promuovere il benessere personale (gioia nelle relazioni, diminuzione degli stati d'ansia, eliminazione dei sentimenti negativi rivolti verso se stessi). \nTra gli educatori italiani si ricordano: Carlo Boncompagni, Carlo Gnocchi, Raffaello Lambruschini, Giuseppe Lombardo Radice, Loris Malaguzzi, Alberto Manzi, Mario Mazza, Carlo Colombo, Averardo Montesperelli, Riccardo Massa, Giulio Salvadori.\nMolto carismatiche sono considerate le figure di Giovanni Bosco e Maria Montessori. \nGiovanni Bosco (1815 - 1888) santo per la Chiesa cattolica, sacerdote, educatore ideatore del \"metodo preventivo\" basato sui tre principi della ragione, religione, amorevolezza, invita l'educando a sperimentare difficolt\u00e0 adeguate al suo momento di crescita. \nMaria Montessori (1870 - 1952) medico ed educatrice ha elaborato il suo metodo sul principio fondamentale della \"libert\u00e0 dell'allievo\" ritenendo che solo valorizzando e rispettando la spontaneit\u00e0 e l'autenticit\u00e0, pu\u00f2 emergere la libera creativit\u00e0. \nFigura molto importante anche Robert Baden-Powell che ha contribuito alla creazione del Movimento Scout e del suo particolare metodo educativo.\nAttualmente, l'educatore professionale che si forma con il corso di studi in Scienze dell'Educazione e della Formazione acquisisce la qualifica di Educatore professionale socio pedagogico, mentre quello formato presso Medicina acquisisce la qualifica di Educatore professionale socio sanitario, con sbocchi professionali diversi. I primi sono professionisti dell'educazione e della formazione ed operano in ambito educativo, formativo e pedagogico in tutti i servizi previsti dalla Legge 205/2017, art. 1 comma 594 e dalla Legge 145/2018, art. 1 comma 517. I secondi rientrano tra le professioni sanitarie della riabilitazione ed operano all'interno di un progetto terapeutico predisposto da un'\u00e8quipe multidisciplinare secondo il DM. 520/98. \nIl laureato, professionista in educazione, potr\u00e0 operare:"}
{"id": "697167", "revid": "991694", "url": "https://it.wikipedia.org/wiki?curid=697167", "title": "Sonochimica", "text": "La sonochimica \u00e8 una branca della chimica, di carattere interdisciplinare, che si occupa dello studio degli effetti delle onde acustiche sui sistemi chimici. In particolare, sono interessanti le applicazioni di ultrasuoni, onde capaci di generare fenomeni quali la sonoluminescenza, la cavitazione sonica, la \"sonolisi\" e la \"sonocatalisi\". Con il termine sonicazione si indica l'utilizzo di onde sonore per vari scopi.\nSebbene i primi effetti chimici degli ultrasuoni fossero stati osservati sin dal 1927 da Alfred Lee Loomis, e negli anni settanta fosse iniziato un primo accenno di studi organizzati e finalizzati, la nascita e lo sviluppo sostanziale della sonochimica moderna risale agli anni ottanta (1980) grazie soprattutto allo sviluppo congiunto delle tecnologie necessarie per la costruzione di generatori ultrasonici di adeguata potenza, e di pratico impiego.\nApplicazioni.\nUn campo di applicazione della sonochimica riguarda la cinetica chimica, con la sonocatalisi. Gli ultrasuoni riescono ad aumentare la reattivit\u00e0 chimica, anche fino a quasi un milione di volte, grazie al loro effetto catalitico dovuto all'incremento delle energie traslazionali, rotazionali e vibrazionali.\nIn sistemi liquidi omogenei e sistemi liquido-liquido e solido-liquido eterogenei, l'uso degli ultrasuoni origina reazioni radicaliche grazie agli alti valori di pressione e depressione, di temperatura realizzati, e per i violenti accumuli di energia cinetica concentrata nelle zone di formazione e di collasso delle bolle di cavitazione. \n\u00c8 da notare che ovviamente le condizioni di attivit\u00e0 ottimale sono completamente diverse in funzione dei vari sistemi possibili.\nLa \"sonolisi\" \u00e8 una scissione molecolare generata dall'energia prodotta dagli ultrasuoni; si differenzia dalla fotolisi perch\u00e9 quest'ultima implica variazione dei livelli energetici elettronici piuttosto che variazione dell'energia termica. Inoltre, le reazioni che implicano l'utilizzo di sostanze solide possono sfruttare l'energia prodotta dagli ultrasuoni per ottenere una fine frantumazione con un sensibile aumento dell'espansione superficiale, alla quale consegue maggiore reattivit\u00e0.\nLa sonochimica trova applicazione anche in vari campi a livello industriale. Ad esempio \u00e8 possibile effettuare la sintesi sonochimica di polimeri o studiarne le propriet\u00e0 utilizzando gli ultrasuoni. La formazione di microemulsioni \u00e8 un processo comunemente utilizzato nell'industria cosmetica e farmaceutica."}
{"id": "697173", "revid": "36426", "url": "https://it.wikipedia.org/wiki?curid=697173", "title": "Abeto", "text": "Abeto \u00e8 una frazione del comune di Preci (PG).\nIl paese si trova ad un'altitudine di , a circa a sud di Preci e a nord di Norcia, ai confini del Parco Nazionale dei Monti Sibillini. Secondo i dati del censimento Istat 2001, gli abitanti sono 23 (\"abetani\").\nStoria.\nIl paese nacque intorno al X secolo su uno sperone roccioso nel fianco del monte Saino, probabilmente per motivi di difesa rispetto alle frequenti invasioni di bande armate che scorrazzavano pi\u00f9 in basso, lungo la Val Castoriana; il luogo fu scelto anche per la presenza di una sorgente. Fu inizialmente chiamato \"Castel di Abete\" a causa di un piccolo bosco di abete bianco, residuo della pi\u00f9 vasta foresta che si form\u00f2 in zona durante i periodi di glaciazione. Ad oggi, non vi sono pi\u00f9 esemplari di abete bianco in zona, anche per via del disboscamento causato dalle attivit\u00e0 umane.\nCol passare del tempo il paese si accrebbe intorno alla rocca e raggiunse anche una popolazione di pi\u00f9 di 300 unit\u00e0.\nEconomia e manifestazioni.\nNel passato l'agricoltura e la pastorizia hanno costituito la fonte economica principale, mentre lo sfruttamento dei boschi serviva esclusivamente al consumo locale.\nGli abetani erano noti come abili norcini, attivit\u00e0 per la quale erano richiestissimi nelle grandi citt\u00e0 del Lazio e della Toscana; specialmente durante l'inverno, gli uomini lasciavano le famiglie per esercitare la loro attivit\u00e0. Questa pratica, nel corso dei secoli, ha contribuito ad arricchire i costumi ed il dialetto umbro tipici del luogo con numerosi esempi di toscanismi.\nAttualmente, nelle vicinanze si trova uno stabilimento del gruppo Renzini per la preparazione del prosciutto di Norcia IGP."}
{"id": "697174", "revid": "1543377", "url": "https://it.wikipedia.org/wiki?curid=697174", "title": "BMW H2R", "text": "La BMW H2R (scritto anche BMW H2R, significa \"Hydrogen Record Car\") \u00e8 un prototipo di vettura da corsa progettata per funzionare con idrogeno liquido. Concepita e sviluppata nel 2004 in soli 10 mesi, ha stabilito 9 record di velocit\u00e0 sul circuito di prova della BMW a Miramas, in Francia.\nLa vettura.\nIl motore della H2R \u00e8 un 6 litri a 12 cilindri, basato sul motore di una 760i a benzina la cui potenza \u00e8 assicurata da due diverse tecnologie concepite dalla BMW: \"Valvetronic\" e \"Double-VANOS\".\nQuesto motore all'idrogeno \u00e8 capace di generare una potenza di 285 cavalli, il che permette alla H2R di raggiungere la massima velocit\u00e0 di 302 km/h.\nDal prototipo non \u00e8 poi derivata alcuna produzione in serie e lo stesso \u00e8 stato, nel 2005, affidato ad un artista per una rielaborazione in \"opera d'arte mobile\".\nRecord.\nSul circuito ad alta velocit\u00e0 di Miramas la BMW H2R ha stabilito 9 diversi record mondiali per quel che riguarda le macchine ad idrogeno."}
{"id": "697180", "revid": "287204", "url": "https://it.wikipedia.org/wiki?curid=697180", "title": "Agnes Varda", "text": ""}
{"id": "697181", "revid": "767487", "url": "https://it.wikipedia.org/wiki?curid=697181", "title": "Piume di struzzo", "text": "Piume di struzzo (\"The Birdcage\") \u00e8 un film del 1996 diretto da Mike Nichols, tratto dall'opera teatrale \"La cage aux folles\" di Jean Poiret e remake del celebre film \"Il vizietto\" (1978) di \u00c9douard Molinaro.\nTrama.\nArmand e Albert sono una coppia omosessuale che da vent'anni gestisce un night club a South Beach (Florida), \"The Bird Cage\"; Albert, conosciuto al pubblico con il nome di \"Starina\", \u00e8 anche la punta di diamante del locale. Insieme hanno cresciuto Val, il figlio ventenne che Armand ha avuto dalla sua unica relazione eterosessuale con Katherine Archer; con loro vive anche Agador, eccentrico domestico originario del Guatemala.\nVal informa il padre che intende sposare Barbara Keeley, sua compagna d'universit\u00e0. Dopo un'iniziale titubanza, sia Armand che Albert accettano la decisione di Val, e Albert non vede l'ora di celebrare il matrimonio. Barbara \u00e8 figlia di Kevin Keeley, un importante senatore repubblicano, uomo bigotto e conservatore; per assicurarsi l'approvazione dei genitori, la ragazza non ha raccontato la verit\u00e0 sulla famiglia del fidanzato, dicendo invece che il padre di Val \u00e8 uno stimato diplomatico che lavora in Grecia.\nIntanto, il senatore viene coinvolto in uno scandalo politico quando il suo collega e cofondatore della Coalizione per l'Ordine Morale viene ritrovato morto nel letto, dove ha appena consumato un rapporto sessuale con una prostituta minorenne di colore. Per sfuggire ai mass media che non gli danno tregua, il senatore parte per Miami con la moglie Louise e con Barbara per andare a conoscere i genitori di Val, nella speranza che un matrimonio con una famiglia perbene risollevi le sorti del partito.\nSollecitato da Val, Armand decide a malincuore di celare la propria omosessualit\u00e0 di fronte ai futuri consuoceri. In vista dell'incontro che avverr\u00e0 nella casa in cui vive con Albert, Armand rimuove momentaneamente oggetti e suppellettili che potrebbero apparire equivoci e chiede ad Albert di allontanarsi per quella serata per non far scoprire chi \u00e8 davvero. Riesce poi a coinvolgere nella messinscena anche Katherine, la madre di Val, chiedendole di presenziare alla cena facendo credere di essere sua moglie. I preparativi per la serata incrinano il rapporto tra Armand e Albert, il quale non accetta di essere escluso dal suo compagno.\nIn attesa dell'arrivo di Katherine, in ritardo a causa del traffico, Armand e Val accolgono i Keeley e cercano di apparire disinvolti e convincenti, pur tra innumerevoli difficolt\u00e0. Al momento delle presentazioni sono costretti a cambiare cognome (da Goldman a Coleman) nel tentativo di nascondere la loro origine ebraica, mentre Agador, che si fa passare per un maggiordomo greco di nome Spartacus, si comporta in modo goffo e grottesco. A sorpresa appare Albert, travestito da donna, che si finge la madre di Val e riesce ad accattivarsi la simpatia del senatore, gestendo con prontezza di spirito equivoci e imprevisti, come quando i commensali si accorgono che le decorazioni dei piatti sulla tavola rappresentano scene omosessuali ispirate all'antica Grecia. Per avvisare Katherine di non presentarsi, Armand le lascia un biglietto sul cancello di ingresso alla casa, biglietto che per\u00f2 viene intercettato dai giornalisti appostati nelle vicinanze, in attesa di sorprendere il senatore Keeley.\nNon trovando il biglietto al suo arrivo, Katherine si presenta agli attoniti ospiti come la madre di Val e la verit\u00e0 emerge: Armand e Albert confessano la loro stabile relazione omosessuale, cos\u00ec come Barbara e Val confessano di aver mentito ai genitori della ragazza. Confusi e sconcertati, i Keeley decidono di andarsene, convincendo anche una riluttante Barbara a seguirli. Al momento di aprire la porta per uscire, Keeley si accorge dei fotoreporter appostati all'esterno e comprende che non riuscir\u00e0 a sfuggire alla pressione dei media. \u00c8 Albert a trovare la soluzione per far uscire i Keeley senza che vengano riconosciuti: il senatore viene travestito da donna, con tanto di parrucca e pesante maquillage, mentre Louise e Barbara assumono un diverso look femminile. Il travestimento consente ai Keeley di uscire dalla casa passando attraverso il locale notturno di Armand e Albert, mescolandosi a ballerini e drag queen durante uno dei numeri musicali in programma, e di raggiungere l'auto dove Katherine li attende per condurli via.\nAlla fine, per fortuna, il matrimonio di Val e Barbara viene celebrato alla presenza delle due famiglie riappacificate, tra le lacrime di commozione di Albert.\n\"Piume di struzzo\" e \"Il vizietto\".\nLa trama \u00e8 rimasta molto fedele a quella de \"Il vizietto\", da cui \"Piume di struzzo\" ha preso ispirazione. Anche quasi tutte le singole \"gag\" che resero celebre \"Il vizietto\" sono presenti: ad esempio la scena in cui Armand insegna ad Albert a comportarsi da uomo e si scontra con un brutto ceffo, la scena in cui Albert si innervosisce perch\u00e9 un giovane attore fa le bolle col chewing gum, e molte altre.\nL'epoca in cui i due film sono stati girati (oltre alle evidenti differenze geografiche) \u00e8 per\u00f2 ben diversa: nel 1996 infatti, anno di produzione di \"Piume di struzzo\", l'omosessualit\u00e0 in Florida era senz'altro meno tab\u00f9 di quanto lo fosse nel 1978 in Costa Azzurra.\nAccoglienza.\nIncassi.\nLa pellicola incass\u00f2 in Nord America e nel resto del mondo, per una somma totale di .\nCritica.\nIl film ha ricevuto ottime critiche. Sul sito Rotten Tomatoes registra il 79% delle recensioni professionali positive, definendolo un \"divertente, se non assolutamente essenziale, remake della commedia francese \"Il vizietto\"\". Su IMDb ha una valutazione positiva di 7,0/10. Su Metacritic ha invece un punteggio di 72 su 100 basato su 18 recensioni."}
{"id": "697186", "revid": "198277", "url": "https://it.wikipedia.org/wiki?curid=697186", "title": "Migliore allenatore AIC", "text": "Il titolo di Migliore allenatore AIC \u00e8 un premio sportivo, assegnato nella serata del Gran Gal\u00e0 del calcio AIC (noto in precedenza come Oscar del calcio AIC) dall'Associazione Italiana Calciatori. Viene scelto un allenatore che alleni una squadra militante nel campionato di calcio italiano di Serie A che si sia distinto nella stagione calcistica precedente.\nIl detentore del trofeo \u00e8 Gian Piero Gasperini, che lo ha vinto nel 2020 sulla panchina dell', mentre il record di vittorie appartiene a Massimiliano Allegri, che lo ha vinto 4 volte, una sulla panchina del e 3 su quella della .\nAllenatori con pi\u00f9 nomination.\nIl sistema delle nomination \u00e8 stato in vigore dal 1997 al 2010."}
{"id": "697193", "revid": "767487", "url": "https://it.wikipedia.org/wiki?curid=697193", "title": "Beniamino Di Giacomo", "text": "Biografia.\nNel 2008 ha ricevuto, assieme al concittadino Luciano Panetti, un premio per lo sport dall'amministrazione provinciale di Macerata.\nCaratteristiche tecniche.\nCentravanti non eccelso dal punto di vista tecnico, sopperiva a tale mancanza con l'aggressivit\u00e0 ed il carisma. Opportunista e dotato di tempismo, segn\u00f2 diversi gol di testa nonostante la statura ridotta.\nEra soprannominato \u00abBersagliere\u00bb.\nCarriera.\nGiocatore.\nCresce nel Castelfidardo, per poi approdare alla S.P.A.L.; con gli estensi debutta in Serie A poco meno che ventenne, in occasione della gara vinta (per 4-0) contro la Triestina il 9 ottobre 1955. Nella circostanza, realizza inoltre il suo primo gol in massima serie. L'ultima rete con i ferraresi \u00e8 invece quella del 9 giugno 1957, che frutta alla compagine emiliana uno storico (nonch\u00e9 rimasto ineguagliato) successo in casa del Milan.\nDal 1957 al 1961 difende i colori del Napoli, facendo registrare 32 marcature in 120 apparizioni. Dopo la retrocessione dei campani in B, si trasferisce al Lecco conoscendo un'altra discesa in serie cadetta. Nel 1962 diventa un calciatore del Torino, passando poi all'Inter durante la sessione autunnale: i nerazzurri cedono invece Hitchens ai granata. Segna gi\u00e0 al debutto con i milanesi, risultando poi tra i protagonisti del primo scudetto di Herrera. L'anno successivo, a causa dell'arrivo di Aurelio Milani e di problemi fisici, raccoglie soltanto 10 presenze con 2 gol. I nerazzurri si aggiudicano la Coppa dei Campioni, ma non riescono a ripetersi in campionato perdendo il titolo allo spareggio contro il Bologna: l'attaccante non partecipa per\u00f2 alla sfida, in quanto costretto ad un'operazione di appendicite.\nGioca poi nel Mantova, dove ad un'altra retrocessione segue l'immediata risalita. All'ultima giornata del campionato 1966-67 segna \u2014 con la decisiva complicit\u00e0 del portiere Sarti \u2014 la rete con cui i biancorossi sconfiggono l'Inter, che perde cos\u00ec il titolo a favore della Juventus. Chiude infine la carriera nel 1973 dopo aver vestito le maglie di Cesena, Ancona e Bellaria.\nNazionale.\nHa disputato una gara con la Nazionale azzurra, partendo da titolare nell'amichevole con la Danimarca del 5 dicembre 1964.\nConta inoltre una presenza in Nazionale B (con un gol) ed una con la selezione giovanile.\nAllenatore.\nFu successivamente allenatore dell'Osimana e dello in Serie C2 oltre al in Serie C1. Ha anche allenato il Fabriano in Serie D e la in Serie C2. Nell'ottobre del 1987 viene invece contattato dalla in Serie C2 per cercare di risollevare una situazione difficile: vi rimane solo qualche giorno senza neppure mai sedere in panchina."}
