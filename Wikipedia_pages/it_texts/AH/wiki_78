{"id": "741372", "revid": "767487", "url": "https://it.wikipedia.org/wiki?curid=741372", "title": "Perenzione", "text": "La perenzione \u00e8 un istituto del processo amministrativo in base al quale se le parti non compiono alcun atto di procedura nel corso di un anno il processo si estingue. \u00c8 previsto e disciplinato dagli artt. 81 ss. del codice del processo amministrativo.\nDisciplina previgente.\nFondamento.\nLa ragione dell'introduzione \u00e8 da ricercare prima di tutto in una esigenza di riduzione del contenzioso, in quegli anni in crescita, e inoltre sulla base del fatto che in molti casi nella legislazione allora vigente l'impugnazione di un atto amministrativo ne comportava la sospensione per cui il protrarsi di tale situazione cozzava con evidenti ragioni di certezza giuridica.\nLa disciplina della perenzione \u00e8 contenuta negli artt. 23 e 25 della legge T.A.R., nell'art 40 T.U. CDS e nell'art. 45 RD 642/1907.\nAi sensi dell'art 23 della legge T.A.R. \"\u00abla discussione del ricorso deve essere richiesta dal ricorrente ovvero dall'amministrazione o da altra parte costituita con apposita istanza da presentarsi entro il termine massimo di due anni dal deposito del ricorso\u00bb\".\nL'art. 25 dispone che \"\u00abi ricorsi si considerano abbandonati se nel corso di due anni non sia compiuto alcun atto di procedura\u00bb\". Attenzione: con la riforma del processo amministrativo il termine di perenzione \u00e8 stato di ridotto ad 1 anno (art. 81 del D.lgs 104/10)\nL'armonizzazione tra le due norme conferma un orientamento secondo cui la presentazione della domanda di fissazione di udienza sposta sul giudice l'iniziativa processuale, sicch\u00e9, salvo che la causa sia giunta all'udienza di discussione, la domanda non deve essere rinnovata dalla parte ogni due anni e la perenzione \u00e8 impedita per tutto il tempo in cui l'iniziativa spetta al giudice.\nL'articolo 25 trova dunque applicazione nei casi in cui, esauriti gli effetti della domanda di fissazione d'udienza (ad esempio per la revoca della domanda stessa o per la cancellazione della causa dal ruolo) l'onere di impulso sia tornato alle parti i quali per evitare la perenzione dovranno porre in essere qualsiasi atto di procedura, posto che ovviamente per ottenere una nuova fissazione d'udienza dovranno presentare l'apposita domanda.\nPer contro la perenzione opera se nel termine di due anni dal deposito del ricorso la parte non presenta la domanda di fissazione di udienza indipendentemente dal fatto che siano compiuti altri atti di procedura. Anche la domanda volta ad ottenere la misura cautelare non vale a impedire la perenzione. In tali casi il ricorso diventa improcedibile. Alle ipotesi viste deve essere aggiunto il caso in cui si ha perenzione per mancata rinnovazione della domanda di fissazione d'udienza dopo l'espletamento dell'attivit\u00e0 istruttoria.\nCi si \u00e8 chiesti a quale tipo di attivit\u00e0 istruttorie debba farsi riferimento, se all'istruttoria collegiale o anche all'istruttoria presidenziale.\nSicuramente dopo l'istruttoria collegiale l'istanza di fissazione d'udienza deve essere ripresentata, infatti con la fissazione dell'udienza, in seguito alla quale il collegio provvede all'istruttoria, l'originaria istanza di fissazione d'udienza ha perso efficacia avendo raggiunto il suo effetto. Diversa \u00e8 la valutazione allorch\u00e9 l'istruttoria sia avvenuta con provvedimento presidenziale in questo caso infatti occorre distinguere:\n1) Se il provvedimento presidenziale \u00e8 intervenuto prima della fissazione dell'udienza di discussione del ricorso, si deve ritenere che l'originaria istanza di fissazione dell'udienza abbia mantenuto comunque la sua validit\u00e0 non avendo conseguito l'effetto sperato. In questo caso perci\u00f2 il compimento dell'istruttoria a seguito dell'ordinanza che la dispone non comporta la necessit\u00e0 di rinnovare l'istanza di fissazione dell'udienza.\n2) Se invece l'istruttoria presidenziale ha avuto luogo dopo la fissazione dell'udienza e se l'udienza gi\u00e0 fissata non si \u00e8 tenuta in quanto la causa \u00e8 stata cancellata dal ruolo su istanza delle parti, per ottenere una nuova udienza di discussione sar\u00e0 necessaria una nuova istanza.\nComunque sia la problematica relativa alla perenzione \u00e8 stata risolta dalla legge 205 del 2000 per cui non \u00e8 necessario, come dice l'articolo 23, 6\u00ba comma, rinnovare l'istanza di fissazione d'udienza in quanto \u00e8 lo stesso organo giurisdizionale incaricato dell'istruttoria a dover provvedere alla fissazione dell'udienza. Cos\u00ec l'articolo 23 della legge Tar sul punto si ritiene implicitamente abrogato.\nDecisione in forma semplificata.\nLa legge 205/2000, recentemente modificata dal decreto legge 112/2008, poi convertito in legge ordinaria, prevede che, nel caso in cui ravvisino la manifesta fondatezza ovvero la manifesta irricevibilit\u00e0, inammissibilit\u00e0, improcedibilit\u00e0 o infondatezza del ricorso, il tribunale amministrativo regionale e il Consiglio di Stato decidono con sentenza succintamente motivata. La motivazione della sentenza pu\u00f2 consistere in un sintetico riferimento al punto di fatto o di diritto ritenuto risolutivo, ovvero, se del caso, ad un precedente conforme. In ogni caso, il giudice provvede anche sulle spese di giudizio, applicando le norme del codice di procedura civile.\nLa decisione in forma semplificata \u00e8 assunta, nel rispetto della completezza del contraddittorio, nella camera di consiglio fissata per l'esame dell'istanza cautelare ovvero fissata d'ufficio a seguito dell'esame istruttorio previsto dal secondo comma dell'articolo 44 del testo unico delle leggi sul Consiglio di Stato, approvato con regio decreto 26 giugno 1924, n. 1054, e successive modificazioni.\nLe decisioni in forma semplificata sono soggette alle medesime forme di impugnazione previste per le sentenze.\nPerenzione quinquennale.\nA cura della segreteria \u00e8 notificato alle parti costituite, dopo il decorso di cinque anni dalla data di deposito dei ricorsi, apposito avviso in virt\u00f9 del quale \u00e8 fatto onere alle parti ricorrenti di presentare nuova istanza di fissazione dell'udienza con la firma delle parti entro sei mesi dalla data di notifica dell'avviso medesimo. I ricorsi per i quali non sia stata presentata nuova domanda di fissazione vengono, dopo il decorso infruttuoso del termine assegnato, dichiarati perenti con le modalit\u00e0 di cui all'ultimo comma dell'articolo 26 della legge 6 dicembre 1971, n. 1034.\nLe disposizioni concernenti le decisioni in forma semplificata e la perenzione dei ricorsi ultradecennali, previste nei commi 1 e 2, si applicano anche ai giudizi innanzi alla Corte dei conti in materia di ricorsi pensionistici, civili, militari e di guerra."}
{"id": "741375", "revid": "15756", "url": "https://it.wikipedia.org/wiki?curid=741375", "title": "Mitologia fenicia", "text": "La mitologia fenicia \u00e8 una delle pi\u00f9 antiche mitologie del Mar Mediterraneo.\nScriveva nel 280 d.C. Eusebio, vescovo di Cesarea, che \nLa mitologia fenicia non \u00e8 una mitologia chiusa, sono riconosciuti notevoli ed importanti collegamenti, ed influenze, con le mitologie babilonesi ed egiziane.\nFilone di Biblo ha lasciato scritto che i Fenici \nLa cosmogonia ha inizio con l'unione del Caos primitivo con una divinit\u00e0. Da questa unione nacque l'uovo cosmico (mot) dalla cui divisione gener\u00f2 il cielo e la terra. I Fenici non svilupparano mai il concetto di un dio solo, di una divinit\u00e0 suprema. Furono sempre politeisti."}
{"id": "741379", "revid": "339392", "url": "https://it.wikipedia.org/wiki?curid=741379", "title": "Repubblica di Sakha", "text": ""}
{"id": "741386", "revid": "729019", "url": "https://it.wikipedia.org/wiki?curid=741386", "title": "Specie di Bactrocera", "text": "\"Bactrocera\" \u00e8 un genere di insetti della famiglia dei \"Tephritidae\" (ordine dei Diptera).\n\"Bactrocera\" spp..\nIl seguente elenco, estratto dal database del \"The Diptera Site\" , comprende le 549 specie del genere. In grassetto sono evidenziate le specie presenti o introdotte in Italia."}
{"id": "741394", "revid": "647919", "url": "https://it.wikipedia.org/wiki?curid=741394", "title": "Alpha testing", "text": ""}
{"id": "741395", "revid": "453768", "url": "https://it.wikipedia.org/wiki?curid=741395", "title": "Il racconto della donna di Bath", "text": "Il prologo e il racconto della donna di Bath (\"The Wife of Bath's Prologue and Tale\") \u00e8 la sesta novella scritta da Geoffrey Chaucer all'interno dei \"Racconti di Canterbury\".\n\"La donna di Bath\" offre un'immagine del ruolo della donna nel tardo medioevo ed \u00e8 probabilmente una figura di interesse per Chaucer stesso: \u00e8 infatti uno dei personaggi maggiormente sviluppati all'interno della novella.\nNell'inglese di Chaucer (middle English), \"wife\" non significa \"moglie\" come nell'inglese contemporaneo, ma deriva da \"wif\" che significa \"donna\".\nTrama.\nLa donna di Bath \u00e8 una delle due donne cantastorie dei \"Racconti\" (l'altra \u00e8 la Prioressa): ha viaggiato per il mondo in pellegrinaggio (\u00e8 stata a Gerusalemme, Boulogne-sur-Mer, Roma, Santiago di Compostela e a Cologne in Francia), e il pellegrinaggio a Canterbury dunque appare come un gioco rispetto ai precedenti viaggi. La donna poi sostiene non solo di aver visto molte terre, ma anche di aver portato cinque diversi mariti all'altare (indice che tutti i precedenti mariti sono morti) e di aver avuto molti altri amanti in giovent\u00f9. \n\u00c8 una donna benestante, intraprendente ed espertissima ricamatrice, con vestiti che sfiorano la stravaganza, fra cui calze di colore scarlatto (il che era molto costoso, poich\u00e9 la tintura era ricavata da un particolare maggiolino rosso che si trova solo in alcune parti del mondo) e scarpe in pelle morbida, raggiante e nuova, tutto per ostentare quanto fosse diventata ricca. Secondo la descrizione, possedeva molti dei canoni fisici di una donna sensuale per l'epoca: \"gap-toothed was she\", ovvero aveva uno spazio tra i denti anteriori; \"large hips\", fianchi larghi; \"bold was her face\", aveva un viso impertinente; \"handsome\", bella (di solito \"handsome\" viene usato per una bellezza maschile e \"beautiful\" per una femminile, questa scelta di aggettivo potrebbe essere ricondotta alla sua stazza); \"red in hue\", guance rosse.\nGeoffrey Chaucer lascia intendere che la \"wife of Bath\" intraprendeva questi pellegrinaggi pi\u00f9 per conoscere nuovi uomini che per un fine puramente religioso, il che delinea un profilo di donna vitale, intraprendente e mondana; ne sottolinea anche il carattere presuntuoso ed egocentrico, non solo nei vestiti a dir poco stravaganti che le servono a farsi notare, ma anche nella pretesa di essere sempre la prima, in chiesa, a fare un'offerta (tanto che si arrabbiava molto se qualcuno osava precederla camminando verso l'altare).\nIspirazione.\nSecondo alcuni, Alice Perrers, amante di un Edoardo III ormai vedovo e anziano, potrebbe esser stata l'ispirazione per la protagonista di questa novella. Nel corso della propria vita Alice fu molto vicina a Chaucer e lo sostenne molto."}
{"id": "741400", "revid": "287204", "url": "https://it.wikipedia.org/wiki?curid=741400", "title": "Longe CAI", "text": ""}
{"id": "741412", "revid": "125754554", "url": "https://it.wikipedia.org/wiki?curid=741412", "title": "Settimio Passamonti", "text": "Biografia.\nPassamonti, allievo sottufficiale di pubblica sicurezza presso la Scuola allievi sottufficiali di Nettuno, fu ucciso mentre prestava servizio di ordine pubblico durante una manifestazione indetta a Roma dall'area dell'Autonomia Operaia. Fu uno dei molti morti nel corso degli anni di piombo; alla sua memoria il comune natale ha intitolato una strada e la questura di Teramo mentre quello di Roma un largo nei pressi del luogo nel quale cadde ucciso.\nLa situazione politica.\nLa tensione in Italia era salita bruscamente da quando, durante gli scontri di piazza avvenuti poco pi\u00f9 di un mese prima a Bologna tra studenti di Comunione e Liberazione e della sinistra extraparlamentare, venne ucciso, da un proiettile attribuito allo sparo ad altezza d'uomo di un carabiniere rimasto ignoto, lo studente in medicina e chirurgia e militante di Lotta continua Francesco Lorusso.\nGli scontri.\nIl mattino del 21 aprile la polizia sgomber\u00f2 l'Universit\u00e0 di Roma occupata da studenti dell'area dell'Autonomia.\nNel pomeriggio appartenenti all'area degli autonomi reagirono con bottiglie Molotov e armi da fuoco. Vicino alla citt\u00e0 universitaria, nella zona di San Lorenzo, un gruppo di manifestanti apr\u00ec il fuoco contro le forze dell'ordine. Settimio Passamonti raggiunto da due colpi di pistola cadde ucciso. L'agente Antonio Merenda, altri due agenti (secondo alcune fonti tre) e un carabiniere furono feriti, ma si salvarono. Rimase ferita anche la giornalista Patrizia Bermier.\nLo scontro fu uno dei pi\u00f9 violenti degli anni di piombo per il numero dei colpiti e per il volume di fuoco .\nIl giorno successivo il governo viet\u00f2 tutte le manifestazioni nel Lazio per un mese ed il ministro dell'Interno Francesco Cossiga annunci\u00f2 il provvedimento alla stampa dichiarando: \u00abDeve finire il tempo dei figli dei contadini meridionali uccisi dai figli della borghesia romana\u00bb.\nLe indagini non portarono alla identificazione dei responsabili e l'assassinio del giovane rimase impunito."}
{"id": "741417", "revid": "287204", "url": "https://it.wikipedia.org/wiki?curid=741417", "title": "Tuber (alpinismo)", "text": "Il tuber \u00e8 un dispositivo a forma di secchiello (conosciuto anche con questo nome per tale ragione) utilizzabile per le manovre di assicurazione in ambito arrampicatorio e alpinistico.\nIl suo principio di funzionamento \u00e8 quello dell'attrito: la corda (ma l'attrezzo \u00e8 predisposto per supportare anche due corde) viene fatta passare al suo interno, in modo da formare un'asola, ed \u00e8 poi intercettata e tenuta in posizione da un moschettone che, a sua volta, deve essere collegato o all'anello di servizio dell'imbragatura, o a un valido punto di ancoraggio (per esempio una sosta). In pratica, grazie all'attrito che la corda subisce nello scorrimento tra moschettone e tuber, quest'ultimo \u00e8 utilizzabile come un freno dinamico per il primo di cordata.\nIl secchiello \u00e8 uno strumento versatile: pu\u00f2 essere utilizzato anche per altre manovre di corda ed \u00e8 ottimo come discensore per le calate in corda doppia.\nUtilizzo.\nIl secchiello rientra pienamente nella categoria dei freni dinamici e richiede, pertanto, una costante attenzione da parte dell'operatore addetto al suo utilizzo. La relativa semplicit\u00e0 del suo utilizzo, il prezzo modico rispetto ad altri freni presenti sul mercato e una sua buona efficacia (in relazione a corretti utilizzi dell'attrezzo) ne hanno fatto uno dei dispositivi maggiormente utilizzati nell'arrampicata e nell'alpinismo moderni. Il suo utilizzo principale (altri sistemi sono infatti sconsigliati per via della loro pericolosit\u00e0 o della loro scomodit\u00e0) \u00e8 quello che lo pone al centro dell'assicurazione dinamica ventrale. Una volta passata la corda (o le corde) all'interno del tuber, le si blocca con un moschettone a ghiera che viene poi agganciato all'anello di servizio dell'imbragatura. Per un corretto funzionamento di questo sistema di assicurazione ventrale, occorre prestare attenzione al senso di uscita dei due rami di corda: quello che va verso il compagno scalatore deve essere rivolto verso l'alto; il ramo che l'operatore dovr\u00e0 trattenere, in caso di caduta, deve essere rivolto verso il basso.\nCaratteristiche.\nSi tratta di un attrezzo che ha una capacit\u00e0 di moltiplicazione (della forza di trattenuta dell'operatore) minore rispetto al pi\u00f9 classico freno dinamico costituito dal nodo mezzo barcaiolo. Dalle prove eseguite presso i laboratori della Commissione Centrale Materiali e Tecniche del CAI il coefficiente di moltiplicazione derivante dall'attrito tra tuber e moschettone vale circa 2-3, con corda a rami paralleli, e 4-5 con rami posti tra loro a 180\u00b0 (laddove, a parit\u00e0 di forza trattenente, il coefficiente di moltiplicazione del mezzo barcaiolo vale circa 8-10, con corda a rami paralleli, e 6-8 con rami posti a 180\u00b0).\nTali valori permettono all'utilizzatore di trarre i seguenti ragionamenti: \nNota: il cavetto di acciaio del tuber non ha alcune funzione di tenuta e non entra in alcun modo a far parte della catena di assicurazione. Esso ha il solo scopo di permettere l'aggancio dell'attrezzo all'imbragatura.\nIl secchiello pu\u00f2 essere usato anche come discensore per le discese in corda doppia.\nIn media il peso del tuber \u00e8 di 50-60 grammi."}
{"id": "741419", "revid": "253269", "url": "https://it.wikipedia.org/wiki?curid=741419", "title": "Janet Leigh", "text": "\u00c8 nota soprattutto per aver interpretato il ruolo di Marion Crane nel film \"Psyco\" (1960) di Alfred Hitchcock, per il quale fu premiata con un Golden Globe e candidata a un premio Oscar. Ha partecipato ad altri film di spicco come \"L'infernale Quinlan\" (1958) di Orson Welles e \"Halloween - 20 anni dopo\" (1998) di Steve Miner.\nBiografia.\nJanet Leigh nacque a Merced, California, unica figlia di Helen Lita Westergard e Frederick Robert Morrison. Venne scoperta dall'attrice Norma Shearer, il cui defunto marito Irving Thalberg era stato uno dei pi\u00f9 grandi produttori della Metro-Goldwyn-Mayer. La Shearer, che trascorreva le vacanze nella localit\u00e0 sciistica dove lavoravano i genitori della Leigh, mostr\u00f2 al talent agent Lew Wasserman una fotografia della ragazza. Dopo che Wasserman le assicur\u00f2 un contratto con la MGM, Janet lasci\u00f2 la University of the Pacific, dove stava studiando musica e psicologia.\nCarriera cinematografica e televisiva.\nJanet Leigh fece il suo esordio cinematografico, appena ventenne, in \"La cavalcata del terrore\" (1947) di Roy Rowland, nel ruolo della ragazza oggetto delle attenzioni del protagonista Van Johnson. Nel 1949 si segnal\u00f2 per l'interpretazione del personaggio di Meg, la maggiore delle quattro sorelle March, nel film \"Piccole donne\" di Mervyn LeRoy, tratto dal romanzo di Louisa May Alcott. Durante gli anni cinquanta partecip\u00f2 a film di diverso genere, tra cui vanno ricordati il film in costume \"Scaramouche\" (1952) di George Sidney, il western \"Lo sperone nudo\" (1953) di Anthony Mann, \"Il mago Houdini\" (1953) di George Marshall (1953), ove recit\u00f2 per la prima volta accanto al neo marito Tony Curtis, \"Lo scudo dei Falworth\" (1954) di Rudolph Mat\u00e9, \"Tempo di furore\" (1955) di Jack Webb e la commedia musicale \"Mia sorella Evelina\" (1955) di Richard Quine, in cui affianc\u00f2 Jack Lemmon e Betty Garrett. Ottenne ottimi ruoli anche nel \"noir\" \"L'infernale Quinlan\" (1958), uno dei capolavori di Orson Welles, e nelle commedie \"In licenza a Parigi\" (1958) di Blake Edwards e \"Chi era quella signora?\" (1960) di George Sidney, entrambe di nuovo insieme a Tony Curtis.La vera svolta nella carriera della Leigh e che increment\u00f2 notevolmente la sua popolarit\u00e0 giunse nel 1960, con il ruolo dell'ambigua Marion Crane nel film \"Psyco\" (1960) di Alfred Hitchcock, accanto ad Anthony Perkins. La sua interpretazione e, in particolare, la celeberrima scena della doccia, le valsero tra l'altro un Golden Globe come \"Miglior attrice non protagonista\" e la sua unica candidatura al premio Oscar.\nDopo il capolavoro hitchcockiano la Leigh recit\u00f2 in molti altri film, tra cui il drammatico \"Va' e uccidi\" (1962) di John Frankenheimer, con coprotagonista Frank Sinatra, le commedie \"Ciao, ciao Birdie\" (1963) di George Sidney, basato sull'omonimo show andato in scena a Broadway, e \"Tra moglie e marito\" (1963) di John Rich, in cui ritrov\u00f2 il collega Van Johnson, il poliziesco \"Detective's Story\" (1966) di Jack Smight, ove affianc\u00f2 Paul Newman, il brillante \"3 sul divano\" (1966), diretto e interpretato da Jerry Lewis, e il western \"Kid Rodelo\" (1966) di Richard Carlson, con Don Murray. Nel 1963 venne presa in considerazione dal regista Blake Edwards, con cui aveva gi\u00e0 lavorato, per recarsi in Europa ed impersonare Simone Clouseau, moglie di Peter Sellers, nel film La Pantera Rosa, ma l'attrice rifiut\u00f2 per non lasciare le due figlie subito dopo il divorzio da Curtis; quel ruolo venne poi assegnato a Capucine. Nel 1967 si rec\u00f2 invece proprio in Europa per partecipare al film \"Ad ogni costo\" di Giuliano Montaldo. Dopo la curiosa commedia \"L'incredibile casa in fondo al mare\" (1969) di Jack Arnold e Ricou Browning, \"Una donna in attesa di divorzio\" di Mel Stuart e \"La notte della lunga paura\" di William F. Claxton, entrambi usciti nel 1972, l'attrice dirad\u00f2 le sue partecipazioni sul grande schermo per dedicarsi maggiormente alle produzioni televisive, cui aveva preso parte sin dalla fine degli anni cinquanta. Nel 1975 ricopr\u00ec il ruolo di una ballerina e cantante hollywoodiana, recitando al fianco di Peter Falk e John Payne nell'episodio \"L'ultima diva\" della fortunata serie televisiva \"Colombo\". Successivamente apparve anche in due film horror a fianco della figlia Jamie Lee Curtis, ottenendo un ruolo importante in \"Fog\" (1980) di John Carpenter, e facendo una breve apparizione in \"Halloween - 20 anni dopo\" (1998) di Steve Miner, ove interpret\u00f2 un personaggio di nome Norma Watson, chiaro riferimento al film \"Psyco\". L'ultimo film in cui \u00e8 apparsa \u00e8 uscito nel 2005, quando l'attrice era gi\u00e0 deceduta.\nLa Leigh scrisse anche alcuni romanzi. In Italia ne sono stati pubblicati due: \"Il sipario strappato\" (omonimo, ma non riferito al film del 1966 di Alfred Hitchcock) e \"Il colore dell'oro\", curati dalla casa editrice Arnoldo Mondadori Editore, collana Harlequin. Il 14 marzo 2004 la Leigh fu nominata \"Dottoressa d'arte onoraria\", con una laurea all'University of the Pacific in Stockton, California.\nMorte.\nJanet Leigh mor\u00ec il 3 ottobre 2004, all'et\u00e0 di 77 anni, nella sua casa di Beverly Hills, per le complicazioni della neuropatia periferica e della vasculite, malattie di cui soffriva da tempo e che le avevano tra l'altro causato una gangrena alla mano destra. Dopo la cremazione, le sue ceneri vennero consegnate alla famiglia.\nVita privata.\nJanet Leigh si spos\u00f2 quattro volte. Nel 1942, all'et\u00e0 di 15 anni (dichiarando di averne 18), spos\u00f2 il diciottenne John Carlyle a Reno, in Nevada. Il matrimonio fu annullato quattro mesi pi\u00f9 tardi. Nel 1946, a 19 anni, spos\u00f2 Stanley Reames, militare della Marina, dal quale divorzi\u00f2 nel 1949. Nel 1951 spos\u00f2 il collega Tony Curtis, dal quale ebbe due figlie: le attrici Kelly Curtis (1956) e Jamie Lee Curtis (1958); Curtis, che ammise di averla tradita durante il matrimonio, lasci\u00f2 la Leigh nel giugno del 1962. Subito dopo il loro divorzio, il 15 settembre 1962 si spos\u00f2, per la quarta volta, con Robert Brandt, accanto al quale rimase fino alla morte."}
{"id": "741423", "revid": "709565", "url": "https://it.wikipedia.org/wiki?curid=741423", "title": "Scott Nails", "text": "Biografia.\nIl suo debutto nel cinema a \"luci rosse\" \u00e8 avvenuto nel 2001 all'et\u00e0 di 19 anni da allora ha partecipato a pi\u00f9 di 700 film prodotti da molte case di produzione tra cui \"Anabolic\", \"Digital Playground\", \"Hustler\", \"Vivid\" ecc. \u00c8 castano ed ha gli occhi azzurri. Dal gennaio 2006 ha anche uno strano tatuaggio sul braccio sinistro. Tale tatuaggio \u00e8 identico a quello che George Clooney porta sul braccio sinistro nel film \"Dal tramonto all'alba\".\nLa sua agenzia attuale \u00e8 la \"LA Direct Models\".\nNel gennaio 2006 ha vinto il premio quale \"Migliore Nuovo Performer Maschile\" agli AVN Awards."}
{"id": "741424", "revid": "1305772", "url": "https://it.wikipedia.org/wiki?curid=741424", "title": "The Brian Jonestown Massacre", "text": "I Brian Jonestown Massacre sono un gruppo musicale californiano, formatosi nel 1990 a San Francisco, sotto la guida del leader carismatico Anton Newcombe, autentico guru della neopsichedelia, personaggio tanto geniale quanto controverso, costantemente alle prese con problemi dovuti ad un carattere quantomeno difficile e all'abuso di alcool e droghe.\nIl nome del gruppo da un lato rimanda a Brian Jones dei Rolling Stones e dall'altro al suicidio di massa di Jonestown del 1978.\nBiografia.\nNel 1991 Newcombe registra, incidendo da solo tutte le parti vocali e strumentali, una raccolta di canzoni che prender\u00e0 il nome di \"Pol Pot's Pleasure Penthouse\" e che verr\u00e0 pubblicata in un limitatissimo numero di cassette. Nonostante l'esiguo numero delle cassette distribuite, la qualit\u00e0 dei pezzi lascia intravedere il grande talento di Newcombe e il nome Brian Jonestown Massacre, per ora legato praticamente solo ad Anton al quale si affianca qualche musicista di passaggio, incomincia a imporsi come realt\u00e0 cult della scena indie californiana. Da questo periodo, nonostante nella propria storia la line-up della band vedr\u00e0 il passaggio di un altissimo numero di musicisti, entrano nella band dei personaggi importantissimi della formazione storica dei Brian Jonestown quali Ricky Maymi, Matt Hollywood e Jeff Davies.\nDel 1993 \u00e8 una raccolta di incisioni che inizialmente avrebbe dovuto far parte dell'album di esordio della band, che uscir\u00e0 col nome di \"Spacegirl &amp; Other Favorites\" che fra le sue tracce contiene pezzi storici della band come \"Hide and Seek\", scritta da Anton a 18 anni col suo gruppo del liceo, \"Never Ever!\" e \"Thoughts of You\" per non parlare di altre canzoni che verranno riprese nei dischi successivi. Gi\u00e0 a questo punto della sua storia il gruppo pu\u00f2 vantare l'interessamento di alcune delle case discografiche pi\u00f9 potenti d'America come la Elektra e la Universal che non verr\u00e0 mai contraccambiato, soprattutto da Newcombe che vuole mantenere un'assoluta libert\u00e0 artistica rinunciando cos\u00ec a parecchi soldi e alla notoriet\u00e0. Questo \u00e8 infatti il momento pi\u00f9 alto della carriera dei Brian Jonestown che nel giro di tre anni pubblicheranno cinque dei loro dischi migliori, tre dei quali nel 1996. Stupisce il fatto che ogni disco abbia un sound diverso dall'altro.\nIl primo di questi dischi e disco d'esordio della band \u00e8 \"Methodrone\", fortemente influenzato dallo shoegaze inglese, ma anche dal folk rock e da sonorit\u00e0 velvetiane. Da segnalare l'entrata nel gruppo in quei mesi del tamburellista Joel Gion, personaggio simbolo dei Brian Jonestown. Il secondo album e il primo dei tre del 1996 \u00e8 \"Take It from the Man!\" che ha forti influenze rhythm and blues e che rimanda ai primi Rolling Stones e ai Beatles. Segue \"Their Satanic Majesties' Second Request\" dove l'amore della band per gli anni 60 si fonde con strumenti musicali e sound di derivazione orientale. Ultimo album del 1996 \u00e8 \"Thank God for Mental Illness\" (registrato in un solo giorno) caratterizzato da ballate acustiche folk blues e country, eccezion fatta per l'ultimo brano \"Sound of confusion\", una suite di quattro canzoni, gioiello della band.\nI Brian Jonestown nel 1997 pubblicheranno un altro disco, \"Give it Back!\", registrato in due settimane, che contiene classici del gruppo come \"Servo\" e \"The Devil May Care\" e che vede alla chitarra il contributo del futuro leader dei Black Rebel Motorcycle Club Peter Hayes. Nel 1998 Newcombe e soci firmano per una importante etichetta indipendente, la TVT Records; nonostante i buoni propositi per\u00f2 la situazione non andr\u00e0 nel verso migliore. I continui problemi di alcol e droga di Newcombe faranno s\u00ec che il disco pubblicato per la TVT diventer\u00e0 il disco pi\u00f9 debole fino allora pubblicato dai Brian Jonestown. Nonostante le canzoni orecchiabili infatti la mancanza di ispirazione \u00e8 lampante rispetto ai precedenti lavori tanto che la pubblicazione dell'album avverr\u00e0 solo grazie agli sforzi degli altri membri della band (Hollywood in primis) e al fatto che il disco sar\u00e0 completato da alcuni brani gi\u00e0 editi precedentemente. Le scarse vendite dell'album e le tensioni fra i membri della band, che sfociarono in vere e proprie risse durante i concerti (cosa che caratterizz\u00f2 il percorso della band fin dagli inizi ma che a questo punto divenne ingestibile) port\u00f2 allo scioglimento del contratto con la TVT e all'allontanamento progressivo di parecchie figure importanti del gruppo, come Gion e Hollywood (anche se non definitivamente). Il canto del cigno della prima parte della turbolenta vita dei Brian Jonestown Massacre fu l'EP \"Bringing it all Back Home - Again\".\nDopo qualche anno di pausa e dopo una riabilitazione progressiva che porter\u00e0 negli ultimi anni a far s\u00ec che Newcombe riesca a fare a meno di alcol e droghe i Brian Jonestown tornano con due dei loro dischi pi\u00f9 amati dai fan e sicuramente fra i pi\u00f9 rappresentativi per quanto riguarda il sound di una band che ha cambiato pi\u00f9 volte la propria direzione musicale: del 2001 \u00e8 \"Bravery, Repetition and Noise\" (ultimo album con Jeff Davies alla chitarra) e \"...And This Is Our Music\" del 2003 che verr\u00e0 affiancato quasi in contemporanea all'EP \"If Love is The Drug\" dove la canzone che d\u00e0 il nome all'EP \u00e8 senza dubbio una delle migliori scritte da Newcombe.\nDel 2008 \u00e8 il successivo album registrato fra Liverpool e l'Islanda, \"My Bloody Underground\", che ha forti tratti sperimentali e noise, ispirato nel sound ai Velvet Underground, My Bloody Valentine e Jesus and Mary Chain.\nDal 2010 in poi Newcombe pubblica i suoi dischi dal suo quartier generale di Berlino: \"Who Killed Sgt. Pepper?\" (2010) dove il gruppo sperimenta ampiamente con la musica elettronica, \"Aufheben\" (2012) e \"Revelation\" (2014) che riportano il gruppo a un sound pi\u00f9 classico.\nDel 2015 \u00e8 \"Musique de Film Imagin\u00e9\", colonna sonora immaginaria di Newcombe ispirata ai film francesi di met\u00e0' secolo."}
{"id": "741426", "revid": "767487", "url": "https://it.wikipedia.org/wiki?curid=741426", "title": "Round 13", "text": "Round 13 \u00e8 il tredicesimo album in studio della heavy metal band, Krokus, uscito nel 1999 per l'Etichetta discografica Phonag Records.\nIl disco.\nCon questo disco, la formazione viene sconvolta nuovamente. Marc Storace viene sostituito dal britannico Carl Sentance (ex-Persian Risk). Il resto della band era composto da Fernando Von Arb e Chris Lauper alla chitarra, Many Maurer al basso e Peter Haas alla batteria (che aveva gi\u00e0 suonato in \"Stampede\"). Viene cos\u00ec realizzato \"Round 13\" nel 1999, che presenta un cambio di stile, soprattutto vocale, che non viene molto apprezzato dai fan della vecchia guardia, tuttavia non risulta un disco da buttare. \"Round 13\" ha probabilmente qualche cartuccia in meno rispetto al suo predecessore ma si tratta comunque di un lavoro pi\u00f9 che dignitoso e con alcuni brani di notevole impatto come \"\"Blood Comes Easy\", \"Suck My Guitar\" e l'esaltante \"Witchhunt\". Non troppo felice l'idea di aprire l'album con \"Heya\"\", un inconcludente pasticcio etno-tribale\". Finiscono cos\u00ec gli anni 90, un periodo non molto roseo per il gruppo, rispetto al glorioso decennio precedente."}
{"id": "741427", "revid": "767487", "url": "https://it.wikipedia.org/wiki?curid=741427", "title": "Carcinoma in situ", "text": "Per carcinoma in situ, detto anche carcinoma intraepiteliale, si intende una proliferazione di cellule epiteliali atipiche che presentano vari caratteri morfologici e biologici di malignit\u00e0, ma non possiedono la capacit\u00e0 infiltrante, ossia la possibilit\u00e0 di invadere i tessuti situati oltre la \"membrana basale\", n\u00e9 quindi i vasi sanguigni, n\u00e9 i vasi linfatici.\nIn tali condizioni \u00e8 impossibile che il tumore si sia gi\u00e0 diffuso nel resto dell'organismo (non \u00e8 ancora, quindi, \"invasivo\") ed \u00e8 facilmente curabile. Nella classificazione TNM, si indica con la sigla TisN0M0 (vi sar\u00e0 sempre assenza di coinvolgimento linfonodale (N0) e metastatico (M0) per quanto detto prima).\nLo stadio di questo tipo di tumore \u00e8 sempre lo \"stadio 0\"."}
{"id": "741430", "revid": "767487", "url": "https://it.wikipedia.org/wiki?curid=741430", "title": "T.T. Boy", "text": "Biografia.\nHa debuttato nel cinema hard nel 1989, ed ha vinto due volte l\"'XRCO\" come performer maschile dell'anno, nonch\u00e9 l'AVN nel 1996 sempre come performer maschile dell'anno. Le sue partecipazioni a film a \"luci rosse\" ammontano a circa 1500 apparizioni.\nNel 2000, T.T. Boy \u00e8 stato eletto nell\"'XRCO Hall of Fame\". Ed ha anche lavorato con il nome di \"T.T. Boyd\", \"Max Reynolds\", \"Max Cash\", \"Harry Dutchman\", \"Bark Star\", and \"Butch\". T.T. ora gira film con due delle sue compagnie cinematografiche: la \"Evasive Angles\" e la \"T.T.B. Productions\", con quartier generale Van Nuys, California.\nIl porno \u00e8 diventato un vero \"family affair\" per la sua famiglia: infatti suo fratello gira film porno etero con il nome di Talon e in quelli gay col nome di Lex Baldwin, mentre suo zio col nome di Dirty Harry.\nPrima di diventare un attore pornografico era un pugile e si faceva chiamare: \"Troy the Boy\"."}
{"id": "741432", "revid": "228587", "url": "https://it.wikipedia.org/wiki?curid=741432", "title": "Greenslade", "text": "I Greenslade sono stati un gruppo musicale britannico di rock progressivo sinfonico, attivi nei primi anni '70. \nStoria dei Greenslade.\nIl gruppo prendeva il nome dal tastierista e fondatore Dave Greenslade, gi\u00e0 tastierista dei Colosseum e in seguito attivo anche come solista. Oltre a Greenslade, la formazione comprendeva un altro tastierista, Dave Lawson (anche cantante), il batterista Andy McCulloch (gi\u00e0 King Crimson) e Tony Reeves bassista dei Colosseum. I Greenslade incisero quattro album in studio, prima di sciogliersi alla met\u00e0 degli anni 1970. Dave Greenslade continu\u00f2 poi come solista.\nI Greenslade furono fra i gruppi che si avvalsero, per le copertine dei loro album, dell'artista Roger Dean."}
{"id": "741433", "revid": "125056631", "url": "https://it.wikipedia.org/wiki?curid=741433", "title": "Accademia Nazionale di Santa Cecilia", "text": "LAccademia Nazionale di Santa Cecilia \u00e8 una delle pi\u00f9 antiche istituzioni musicali al mondo. La sede storica \u00e8 a Roma, al numero 6 di Via Vittoria, a poche centinaia di metri da Piazza di Spagna, mentre tutta la struttura artistica, amministrativa e museale \u00e8, dal 2003, presso l'Auditorium Parco della Musica. Fondata nel 1585 con la bolla papale \"Ratione congruit\" di papa Sisto V, invocava due santi importanti nella storia della musica occidentale: san Gregorio Magno, che diede il nome al canto gregoriano, e Santa Cecilia, patrona della musica.\nInizialmente creata come congregazione a scopi artistici e assistenziali, nel corso dei secoli \u00e8 divenuta una Accademia internazionalmente acclamata per la sua importanza, con un corpo accademico costituito da 70 membri effettivi e 30 onorari, nel quale figurano i maggiori musicisti italiani e stranieri, ed un'orchestra e un coro sinfonici noti e apprezzati in tutto il mondo. All'attivit\u00e0 concertistica si affiancano un'attivit\u00e0 di promozione della cultura e del patrimonio musicale e una tradizione didattica di altissimo livello con corsi di perfezionamento tenuti dai migliori solisti.\nDal 1998 \u00e8 diventata fondazione.\nStoria.\nLa prima costituzione della \"Congregazione de' musici di Roma\" avvenne fra il 1585 ed il 1622 nella chiesa di Santa Maria dei Martiri, meglio conosciuta come il Pantheon. Successivamente venne spostata nella chiesa di San Paolino alla Colonna dal 1622 al 1652, nella chiesa di Santa Cecilia in Trastevere dal 1652 al 1661, nella chiesa di San Nicola dei Cesarini dal 1661 al 1663, nella chiesa della Maddalena dal 1663 al 1685 e quindi nella chiesa di San Carlo ai Catinari nel 1685.\nDurante il primo secolo di esistenza, della congregazione fece parte un gran numero di eccellenti musicisti e compositori dell'epoca, tra i quali Giovanni Pierluigi da Palestrina. L'istituzione in quel periodo si trov\u00f2 spesso in posizione di rivalit\u00e0 con altre istituzioni papali come la cappella Sistina. Lo scontro era incentrato intorno ai diritti di controllare l'accesso alla professione musicale, nell'istruzione dei musicisti e nella pubblicazione della musica. Tale rivalit\u00e0 dur\u00f2 fino al 1870, quando fin\u00ec il potere temporale della Chiesa, con la costituzione dello Stato italiano.\nI primi anni del XVIII secolo furono i pi\u00f9 gloriosi per l'Accademia. Fra i suoi componenti del periodo figuravano musicisti come Arcangelo Corelli, Alessandro e Domenico Scarlatti e Niccol\u00f2 Jommelli. Nel 1716, papa Clemente XI decret\u00f2 che tutti i musicisti che praticavano la professione a Roma erano obbligati a divenire membri della congregazione. L'Accademia sospese la sua attivit\u00e0 nel periodo rivoluzionario delle guerre napoleoniche ma riapr\u00ec regolarmente nel 1822 alcuni anni dopo la Restaurazione.\nIl periodo che va dalla riapertura alla fine del potere temporale dei papi fu un periodo di grandi cambiamenti. L'Accademia si apr\u00ec a tutte le altre professioni collegate alla musica come poeti, danzatori, storici della musica, costruttori di strumenti musicali ed editori musicali. Nel 1838, la Congregazione di Santa Cecilia venne proclamata Accademia e quindi Accademia papale. L'elenco dei soci dell'accademia in quel periodo \u00e8 formidabile ed include Cherubini, Mercadante, Donizetti, Rossini, Paganini, Auber, Liszt, Mendelssohn, Berlioz, Gounod e Meyerbeer. Fra le teste coronate d'Europa vi erano membri onorari come la regina Vittoria d'Inghilterra.\nDopo la riunificazione dell'Italia, l'Accademia, divenuta Reale, procedette alla formazione, a partire dal 1895, di una orchestra sinfonica ed un coro destinati a diventare stabili. Nel contempo vennero istituiti al suo interno la biblioteca, il museo strumentale e il liceo musicale, che poi divenne conservatorio autonomo, il Conservatorio Santa Cecilia. Vennero poi istituiti anche la Regia scuola di recitazione \"Eleonora Duse\", la Scuola nazionale di cinematografia e nel 1939 i corsi di alto perfezionamento musicale. Uno dei pi\u00f9 recenti lavori \u00e8 stata l'apertura della nuova bibliomediateca nel 2005, che ha portato alla catalogazione informatica e alla digitalizzazione, ancora in corso d'opera, di migliaia di documenti d'archivio, manoscritti, volumi, partiture e spartiti musicali, fotografie, materiali audiovisivi e registrazioni, compresa un'importante collezione di musiche tradizionali, inserita negli Archivi di etnomusicologia, che sono ora a disposizione del pubblico per la consultazione in sala e attraverso internet. Nel febbraio 2008 l'Accademia ha poi inaugurato la nuova sede del suo museo degli strumenti musicali. Tutto il patrimonio dell'Accademia \u00e8 cos\u00ec ora a disposizione nella stessa sede dei concerti al Parco della Musica, uno dei pi\u00f9 grandi centri musicali al mondo.\nL'Orchestra.\nL\u2019Orchestra dell\u2019Accademia Nazionale di Santa Cecilia \u00e8 stata la prima in Italia a dedicarsi esclusivamente al repertorio sinfonico, promuovendo prime esecuzioni di importanti capolavori del Novecento. Dal 1908 a oggi l\u2019Orchestra ha tenuto circa 15.000 concerti collaborando con i maggiori musicisti del secolo: \u00e8 stata diretta, tra gli altri, da Mahler, Debussy, Strauss, Stravinskij, Sibelius, Hindemith, Toscanini, Furtw\u00e4ngler, De Sabata e Karajan. I suoi direttori stabili sono stati Bernardino Molinari, Franco Ferrara, Fernando Previtali, Igor Markevitch, Thomas Schippers, Giuseppe Sinopoli, Daniele Gatti e Myung-Whun Chung. Dal 1983 al 1990 Leonard Bernstein ne \u00e8 stato il Presidente Onorario; dal 2005 Antonio Pappano \u00e8 il Direttore Musicale.\nGrazie a Sir Antonio Pappano, il prestigio dell\u2019Orchestra dell\u2019Accademia Nazionale di Santa Cecilia ha avuto uno slancio straordinario, ottenendo importanti riconoscimenti internazionali. Con Pappano, l\u2019Orchestra e il Coro sono stati ospiti dei maggiori festival: Proms di Londra, Festival delle Notti Bianche di San Pietroburgo, Festival di Lucerna, Festival di Salisburgo, e delle pi\u00f9 prestigiose sale da concerto, tra cui Philharmonie di Berlino, Musikverein di Vienna, Concertgebouw di Amsterdam, Royal Albert Hall di Londra, Salle Pleyel di Parigi, Scala di Milano, Suntory Hall di Tokyo, Semperoper di Dresda, Konzerthaus di Vienna. L\u2019attivit\u00e0 discografica, dopo una lunga collaborazione con alcune delle pi\u00f9 celebri etichette internazionali che ha prodotto memorabili testimonianze ormai storiche, \u00e8 stata in questi ultimi anni molto intensa: sono state infatti pubblicate, sempre con la direzione di Sir Antonio Pappano, \"Madama Butterfly\" di Puccini (con Angela Gheorghiu, incisione premiata con un Brit Award), il \"Requiem\" di Verdi (Gramophone Award, BBC Music Magazine, Brit Classical), gli \"Stabat Mater\" di Rossini e Pergolesi con Anna Netrebko (Gramophone Editors\u2019 Choice Award), il \"Guillaume Tell\" di Rossini, la \"Sesta Sinfonia\" di Mahler, la \"Petite Messe Solennelle\" di Rossini, i \"Quattro pezzi sacri\" di Verdi, il \"War Requiem\" di Britten e il cd \u201cRossini Overtures\u201d. Di recente pubblicazione l\"Aida\" di Verdi che vanta un cast stellare (Anja Harteros, Jonas Kaufmann, Erwin Schrott) e numerosi premi, tra cui: Best Recording 2015 per il New York Times e per il Telegraph (UK), Best opera 2015 - Apple Music, Choc Classica de l\u2019ann\u00e9e, Diapason D\u2019or e Choix de France Musique (Francia), Record of the month per Gramophone (UK), l'ECHO Klassik Preis 2016 e il Preis der deutschen Schallplattenkritik (Premio della critica discografica tedesca). Sempre nel 2015 \u00e8 stato pubblicato un cd con il \"Concerto n. 1\" di \u010cajkovskij e il \"Concerto n. 2\" di Prokof\u2019ev eseguiti da Beatrice Rana e per la Decca il \"Concerto per violino\" di Brahms, sempre sotto la bacchetta di Antonio Pappano, con Janine Jansen. Antonio Pappano e l\u2019Orchestra hanno inciso, inoltre, \"Nessun Dorma, The Puccini Album\" con il tenore Jonas Kaufmann (Best Classical Music Recordings of 2015 per il New York Times) che ha scalato le classifiche mondiali. Per la Deutsche Grammophon \u00e8 stato pubblicato il \"Concerto per pianoforte\" di Schumann con Jan Lisiecki alla tastiera. Di recente uscita il cd \u201cAnna Netrebko. Verismo\u201d (DG) e, per l\u2019etichetta Ica Classics, la \"Seconda\" e \"Quarta Sinfonia\" di Schumann e \"In the South\" e la \"Prima\" \"Sinfonia\" di Elgar.\nIl Coro.\nLe origini della plurisecolare Accademia di Santa Cecilia sono legate alla pratica del canto corale: nella seconda met\u00e0 del \u2019500, alcuni Maestri di Cappella e Cantori si riunirono in associazione eleggendo a Presidente Giovanni Pierluigi da Palestrina e fondando di fatto l'Accademia.\nSolo dalla fine dell'Ottocento il Coro dell'Accademia Nazionale di Santa Cecilia inizia ad assumere un assetto stabile e a partecipare alle esecuzioni di musica polifonica e del grande repertorio sinfonico-vocale. Attualmente \u00e8 diretto da Piero Monti. La sua attivit\u00e0 si espleta nella stagione invernale e in quella estiva dell\u2019Accademia affiancando l'Orchestra per l\u2019esecuzione di grandi opere sinfonico-corali classiche e moderne.\nIl Coro ha inoltre collaborato con prestigiose orchestre e celebri direttori: con Lorin Maazel e l'Orchestra dello Schleswig-Holstein (1992); con Carlo Maria Giulini e l'Orchestra della Rai di Torino (1993); con Claudio Abbado e i Berliner Philharmoniker (1995); con Valery Gergiev e l'Orchestra del Teatro Kirov (1998), con la prestigiosa Lucerne Festival Orchestra diretta da Claudio Abbado (agosto 2006). Nel 2007 il Coro ha eseguito nella Basilica di San Paolo Fuori le Mura di Roma il \"Requiem\" di Verdi con i Wiener Philharmoniker diretti da Daniele Gatti; nel 2008 ha collaborato a Parigi con l\u2019Orchestre National de France e Sir Colin Davis eseguendo la \"Grande Messe des morts\" di Berlioz; tra gli appuntamenti pi\u00f9 recenti, con la direzione di Pappano e l\u2019Orchestra di Santa Cecilia, segnaliamo il \"Guillaume Tell\" e i \"Quattro pezzi sacri\" di Verdi ai Proms di Londra (2011 e 2013), lo \"Stabat Mater\" di Rossini e il \"War Requiem\" di Britten al Festival di Salisburgo (2011 e 2013).\nInsieme all'Orchestra dell'Accademia ha preso parte all'incisione della \"Madama Butterfly\" di Puccini (con Angela Gheorghiu, incisione premiata con un Brit Award), il \"Requiem\" di Verdi (Gramophone Award, BBC Music Magazine, Brit Classical), gli \"Stabat Mater\" di Rossini e Pergolesi con Anna Netrebko (Gramophone Editors\u2019 Choice Award), il \"Guillaume Tell\" di Rossini, la \"Petite Messe Solennelle\" di Rossini, i \"Quattro pezzi sacri\" di Verdi, il \"War Requiem\" di Britten. Di recente pubblicazione l\"Aida\"di Verdi che vanta un \"cast\" stellare (Anja Harteros, Jonas Kaufmann, Erwin Schrott) e numerosi premi, tra cui: Best Recording 2015 per il \"New York Times\" e per il \"Telegraph\" (UK), Best opera 2015 - Apple Music, Choc Classica de l'ann\u00e9e, Diapason D'or e Choix de France Musique (Francia), Record of the month per Gramophone (UK), ECHO Klassik Preis 2016 e il Preis der deutschen Schallplattenkritik (Premio della critica discografica tedesca). Antonio Pappano, l'Orchestra e il Coro hanno inciso, inoltre, \"Nessun Dorma - The Puccini Album\" con il tenore Jonas Kaufmann (Best Classical Music Recordings of 2015 per il \"New York Times\") che ha scalato le classifiche mondiali.\nLe iniziative per i giovani.\nCon la stagione di concerti e spettacoli \"Tutti a Santa Cecilia\", attiva da oltre quindici anni, l'Accademia di Santa Cecilia propone iniziative ed attivit\u00e0 a carattere educativo dedicate ai bambini (a cominciare dai neonati), ai giovani, alle scuole, alle famiglie ed in generale al nuovo pubblico che vuole avvicinarsi all\u2019universo della Musica. .\nCaposaldo della Stagione \u00e8 il ricco calendario dei concerti-spettacolo: lezioni-concerto in cui vengono esplorate di volta in volta le molteplici caratteristiche della Musica, o in cui viene approfondita la conoscenza di una famiglia strumentale dell\u2019Orchestra o di un gruppo vocale. Ulteriori attivit\u00e0 sono quelle negli ospedali, con progetti basati sulla musicoterapia e sulle esibizioni alle future madri.\nIl Coro di Voci Bianche.\nDa sempre sensibile alla formazione musicale dei pi\u00f9 giovani, l\u2019Accademia Nazionale di Santa Cecilia ha istituito un percorso didattico che permette ai ragazzi di apprendere l\u2019arte del cantare insieme. Superando alcune prove attitudinali, \u00e8 possibile accedere a uno dei quattro cori di Voci Bianche, a seconda dell\u2019et\u00e0 e del livello artistico. L\u2019attivit\u00e0 di questi Cori \u00e8 molto variegata e stimolante. I ragazzi partecipano a numerosissime esibizioni, alcune delle quali legate alla programmazione sinfonica dell\u2019Accademia e vengono istruiti su un vasto repertorio, che va dalla tradizione colta a quella popolare, dall\u2019opera al musical.\nIl Coro di Voci Bianche \u00e8 costituito da circa 90 ragazzi di et\u00e0 compresa tra 7 e 14 anni. Partecipa alle produzioni sinfoniche dell\u2019Accademia Nazionale di Santa Cecilia. Tra le numerose rappresentazioni prestigiose a cui ha preso parte, basti citare \u201cCarmen\u201d, \u201cWar Requiem\u201d, \u201c Carmina Burana\u201d, \u201cDamnation de Faust\u201d, \u201cBoris Godunov\u201d, \"Ivan il Terribile\", \"Kaddish\"Sinfonia n. 3\" di Mahler e \u201cJeanne D\u2019Arc\u201d di Honegger, \"Re Ruggero\" di Szymanowski con l\u2019Orchestra e il Coro dell'Accademia Nazionale di Santa Cecilia; \u201cTurandot\u201d, \u201cCarmen\u201d, \u201cWerther\u201d, \u201cPagliacci\u201d, \"Tosca\" , \u201cOtello\u201d con il Teatro dell\u2019Opera di Roma.\nLa JuniOrchestra.\nFondata nel 2006, l'orchestra giovanile di Santa Cecilia \u00e8 la prima orchestra di ragazzi nata nell'ambito delle fondazioni lirico-sinfoniche d'Italia. \u00c8 diretta da Simone Genuini e da Carlo Rizzari, assistente del maestro Antonio Pappano.\nDivisa in gruppi a seconda dell'et\u00e0 (vi partecipano ragazzi dai 4 ai 23 anni), il vasto repertorio comprende brani di Monteverdi, Haydn, Mozart, Beethoven, fino a Bartok e Shostakovich e ai compositori moderni, come Piazzolla e Marquez.\nTra i vari concerti in cui si \u00e8 esibita, si citano quelli alla basilica di Santa Croce in Gerusalemme, su invito dell'allora sindaco di Roma Walter Veltroni, quello al Quirinale, su invito del presidente della Repubblica Giorgio Napolitano e della senatrice Rita Levi Montalcini, alla Camera dei deputati, su invito del presidente Gianfranco Fini, all'aula Paolo VI su invito del pontefice Benedetto XVI e alla festa dell'Europa, al Campidoglio, su invito del sindaco di Roma Gianni Alemanno e del presidente della Repubblica.\nDegne di nota sono le tourn\u00e9e in val di Sella, su invito del famoso violoncellista Mario Brunello, a Ischia, invitati dalla fondazione Walton, e al Ravello Festival nel 2009 e nel 2011.\nNel luglio 2009 la JuniOrchestra \u00e8 stata insignita del premio Anima, sezione musica, proprio per lo spirito di solidariet\u00e0 che la contraddistingue.\nGli accademici.\nInsieme alla funzione didattica e concertistica, l'Accademia ha lo scopo di riunire un corpo accademico composto di 100 fra i pi\u00f9 eminenti esponenti della cultura e dell'arte musicale. Sono suddivisi nelle due classi di 30 accademici onorari e 70 effettivi, guidati da un Consiglio. Gli Accademici qui riportati dopo il Consiglio sono in carica.\nAccademici onorari (al 27 gennaio 2020).\nMartha Argerich, Vladimir Ashkenazy, Daniel Barenboim, Alfred Brendel, Chung Myung-whun, Pl\u00e1cido Domingo, Peter E\u00f6tv\u00f6s, Valery Gergiev, Philip Glass, Sofija Asgatovna Gubajdulina, Jonas Kaufmann, Gyorgy Kurt\u00e1g, Alexander Lonquich, Yo-Yo Ma, Zubin Mehta, Anne-Sophie Mutter, Kent Nagano, Seiji Ozawa, Arvo P\u00e4rt, Itzhak Perlman, Simon Rattle, Gianfranco Ravasi, Grigory Sokolov, Yuri Temirkanov,\nAccademici effettivi (al 27 gennaio 2020).\nSalvatore Accardo, Paolo Arc\u00e0, Felix Ayo, Antonio Ballista, Cecilia Bartoli, Alberto Basso, Giorgio Battistelli, Marco Betta, Annalisa Bini, Fabio Biondi, Rodolfo Bonucci, Mario Brunello, Michele Campanella, Bruno Canino, Sandro Cappelletto, Giovanni Carli Ballola, Giuliano Carmignola, Aldo Ceccato, Riccardo Chailly, Azio Corghi, Matteo D'Amico, Michele dall'Ongaro, Pietro De Maria, Roberto De Simone, Mariella Devia, Enrico Dindo, Ivan Fedele, Gabriele Ferro, Rocco Filippini, Luca Francesconi, Daniele Gatti, Gianluigi Gelmetti, Alfonso Ghedin, Bruno Giuranna, Andrea Lucchesini, Fabio Luisi, Benedetto Lupo, Giacomo Manzoni, Carlo Marinelli, Riccardo Muti, Fiamma Nicolodi, Gianandrea Noseda, Marcello Panni, Antonio Pappano, Carlo Maria Parazzoli, Giorgio Pestelli, Franco Petracchi, Maurizio Pollini, Quirino Principe, Massimo Quarta, Salvatore Sciarrino, Renata Scotto, Franco Serpa, Giovanni Sollima, Maria Tipo, Uto Ughi, Fabio Vacchi, Ciro Visco, Agostino Ziino."}
{"id": "741436", "revid": "647919", "url": "https://it.wikipedia.org/wiki?curid=741436", "title": "Longe cai", "text": ""}
{"id": "741449", "revid": "120064069", "url": "https://it.wikipedia.org/wiki?curid=741449", "title": "Teiera di Russell", "text": "La teiera di Russell () o teiera celeste \u00e8 una metafora introdotta dal filosofo britannico Bertrand Russell per confutare l'idea che spetti allo scettico, anzich\u00e9 a chi le propone, l'onere della prova in merito ad affermazioni non falsificabili, in particolare in ambito religioso.\nEssa rappresenta una delle pi\u00f9 efficaci controargomentazioni all'assunto che spetti al non credente dimostrare l'inesistenza di una qualsiasi divinit\u00e0, in quanto stabilisce che nessuna affermazione pu\u00f2 essere aprioristicamente creduta soltanto basandosi sul fatto che non se ne pu\u00f2 provare l'inesattezza.\nSpiegazione.\nNel suo articolo del 1952 \"Is There a God?\" (\"Esiste un Dio?\"), commissionato ma mai pubblicato dal periodico \"Illustrated\", Russell scrive:\nNel suo libro \"Il cappellano del Diavolo\", Richard Dawkins sviluppa ulteriormente il tema:\nL'argomento di Dawkins \u00e8 analogo a quello di John Locke, il quale, con riferimento alle pratiche autoritarie del Cattolicesimo a lui contemporaneo, asser\u00ec che \"I papisti non devono godere del beneficio della tolleranza, perch\u00e9, dove hanno il potere, si ritengono obbligati a negare la tolleranza agli altri\".\nConcetti simili alla teiera di Russell sono quello dell'Invisibile unicorno rosa, del Pastafarianesimo, e \"Un drago nel mio garage\".\nAnalisi.\nIl chimico Peter Atkins ha sostenuto che il punto dell'argomento della teiera di Russell \u00e8 che non vi \u00e8 alcun onere di confutare affermazioni inverificabili, sia che si sostenga una tesi o la sua negazione. Il rasoio di Occam suggerisce che la teoria preferibile sia quella con un minor impegno ontologico (e.g., un universo senza esseri soprannaturali) piuttosto che una teoria \"pi\u00f9 complessa\". Atkins nota, per\u00f2, che questo argomento non coinvolge direttamente la religione, perch\u00e9, a differenza dell'evidenza scientifica, le evidenze religiose - a suo dire - si considerano esperite attraverso la rivelazione personale, che non pu\u00f2 essere oggettivamente verificata o condivisa.\nInfatti l'argomento di Russell, formalmente, non \u00e8 un'istanza di un argomentum ad ignorantiam invertito, e.g., non significa che non avere prove che qualcosa esista (rispettivamente, sia vero) implica che non esista (risp., sia falso). Infatti, da un punto di vista logico, qualora vi siano asserti senza evidenze (logiche o sperimentali, etc.), non si pu\u00f2 inferire la verit\u00e0 di un argomento dal fatto che sia impossibile confutarlo (i.e., \u00ac\u2662(\u251c\u00acp)\u21cf\u251cp ). Perci\u00f2, concludendo, Russell poteva (solamente) argomentare che l'ateismo come l'agnosticismo fossero logicamente validi, e che - per lui - non ci fossero ragioni sufficienti per credere nell'esistenza di un essere la cui stessa esistenza non pu\u00f2 essere provata sperimentalmente. Questo, ribadiamo, sebbene non sia contraddittorio credervi; tuttavia, non vi sono in genere ragioni sufficienti per farlo."}
{"id": "741452", "revid": "13037908", "url": "https://it.wikipedia.org/wiki?curid=741452", "title": "Purceddhuzzi", "text": ""}
{"id": "741453", "revid": "115751", "url": "https://it.wikipedia.org/wiki?curid=741453", "title": "Cartiddhrate", "text": ""}
{"id": "741454", "revid": "115751", "url": "https://it.wikipedia.org/wiki?curid=741454", "title": "Carteddhate", "text": ""}
{"id": "741455", "revid": "767487", "url": "https://it.wikipedia.org/wiki?curid=741455", "title": "Michael Monroe", "text": "\u00c8 conosciuto per essere stato il vocalist degli Hanoi Rocks. Caratterizzato da capelli biondo platino e un look glamour, oltre al principale ruolo di cantante, suona anche il sassofono e l'armonica.\nBiografia.\nHanoi Rocks.\nNel 1979 Michael Monroe fond\u00f2 gli Hanoi Rocks, una band finlandese che all'epoca non riusc\u00ec facilmente a costruirsi una reputazione all'estero, ma fu fonte di ispirazione per la corrente glam metal e soprattutto sleaze glam, oltre a essere riconosciuti in patria come una delle band simbolo del rock finlandese nel mondo.\nDopo un difficile esordio, riuscirono a farsi notare dal pubblico britannico e poi statunitense. La band infatti migr\u00f2 dapprima in Gran Bretagna e poi negli Stati Uniti, dove trovarono produzione ed etichetta disposti alla pubblicazione dei loro dischi. Nel dicembre del 1984, poco dopo l'uscita del quinto album del gruppo \"Two Steps from the Move\", il batterista della band Razzle rimase ucciso in un incidente d'auto causato da Vince Neil, noto cantante dei M\u00f6tley Cr\u00fce, che al momento viaggiava con lui in stato di ubriachezza.\nEgli venne sostituito da Terry Chimes, ex batterista dei Clash e Generation X. La band a causa della tragedia entr\u00f2 in crisi, e Sam Yaffa lasci\u00f2 il gruppo nel 1985, venendo sostituito da Ren\u00e9 Berg. Poco dopo anche Michael Monroe lasci\u00f2 il gruppo e la band cos\u00ec si sciolse definitivamente. Fu proprio in questo periodo che Monroe decider\u00e0 di intraprendere la carriera solista.\nCarriera solista.\nMonroe, trasferitosi a New York nel 1985, cominci\u00f2 a lavorare per il nuovo album solista. Sempre nel 1985 appar\u00ec nell'album \"Sun City\", disco dedicato alla lotta contro l'apartheid in Sudafrica. Il progetto, organizzato da Little Steven, vedeva una partecipazione di vari artisti tra cui Joey Ramone, Jimmy Cliff, Lou Reed, Jackson Browne, Bob Dylan, Peter Gabriel e Bruce Springsteen.\nDa questo venne estratto anche un video a cui Monroe partecip\u00f2.\nDopo questa parentesi Monroe si dedic\u00f2 all'album, intitolato \"Nights Are So Long\" edito nel 1987, che presentava delle influenze derivate dai Dead Boys (Monroe infatti strinse un'amicizia con Stiv Bators e Jimmy Zero, rispettivamente cantante e chitarrista dei Dead Boys) e reinterpret\u00f2 un brano solista di Bators, mentre il chitarrista Jimmy Zero scrisse i due brani \"It's A Lie\" e la title track \"Nights Are So Long\".\nL'album era dedicato al deceduto Razzle e rifletteva sullo scioglimento degli Hanoi Rocks (con brani come \"Can't Go Home Again\") e le sue conseguenze (\"Too Rich To Be Good\"/\"You Can't Put Your Arms Around A Memory\", uno dei brani preferiti di Razzle scritto da Johnny Thunders).\nQualche tempo dopo i Dead Boys si riformarono pubblicando un single EP e in questo venne inserita anche la traccia \"Nights Are So Long\". Questo primo lavoro non ebbe molti riscontri, anche perch\u00e9 venne pubblicato solo in Scandinavia e Giappone.\nNel 1989 Michael, ricollocatosi a Los Angeles, firma per una \"major\" per una distribuzione mondiale dei suoi prossimi progetti. Michael firm\u00f2 per la Polygram Records, con il quale avrebbe dovuto ripubblicare il debut \"Nights Are So Long\", ma per una serie di complicazioni legali, non potr\u00e0 stamparlo. Decider\u00e0 cos\u00ec di incidere un secondo album solista.\nPubblica nello stesso 1989 l'album \"Not Fakin' It\", distribuito questa volta su scala mondiale con cui si fece notare grazie anche al brano \"\"Dead, Jail Or Rock N Roll\". Grazie a questo si fece notare da Axl Rose e Slash dei Guns N' Roses e Steven Tyler degli Aerosmith, che vennero colpiti da quest'ultimo lavoro. Tyler invit\u00f2 Monroe a suonare il sassofono a un party esclusivo svoltosi al leggendario Hard Rock Caf\u00e9 di New York con gli Aerosmith. Michael suon\u00f2 nel brano \"Big Ten Inch Record\"\". Questa apparizione contribu\u00ec ulteriormente ad accrescere la sua popolarit\u00e0.\nMonroe, instaurato un rapporto d'amicizia con i Guns N' Roses (che affermarono inoltre di essere grandi fan degli Hanoi Rocks e di essere stati tra le pi\u00f9 grandi ispirazioni del gruppo), cominci\u00f2 a organizzarsi con Slash e Axl invitandoli a partecipare alla sua esibizione al locale Whisky a Go-Go di Los Angeles dove Michael suon\u00f2 per quattro serate consecutive \"tutto esaurito\" incluse nel suo tour statunitense del 1989. Slash si esib\u00ec anche in un altro concerto di Michael a Chicago nello stesso tour. Nello stesso periodo tutti gli album degli Hanoi Rocks vengono ristampati per la Uzi Suicide, etichetta discografica di propriet\u00e0 della Geffen Records, che esord\u00ec nel 1986 pubblicando il primo EP dei Guns N' Roses \"Live ?!*@ Like a Suicide\".\nVenne poi girato il video di \"\"Dead, Jail Or Rock N Roll\" trasmesso regolarmente su MTV che vedeva la partecipazione di Axl Rose, cantante dei Guns N' Roses. Il secondo singolo estratto fu \"Man With No Eyes\", anch'esso trasmesso regolarmente su MTV. Fu inoltre il suo primo disco a essere distribuito anche negli Stati Uniti, e anche per questo motivo vanter\u00e0 una certa popolarit\u00e0 nella Sunset Strip. Esso conteneva anche la reinterpretazione dei Nazareth \"Not Fakin' It\"\" che dar\u00e0 appunto il titolo all'album.\nPer l'artista sar\u00e0 il disco che riscuoter\u00e0 pi\u00f9 successo (sar\u00e0 anche l'unico a entrare della classifica di Billboard).\nPer l'evento di capodanno 89/90 Michael Monroe suon\u00f2 in Giappone al \"The Tokyo Dome\" davanti a 70.000 ogni giorno con gli stessi artisti: Don Henley, Bryan Adams e Huey Lewis. L'esibizione continu\u00f2 a Osaka e in altre due importanti citt\u00e0 del Giappone.\nMonroe partecip\u00f2 alle registrazioni di due album dei Guns N' Roses: \"Use Your Illusion I\" (1991), dove suon\u00f2 il sassofono e l'armonica a bocca nel brano \"\"Bad Obsession\" e \"The Spaghetti Incident?\" dove cant\u00f2 nella reinterpretazione dei Dead Boys \"Ain't It Fun\"\".\nL'iniziale carriera solista di Monroe in ogni caso non si rivel\u00f2 un grande successo, anche se con il tempo sapr\u00e0 ritagliarsi un posto tra i grandi della scena sleaze glam. Nel 1990 decise di fondare una nuova band, chiamata Jerusalem Slim, con l'ex chitarrista di Billy Idol Steve Stevens e l'ex bassista degli Hanoi Roks Sam Yaffa che aveva abbandonato poco prima il progetto intrapreso con i Jetboy. La band, di breve vita, pubblic\u00f2 solo un album omonimo \"Jerusalem Slim\" nel 1992.\nDopo lo scioglimento Monroe fond\u00f2 assieme a Yaffa un'altra band, i Demolition 23, che pubblicheranno anch'essi un album omonimo \"Demolition 23\" nel 1994, ma anche questo progetto dur\u00f2 breve tempo e fin\u00ec per sciogliersi nel 1995.\nNegli anni Monroe pubblicher\u00e0 altri album solisti; \"Peace of Mind\" (1996), \"Life Gets You Dirty\" (1999), e nascer\u00e0 anche una collaborazione con Adam Bomb, altro artista solista che esord\u00ec nell'epoca del glam metal dei primi anni ottanta, e che entr\u00f2 nella sua formazione accreditato come \"Pink Gibson\". Monroe con la sua partecipazione pubblicher\u00e0 gli ultimi due dischi \"Take Them and Break Them\" (2002), \"Whatcha Want\" (2003).\nNel 2002 Monroe e Andy McCoy riformano gli Hanoi Rocks, con due membri degli Electric Boys, Costello Hautam\u00e4ki e Andy \"A.C.\" Christell, e il batterista Lacu, che aveva gi\u00e0 partecipato al progetto solista di Monroe. Con la nuova formazione pubblicano nello stesso anno \"\"Twelve Shots on the Rocks\". Nel 2004 il chitarrista Hautam\u00e4ki viene sostituito da Conny Bloom, e un anno dopo pubblicano \"Another Hostile Takeover\". Il 2007 \u00e8 la volta del nuovo album \"Street Poetry\". Sembrava che gli \"Hanoi Rocks\" fossero tornati a rockeggiare nella scena sleaze, invece, nel 2008, sul sito ufficiale della band appare la notizia in merito a un nuovo scioglimento del gruppo entro la fine dell'anno.\nEd ecco ripresa la carriera solista, che vede la pubblicazione di un singolo, \"Pirates Of The Baltic Sea (2008)\", uscito per scopi di beneficenza e due anni dopo un live \"Another Night In The Sun\"\" (2010), primo album live dopo il periodo Hanoi Rocks. Registrato al Tavastia Club di Helsinki il 7 giugno 2010, comprende canzoni degli Hanoi Rocks, Demolition 23 e alcune cover.\nIl 14 marzo 2011 \u00e8 la data del ritorno con un disco di grande successo: Sensory Overdrive (pubblicato da Spinefarm Records). \u00c8 il sesto album in studio del cantante finlandese con la sua nuova band di supporto formata all'inizio del 2010, cos\u00ec come il suo primo album in studio da solista dal secondo break-up della sua band Hanoi Rocks nel 2009.\nL'album \u00e8 stato prodotto dal famoso produttore discografico Jack Douglas, che ha gi\u00e0 lavorato con gli Aerosmith, John Lennon, Miles Davis e altri ancora.\nNella Rock Chart Britannica l'album raggiunge la posizione #13 vincendo anche il premio \"Album of the Year\" della nota rivista Classic Rock. il primo singolo dell'album, '78', viene scelta come canzone rock dell'anno da iTunes USA e gli ascoltatori di Garage Radio di Little Steven votano 'Trick of the wrist' la migliore canzone dell'anno.\nIl 23 agosto 2013 Spinefarm Records pubblica Horns and Halos. \u00c8 il settimo album da solista in studio. Anche con questo album, Michael Monroe debutta al primo posto della rock chart Finlandese. Ginger, che aveva suonato alla grande la chitarra nel precedente Sensory Overdrive viene sostituito da un altrettanto grande Dregen in fase di pausa dai suoi Backyard Babies.\nNel novembre del 2015 viene pubblicato Blackout States su Spinefarm Records. Contiene tredici tracce prodotte a G\u00f6teborg da Chips Kiesbye (Hellacopters, Nomads) e mixate da Petri Majuri a Helsinki. La band di Monroe presenta una nuova variazione alla seconda chitarra: Rich Jones (ex-Black Halos/Amen) sostituisce Dregen, tornato nei riformati Backyard Babies."}
{"id": "741456", "revid": "599013", "url": "https://it.wikipedia.org/wiki?curid=741456", "title": "Chuck Jura", "text": "Carriera.\nOriginario del Nebraska (anche se i suoi erano di lontana ascendenza boema), scelto al terzo draft dai Chicago Bulls nel 1972, esord\u00ec nel campionato italiano con la Pallacanestro Milano, sponsorizzata Mobilquattro, nel 1972-73 al posto del veterano Dennis Grey.\nCon l'aiuto di Chuck Jura, soprannominato lo \"Sceriffo\" (questa era infatti la professione esercitata dal padre di Chuck nel Nebraska), la Mobilquattro (dal 1976 sponsorizzata Rank Xerox), che nel frattempo diede la panchina a coach Dido Guerrieri, arriv\u00f2 a scavalcare i cugini dell'Olimpia durante gli anni che vanno dal 1975 al 1978. Problemi di budget impedirono sempre alla societ\u00e0 di via Monreale di poter competere per lo scudetto, i sacrifici vennero fatti per trattenere Jura che da solo garantiva pubblico e record: nel 1974-75 in un Mobilquattro - Sinudyne Bologna dove, di fronte a Tom McMillen (che avrebbe poi avuto un'ottima carriera in NBA), totalizz\u00f2 52 punti; da ricordare, sempre nel 1975 contro Scavolini Pesaro, un canestro da 26 metri a fil sirena.\nFu anche il miglior marcatore del campionato italiano in tre stagioni consecutive tra il 1975-76 e il 1977-78.\nQuando nel 1979 abbandon\u00f2 Milano per trasferirsi alla Federale Lugano, . In seguito Jura torn\u00f2 in Italia, prima a Mestre nel 1980-81 (promozione in A1) e 1981-82 (salvezza) (in Cagiva Varese-Jesus Mestre realizz\u00f2 35 punti in 34 minuti ...). L'anno successivo a Bergamo (altra promozione in A1), poi a Roma e nel 1985 alla Pallacanestro Livorno. Nella squadra toscana, tuttavia, Jura non gioc\u00f2 perch\u00e9 and\u00f2 via senza preavviso.\nLa passione e la voglia di giocare restano, tant'\u00e8 che \"lo sceriffo\" nel 2008 \u00e8 ancora \"Campione del mondo Over 50\" con la Nazionale USA.\nStatistiche.\n\"Statistiche aggiornate al 1\u00ba gennaio 2009\""}
{"id": "741458", "revid": "466539", "url": "https://it.wikipedia.org/wiki?curid=741458", "title": "Argumentum ad ignorantiam", "text": "Un argumentum ad ignorantiam \u00e8 una fallacia logica che implica l'affermazione della falsit\u00e0 o verit\u00e0 di una proposizione, basandosi sull'ignoranza esistente sulla proposizione discussa (cio\u00e8 una premessa \u00e8 vera o falsa finch\u00e9 non \u00e8 provato il contrario). Ci\u00f2 rappresenta un tipo di falsa dicotomia, in cui la terza opzione ignorata \u00e8: vi \u00e8 stata un'investigazione insufficiente, e perci\u00f2 ci sono insufficienti informazioni per provare se la proposizione sia vera o falsa. \nStruttura.\nUn \"argumentum ad ignorantiam\" ha la seguente struttura:\nDescrizione.\nIl tentativo di dimostrare un argomento \"ad ignorantiam\" si pu\u00f2 avere quando predomina un'ignoranza diffusa sullo stesso, sulle sue propriet\u00e0 o sulla possibilit\u00e0 di studiarlo. Consiste nell'argomentare che una proposizione \u00e8 vera perch\u00e9 non si hanno prove del fatto che sia falsa, pur non esistendo, o non essendo queste chiare, delle prove che possano dimostrare la verit\u00e0 o la falsit\u00e0 di una affermazione.\nQuesta fallacia si ha specialmente quando qualcuno afferma che qualcosa \u00e8 vero, solo perch\u00e9 non si hanno prove del fatto che sia falso, o che qualcosa \u00e8 falso solo perch\u00e9 non lo si pu\u00f2 provare come vero. La verit\u00e0 o falsit\u00e0 di una proposizione dipende dalle prove che la sostengono o la confutano, e non dalla mancanza di esse. Non si pu\u00f2 dimostrare l'esistenza degli extraterrestri, ma questo non implica n\u00e9 che gli extraterrestri debbano per forza esistere, n\u00e9 che non possano esistere affatto.\nViene spesso utilizzata, impropriamente da un punto di vista formale, nei dibattiti in cui si voglia sostenere l'inesistenza, o l'esistenza, di Dio: questo \u00e8 fallace poich\u00e9 non rispetta tutte le richieste dell'onere filosofico della prova."}
{"id": "741459", "revid": "8862", "url": "https://it.wikipedia.org/wiki?curid=741459", "title": "Ad ignorantiam", "text": ""}
{"id": "741462", "revid": "104092324", "url": "https://it.wikipedia.org/wiki?curid=741462", "title": "Giorni felici (Beckett)", "text": "Giorni felici (\"Happy Days\") \u00e8 un dramma in due atti di Samuel Beckett del 1961, pubblicato in inglese nel 1962 e tradotto dall'autore in francese nel 1963 (con il titolo \"Oh les beaux jours\").\nA lungo stroncato dalla critica, \"Giorni felici\" rappresenta in realt\u00e0 uno dei momenti pi\u00f9 alti ed una evoluzione del teatro beckettiano. Invece di distruggere le precedenti forme teatrali Beckett prende il normale \"dramma di conversazione\" per svuotarlo da tutte le sue componenti significative, fino a renderlo pallido specchio della misera condizione umana.\nSe in \"Aspettando Godot\" il dialogo non aveva pi\u00f9 funzione significante, in \"Giorni felici\" Beckett porta la situazione al parossismo, costringendo i protagonisti all'inazione quasi totale in una lenta scarnificazione dei mezzi espressivi propri del teatro.\nTrama.\nWinnie, il personaggio principale, \u00e8 una donna sulla cinquantina, bionda, grassottella. \u00c8 sepolta fino alla vita in un alto cumulo di sabbia. Ha una capiente sporta nera piena di oggetti interessanti incluso un pettine, uno spazzolino da denti, un dentifricio, un rossetto, una lima per unghie ed un organetto. Ha anche un parasole ed una rivoltella, che ama accarezzare. Il suono stridente di un campanello isolato e fuori scena scandisce le ore di veglia da quelle del sonno. Il dramma inizia con il suono del campanello e l'affermazione di Winnie:\nWinnie \u00e8 infatti felice della sua esistenza, seppure immobile: nonostante quanto possa capitare, afferma senza ombra di dubbio che quello sar\u00e0 sicuramente un altro giorno felice.\nSuo marito Willie, un uomo sulla sessantina dal cranio sfondato e vuoto, vive in una cavit\u00e0 del cumulo di sabbia alle spalle della moglie, quasi fuori dal suo campo visivo per l'impossibilit\u00e0 di movimento di lei. Al contrario di Winnie pu\u00f2 ancora muoversi, anche se l'unico modo per farlo che ha \u00e8 quello di strisciare su tutto quanto. Durante il corso del primo atto esce dal suo buco solo per leggere il giornale e per masturbarsi, seduto dietro al mucchio e con le spalle al pubblico. Nonostante il chiacchierio continuo di Winnie e le continue richieste da parte di lei di una risposta, Willie si esprime a monosillabi leggendo piccole citazioni dal giornale, solo a conferma che riesce ad ascoltarla.\nNel secondo atto, aperto come il primo dal suono del campanello, Winnie \u00e8 sepolta fino al collo, con la sola testa fuori dal cumulo di sabbia. Continua a parlare, ma non pu\u00f2 pi\u00f9 raggiungere la sua borsa n\u00e9 voltarsi per guardare il suo amato Willie. \u00c8 sorprendentemente ottimista durante tutto il dramma, solo pochi accenni alla monotonia e al fatto che suo marito viva alle sue spalle fanno presagire una sottile amarezza della sua condizione. La pi\u00e8ce si conclude con Willie che striscia fino a Winnie vestito di tutto punto, mentre lei lo osserva amorevolmente cantando un motivetto ascoltato dall'organetto nel corso del primo atto.\nInterpretazione.\nLa sempre pi\u00f9 totale impossibilit\u00e0 di movimento di Winnie pu\u00f2 essere interpretata in molti modi, ma soprattutto \u00e8 una metafora del processo attante stesso, destrutturato e scarnificato. Nel corso del dramma ella si distrae dalla tragica condizione in cui versa sia tramite l'utilizzo sistematico degli oggetti personali di uso comune che possiede, sia cercando un dialogo con l'amato marito.\nMa non \u00e8 nel dialogo che risiede la forza del dramma: se lo spettatore non potesse vedere le condizioni dei due, non sentirebbe altro che una normale conversazione di una coppia piccolo borghese, impegnata in discorsi di circostanza. Lo stesso titolo, \"Giorni felici\", allude ad un modo di dire che Winnie prende per\u00f2 alla lettera, quasi come un motto di vita da far proprio. Il dramma attinge a piene mani al dato visivo come punto di partenza di una situazione disperata, allo stremo, in cui l'individuo cerca inutilmente e disperatamente di riscattarsi, senza per\u00f2 riuscirci. Il tentativo stesso \u00e8 ridicolo, senza un vero processo n\u00e9 struttura.\nLa condizione esistenziale estrema, disperata, \u00e8 resa tangibile anche dalla presenza della rivoltella, che per\u00f2 Winnie tiene in borsa solo perch\u00e9, afferma, suo marito potrebbe volerla usare. In realt\u00e0 lei stessa non pu\u00f2 usarla, perch\u00e9 il suicidio sarebbe l'ammissione di una vita vuota, insignificante, vana.\nNon solo Winnie \u00e8 per\u00f2 intrappolata nella sua stessa condizione esistenziale: anche Willie, a ben vedere, lo \u00e8. Costretto a strisciare e non a camminare, gli rimane impossibile scalare il cumulo nel quale la moglie \u00e8 sepolta, atto in cui si sottintende una evidente metafora di impotenza sessuale. Non solo quest'ultima condizione li rende poco vicini, ma la stessa incapacit\u00e0 fisica di Willie di arrivare a lei rende impossibile un qualsiasi reale contatto tra i due.\nAllestimenti.\nIl dramma, di difficile interpretazione, \u00e8 stato oggetto di una famosa regia di Giorgio Strehler messa in scena al Piccolo Teatro di Milano nel 1982. Interpreti della pi\u00e8ce, pi\u00f9 volte poi portata in scena anche dopo la morte del regista, gli attori Giulia Lazzarini e suo marito, Franco Sangermano. Beckett stesso contatt\u00f2 Strehler palesando la sua curiosit\u00e0 di vedere l'allestimento milanese del dramma. Lo colp\u00ec, infatti, il tentativo della Winnie strehleriana di voler vivere fino all'ultimo per affermare la propria esistenza, condizione che Beckett stesso reputava la peggiore possibile."}
{"id": "741520", "revid": "767487", "url": "https://it.wikipedia.org/wiki?curid=741520", "title": "Neftali", "text": "Neftali \u00e8 il sesto figlio di Giacobbe, secondo con Bila, ancella di Rachele.\nEgli \u00e8 l'eroe eponimo della trib\u00f9 israelitica di Neftali.\nSpunti storici.\nCon la trib\u00f9 di Zabulon, liber\u00f2 Israele al tempo dei Giudici da Iabin re cananita.\nIl territorio di tale trib\u00f9 appartenne al Regno del Nord quando, dopo Salomone, Israele si divise in due regni.\nLa Galilea si trovava sul territorio di Neftali e Zabulon."}
{"id": "741524", "revid": "174925", "url": "https://it.wikipedia.org/wiki?curid=741524", "title": "Ipocinesia", "text": "L'ipocinesia \u00e8 un rallentamento o riduzione dei movimenti spontanei del corpo.\nL'ipocinesia si realizza nella sindrome della malattia di Parkinson, caratterizzata da lesioni del globo pallido, del \"locus niger\" e del tegmento del mesencefalo.\nNon \u00e8 ancora molto chiaro il meccanismo fisio-patologico dell'ipocinesia."}
{"id": "741534", "revid": "158913", "url": "https://it.wikipedia.org/wiki?curid=741534", "title": "Gad (trib\u00f9)", "text": "Gad \u00e8 il settimo figlio di Giacobbe, il primo con Zilpa, ancella di Lia.\n\u00c8 anche il nome della trib\u00f9 israelitica che ha come capostipite Gad stesso."}
{"id": "741536", "revid": "169529", "url": "https://it.wikipedia.org/wiki?curid=741536", "title": "Fiat 2800", "text": "La Fiat 2800 \u00e8 una berlina prodotta dalla FIAT dal 1938 al 1944 in 625 esemplari.\nIl contesto.\nPur riprendendo le innovazioni stilistiche della 1500 C, la 2800 fu l'ultimo modello sostanzialmente nuovo uscito dalle fabbriche Fiat prima dello scoppio della seconda guerra mondiale. Si racconta che la sua progettazione venne proposta ai vertici Fiat da Benito Mussolini, che voleva un'ammiraglia da contrapporre alle Mercedes-Benz dell'epoca.\nSei vetture furono costruite in versione torpedo a sei posti dagli stabilimenti Farina; entrarono a fare parte del garage di Casa Reale al Palazzo del Quirinale, divenendo le auto di rappresentanza in uso alla famiglia Reale e, nel dopoguerra, dei primi Presidenti della Repubblica. \nDue di queste vetture furono usate da re Vittorio Emanuele III e da Pietro Badoglio durante la fuga da Roma alla volta di Pescara.\nLo stile e la meccanica.\nStilisticamente anticipava nella linea del cofano e nel muso allungato la linea della nuova 1100 che sarebbe uscita l'anno successivo. La meccanica era invece quella standard Fiat del momento completata da un motore da in grado di sviluppare una potenza di circa 85 CV (circa ). Un motore di cos\u00ec grande cilindrata non sar\u00e0 pi\u00f9 nei listini Fiat per molti anni, sino alla presentazione della Fiat 130.\nDal telaio della 2800 vennero anche tratte versioni speciali ad opera dei pi\u00f9 noti carrozzieri come Pininfarina e Zagato.\nLa Fiat 2800 CMC.\nNel 1939 viene introdotta la Fiat 2800 CMC, ovvero Corta Militare Coloniale, impiegata dai comandi del Regio Esercito durante la seconda guerra mondiale. Essa differisce dal modello civile essenzialmente per le dimensioni pi\u00f9 compatte, per la carrozzeria pi\u00f9 squadrata e spartana e per gli pneumatici maggiorati da 4\u00d718."}
{"id": "741538", "revid": "123016509", "url": "https://it.wikipedia.org/wiki?curid=741538", "title": "Dogma centrale della biologia molecolare", "text": "Il dogma centrale della biologia molecolare \u00e8 un principio formulato negli anni cinquanta del XX secolo, secondo cui, in biologia molecolare, il flusso dell'informazione genetica \u00e8 monodirezionale: parte dagli acidi nucleici per arrivare alle proteine, senza considerare un percorso inverso. Il termine \u00abdogma\u00bb non era inteso in senso assoluto, ma piuttosto come una sorta di principio della biologia molecolare; il termine derivava da una personale interpretazione dell'ideatore della teoria, il premio Nobel per la medicina Francis Crick.\nAllo stato attuale, il \"dogma centrale\" pu\u00f2 considerarsi come una rassegna dei principali meccanismi alla base dell'espressione genica, in quanto nel tempo sono stati scoperti altri meccanismi biologici che espandono questa descrizione. Nel sistema dell'espressione genica cellulare sono identificabili tre punti che rappresentano la direzione fondamentale del flusso di informazione genetica:\nStoria del termine.\nIl \"dogma centrale\" fu introdotto nel 1958 dal premio Nobel Francis Crick, scopritore insieme a James D. Watson e Maurice Wilkins, della struttura a doppia elica del DNA. Il termine \"dogma\" non andava per\u00f2 inteso letteralmente proprio come tale, cio\u00e8 come un'asserzione aprioristica da considerarsi e credere per vera, non soggetta a discussione, critica e revisione; Crick stesso spieg\u00f2 poi nella sua autobiografia:\nNel periodo successivo alla formulazione di questa ipotesi, tuttavia, gran parte dei biologi molecolari si convinse che questo fosse un vero e proprio assioma scientifico: nel 1970, la rivista Nature scriveva che \u00abil dogma centrale afferma che tali informazioni non possono essere ritrasferite dalle proteine ad altre proteine o agli acidi nucleici\u00bb.\nAggiornamenti al \"dogma\".\nI retrovirus conservano la propria informazione genetica sotto forma di RNA, ed hanno un ciclo di replicazione che prevede la retrotrascrizione in DNA, che va a integrarsi nel genoma dell'ospite; la retrotrascrizione non \u00e8 ristretta solo ai virus: i retrotrasposoni sono sequenze di DNA che si replicano attraverso una retrotrascrizione dell'RNA trascritto dalla propria sequenza. Ad ogni modo non c'\u00e8 infrazione al dogma centrale, perch\u00e9 l'informazione si trasferisce tra acidi nucleici.\nAnche i meccanismi epigenetici di metilazione regolano l'attivit\u00e0 del DNA senza per\u00f2 modificarne la sequenza; l'editing e lo splicing alternativo sono ulteriori meccanismi con cui l'RNA pu\u00f2 modificare il prodotto proteico finale; rimane in questi casi ancora valida una forma del dogma centrale, in quanto l'informazione fluisce comunque unidirezionalmente dagli acidi nucleici alle proteine.\nConcezione attuale dell'informazione biologica.\nEsistono 3 grandi classi di biomolecole: il DNA, l'RNA e le proteine. Sono dunque virtualmente possibili 9 (cio\u00e8 3\u00d73) tipi di trasferimento diretto di informazioni biologiche tra essi; il dogma centrale moderno li raggruppa in tre gruppi, ciascuno composto da 3 casi: 3 sono i casi di \"\"trasmissione generale\", che si verificano normalmente nella maggior parte delle cellule; 3 quelli di \"trasmissione speciale\", la cui possibilit\u00e0 di verificarsi \u00e8 nota, ma solo in condizioni specifiche. Infine, i tre casi di \"trasmissione sconosciuta\"\" non sono mai stati riscontrati e sono ritenuti improbabili: tra questi, la replicazione proteina-proteina, che non \u00e8 identificabile nel meccanismo dei prioni in quanto, sebbene in esso vi sia trasferimento di informazione, non c'\u00e8 tuttavia la creazione di nuove proteine, e inoltre le interazioni tra prioni cambiano la forma delle proteine senza cambiare per\u00f2 la loro sequenza amminoacidica, per cui, in ogni caso, nel meccanismo prionico l'informazione non risale agli acidi nucleici per esserne registrata ma resta confinata tra le proteine. Riassumendo, dunque, si ha la seguente classificazione"}
{"id": "741540", "revid": "287204", "url": "https://it.wikipedia.org/wiki?curid=741540", "title": "Lind\u00e5s", "text": "Lind\u00e5s \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di Alver."}
{"id": "741541", "revid": "287204", "url": "https://it.wikipedia.org/wiki?curid=741541", "title": "Lindas", "text": ""}
{"id": "741543", "revid": "392623", "url": "https://it.wikipedia.org/wiki?curid=741543", "title": "Sit-in", "text": "Il sit-in, o \"sit-down\", \u00e8 una forma di protesta basata sull'occupazione di un'area allo scopo di attirare l'attenzione sulle istanze dei contestatori. Strade, piazze e prossimit\u00e0 di uffici governativi o di societ\u00e0 private contestate sono i tipici luoghi di un sit-in, proposto dai suoi praticanti come forma di lotta nonviolenta. Il sit-in \u00e8 stato utilizzato dai movimenti studenteschi del Sessantotto ed \u00e8 una forma di protesta diffusa anche in Italia.\nUna remota attestazione di questa pratica risale alla tarda antichit\u00e0 e vide protagonista sant'Ambrogio, allora vescovo nella citt\u00e0 di Milano, nei suoi dissidi con l'imperatrice Giustina, seguace dell'Arianismo: essendo venuto a conoscenza dell'intenzione di Giustina di destinare una chiesa al culto ariano, Ambrogio occup\u00f2 il luogo di culto notte e giorno fino a ottenere la desistenza dell'imperatrice.\nIl Sitting Dharna secondo Gandhi.\n\u00c8 un'antica pratica della tradizione giainista in risposta a un'ingiustizia subita, che consiste nel sedersi a terra a gambe incrociate, iniziando un digiuno fino alla morte. Nel caso l'offesa non venga riparata e la vittima muoia, il colpevole \u00e8 condannato a reincarnarsi in forme di vita inferiori. \nQuando Gandhi venne a sapere che alcuni studenti avevano fatto rivivere questa antica forma di protesta scrisse su \"Young India\" del 2 febbraio 1921 una dura reprimenda:"}
{"id": "741544", "revid": "2519", "url": "https://it.wikipedia.org/wiki?curid=741544", "title": "Masfjorden", "text": "Masfjorden \u00e8 un comune norvegese della contea di Vestland."}
{"id": "741553", "revid": "54765", "url": "https://it.wikipedia.org/wiki?curid=741553", "title": "Nikolaj E\u017eov", "text": ""}
{"id": "741555", "revid": "363629", "url": "https://it.wikipedia.org/wiki?curid=741555", "title": "Esocitosi", "text": "L'esocitosi \u00e8 il processo cellulare con il quale la cellula riversa al suo esterno (ovvero nel liquido extracellulare) delle molecole accumulate all'interno di una vescicola, tramite la fusione di quest'ultima con la membrana plasmatica. Tale vescicola \u00e8 limitata da una membrana e originata dall'apparato di Golgi per vescicolazione. Il suo contenuto pu\u00f2 essere costituito da proteine, sintetizzate dai ribosomi legati al reticolo endoplasmatico rugoso (RER), all'interno del quale le proteine subiscono differenziazione per mezzo di aggiunta di gruppi glucidici e lipidici formando glicoproteine e lipoproteine che poi sono espulse tramite esocitosi, o molecole a basso peso molecolare, come i neurotrasmettitori sintetizzati nel citoplasma e immagazzinati nelle vescicole dette, in questo caso, \"sinaptiche\" tramite il trasporto attraverso la loro membrana per mezzo di specifici trasportatori proteici.\nDescrizione.\nL'esocitosi pu\u00f2 essere costitutiva o regolata: \nDopo l'esocitosi, la membrana della vescicola vuota viene recuperata attraverso un processo di endocitosi e ritorna all'interno della terminazione, dove essa si fonde con membrane endosomiali pi\u00f9 grandi. L'endosoma d\u00e0 poi origine a nuove vescicole che captano il neurotrasmettitore dal citosol per mezzo di proteine trasportatrici specifiche, e vengono poi nuovamente ancorate in prossimit\u00e0 della membrana presinaptica.\nEsempio:\nL'esocitosi, secondaria a un aumento di calcio intracellulare, \u00e8 il meccanismo principale alla base del rilascio dei neurotrasmettitori nel sistema nervoso centrale, nel sistema nervoso periferico, nelle cellule endocrine e nei mastociti. La secrezione di enzimi e di altre proteine da parte di ghiandole esocrine e gastrointestinali \u00e8 fondamentalmente simile. \nFarmaci.\nVi sono pochi esempi di farmaci che influenzano il rilascio dei neurotrasmettitori attraverso l'interazione con proteine sinaptiche; un caso \u00e8 rappresentato dalla neurotossina botulinica che produce i suoi effetti attraverso il taglio proteolitico di alcuni componenti di questo sistema."}
{"id": "741558", "revid": "1543377", "url": "https://it.wikipedia.org/wiki?curid=741558", "title": "Schwere Panzerabteilung 504", "text": "Lo schwere Panzerabteilung 504, comunemente abbreviato in s.Pz.Abt. 504 era un reparto carri pesanti della \"Wehrmacht\", e venne impegnato in Tunisia, Sicilia, Toscana ed Emilia durante la seconda guerra mondiale come reparto autonomo carri pesanti al livello di corpo d'armata.\nStoria.\nIl battaglione fu la seconda unit\u00e0 inviata in Tunisia, nel marzo 1943, dall'Oberkommando der Wehrmacht (OKW) dopo l'invio dello schwere Panzerabteilung 501 alcuni mesi prima.\nLo Schwere Panzerabteilung 504 (battaglione carri pesanti 504) era stato creato a Bad Fallingbostel all'inizio di gennaio del 1943 su due schwere Kompanien, con personale del III./4. Panzer-Regiment. Il Panzer-Ersatz-Abteilung 500 era responsabile dei rimpiazzi.\nIl comando del reparto era equipaggiato con 25 Panzer III e 2 Panzer VI Tiger I, mentre la 1. Kompanie aveva 18 Tiger I. La 2. Kompanie non venne trasferita in Tunisia ricevette in quanto ricevette l'ordine di cambiare denominazione in 1./Panzerabteilung 505. A causa del breve tempo passato nell'addestramento e dei ritardi nella consegna dei veicoli e dell'equipaggiamento, il reparto inizi\u00f2 a muoversi da Bad Fallingbostel solamente alla fine del mese di febbraio.\nIl 6 marzo 1943 l'Abteilung (battaglione) venne espanso su 3 schwere Kompanien dopo la riorganizzazione per la Tropenverwendung (impiego in climi tropicali). L'8 marzo venne trasferito a Paceco in Sicilia.\nNel corso del mese di marzo lo Stab (il comando del battaglione) e la 1. Kompanie vennero traghettati in Tunisia con 11 Tiger I e 19 Panzer III.\nIl 12 marzo altri 3 Tiger I raggiunsero il reparto in Sicilia. Il 15 marzo Il comandante designato, Major August Seidensticker, raggiunse l'unit\u00e0 in Tunisia, dopo un avventuroso viaggio su di uno Junkers Ju 52 carico di fusti di benzina. Il 17 marzo il reparto venne unito allo Schwere Panzerabteilung 501 sotto il comando del Major August Seidensticker, che sostituiva il comandante precedente, ferito ed evacuato in Germania il giorno del suo arrivo. Il reparto, si trasfer\u00ec per 400 chilometri verso sud nel settore di Maknassy dove le truppe americane minacciavano di separare l'Afrika Korps dalla Panzer-Armee Afrika, prendendo parte alla battaglia di El Guettar. Solo la 1. Kompanie riusc\u00ec a raggiungere il Nord Africa, mentre la 2./504 rimase in Sicilia.\nIl reparto venne impegnato in furiosi combattimenti contro gli Alleati prima nel settore Sfax-Maknassy, poi sulla valle del Medjerda sbarrando l'avanzata alleata verso Tunisi. Tutti i carri andarono distrutti nel corso dei combattimenti, e i pochi superstiti si arresero, come tutte le unit\u00e0 italo-tedesche in Tunisia, il 12 maggio 1943 nei pressi di Capo Bon.\nNel contempo, nel maggio 1943, l'Oberkommando des Heeres (OKH) decise di aggregare i carri Tiger della 2. Kompanie rimasti in Sicilia, e che non si era potuto traghettare in Tunisia, alla 15. Panzergrenadier-Division \"Sizilien\" in costituzione nei pressi di Caltanissetta. Poco prima dello sbarco alleato, nel luglio 1943, si ordin\u00f2 di distaccare i 17 carri Panzer VI Tiger I della 2. Kompanie alla Fallschirm-Panzer-Division \"Hermann G\u00f6ring\", in arrivo da Napoli.\nL'11 luglio la 2./504 venne impiegata assieme alla Fallschirm-Panzer-Division \"Hermann G\u00f6ring\" contro le teste di sbarco di Gela e il 7 agosto combatt\u00e9 tra Gerbini, Belpasso, Nicolosi, Trecastagni e Pisano Etneo. Dei 17 carri che costituivano la compagnia al momento dello sbarco degli Alleati in Sicilia l'11 luglio 1943, 16 vennero distrutti in combattimento o vennero abbandonati dagli equipaggi in seguito a guasti, per cui solamente un carro, con numero di torretta 222, riusc\u00ec ad attraversare lo stretto di Messina con le forze italo-tedesche in ritirata, ma, dopo alcuni giorni, dovette essere abbandonato per un guasto allo sterzo sulle strade tortuose della Calabria. Nel mese di settembre i superstiti della Campagna di Sicilia si radunarono a Cassino.\nIl battaglione venne completamente ricostruito e riequipaggiato nei Paesi Bassi nel mese di novembre, impiegando il disciolto Panzer-Abteilung 18 della 18. Panzer-Division e, al termine dell'addestramento venne trasferito in Francia, compiendo alcune esercitazioni con la 17. SS-Freiwilligen-Panzergrenadier-Division \"G\u00f6tz von Berlichingen\".\nPochi giorni prima dello Sbarco in Normandia, il 4 giugno 1944 ricevette l'ordine di trasferimento verso il Fronte Italiano. Dal 22 giugno 1944 oper\u00f2 in Toscana, Italia, nel settore della 16. SS-Panzergrenadier-Division \"Reichsf\u00fchrer-SS\". L'unit\u00e0 prese parte a diversi scontri decisivi durante la Campagna d'Italia: i suoi carri ostacolarono l'avanzata delle forze Alleate durante la ritirata attraverso la Toscana, dopo lo sbarco di Anzio. Dal settembre 1944 venne trasferito sul Fronte Adriatico, dove rimase fino all'aprile 1945. I suoi resti capitolarono nella valle di Agordo il 2 maggio 1945, dopo aver perso quasi tutti i mezzi al momento dell'attraversamento del fiume Po."}
{"id": "741561", "revid": "4711", "url": "https://it.wikipedia.org/wiki?curid=741561", "title": "Bizerta", "text": ""}
{"id": "741565", "revid": "2730", "url": "https://it.wikipedia.org/wiki?curid=741565", "title": "Scarpe (fiume)", "text": "La Scarpe \u00e8 un fiume della regione Alta Francia, appartenente al bacino del Reno. Sorge a Berles-Monchel, presso Aubigny-en-Artois, per sfociare nella Schelda a Mortagne-du-Nord. Fra le localit\u00e0 pi\u00f9 importanti che esso tocca vi sono Douai e Saint-Amand-les-Eaux.\nGeografia.\nMisura 112\u00a0km di cui i due terzi sono canalizzati. La canalizzazione comincia a partire da Arras, all'altitudine di 55\u00a0m, e comprende 19 chiuse che coprono un percorso di 66\u00a0km e un dislivello di una quarantina di metri. Questo tratto del fiume \u00e8 diviso in tre segmenti:\nUna derivazione fra Corbehem e Flers-en-Escrebieux congiunge il fiume con il canale a grande portata fra Dunkerque e la Schelda."}
{"id": "741566", "revid": "19933", "url": "https://it.wikipedia.org/wiki?curid=741566", "title": "Sedici Noni", "text": ""}
{"id": "741567", "revid": "339392", "url": "https://it.wikipedia.org/wiki?curid=741567", "title": "Clan Aburame", "text": ""}
{"id": "741569", "revid": "46291", "url": "https://it.wikipedia.org/wiki?curid=741569", "title": "Brachystegia stipulata", "text": "Brachystegia stipulata \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741571", "revid": "639858", "url": "https://it.wikipedia.org/wiki?curid=741571", "title": "Quartetto del suono", "text": ""}
{"id": "741572", "revid": "76652", "url": "https://it.wikipedia.org/wiki?curid=741572", "title": "Roger Sperry", "text": "Fu un neuropsicologo e neurobiologo fra i maggiori del Novecento, Premio Nobel per la medicina nel 1981 insieme a David Hunter Hubel e Torsten Nils Wiesel per le sue scoperte sulla specializzazione emisferica delle funzioni cognitive indagate in soggetti \"split-brain\", ovvero con rescissione del corpo calloso tale che i due emisferi cerebrali non comunicano pi\u00f9 tra loro (cervello diviso).\nSperry nacque da Francis Bushnell e da Florence Kraemer Sperry. Suo padre era un banchiere e sua madre insegnante. Ebbe un fratello, Russell Loomis. Il padre mor\u00ec quando Roger aveva 11 anni.\nRoger ricevette il bachelor's in Inglese nel 1935 e il master's degree in psicologia nel 1937. Ricevette il Ph.D in zoologia all'Universit\u00e0 di Chicago nel 1941. Sperry intraprese le ricerche di post-doc con Karl Lashley alla Harvard University.\nNel 1942 cominci\u00f2 a lavorare allo Yerkes Laboratories of Primate Biology, alla Harvard University. Lasci\u00f2 questa istituzione nel 1946 per divenire professore associato all'Universit\u00e0 di Chicago. Nel 1952 divenne direttore della sezione di Malattie neurologiche e cecit\u00e0 del National Institutes of Health. Nel 1953 effettu\u00f2 il primo studio di cervello diviso su un gatto. Nel 1954 accett\u00f2 la posizione di professore al California Institute of Technology (Caltech) di Pasadena dove svolse i suoi pi\u00f9 famosi esperimenti. Nel 1962 pubblic\u00f2 nei \u00abProceedings of the National Academy of Sciences USA\u00bb, insieme a Bogen e Gazzaniga, il primo resoconto delle indagini compiute su pazienti \"split brain\" (ossia che avevano avuto il corpo calloso, l'area del cervello che collega l'emisfero destro con il sinistro, reciso a scopo terapeutico per trattare l'epilessia), dando inizio a una ricca serie di indagini sulla specializzazione emisferica e lateralizzazione delle funzioni cerebrali.\nNel lavoro che lo condusse al premio Nobel Sperry e i suoi colleghi sottoposero questi pazienti operati di callosotomia a test neuropsicologici atti a indagare le singole funzioni degli emisferi cerebrali e scoprirono, diversamente da quanto era opinione comune, che ogni lato del cervello non solo presiede a specifiche funzioni, ma \u00e8 dotato di una sua coscienza.\nEbbero conferma che l'emisfero sinistro \u00e8 quello dei due che ha il dono della parola, com'era gi\u00e0 noto, e che \u00e8 dominante in tutte le attivit\u00e0 che riguardano il linguaggio, l'aritmetica e l'analisi. Quello destro, seppure \"muto\" e capace solo di addizioni semplici (sembra poter contare pi\u00f9 o meno fino a 20) \u00e8 superiore al sinistro, fra l'altro, nella comprensione visuo-spaziale (per esempio leggere una mappa o riconoscere un volto). \nFinch\u00e9 questi pazienti vennero studiati, si dubitava che vi fosse una forma di coscienza nell'emisfero destro, che invece, afferma Sperry, \u00e8:\ndunque, aggiunge:\nQuesta ricerca contribu\u00ec massicciamente alla comprensione della lateralizzazione delle funzioni cognitive. Nel 1989, Sperry ricevette la National Medal of Science."}
{"id": "741573", "revid": "46291", "url": "https://it.wikipedia.org/wiki?curid=741573", "title": "Brachystegia subfalcato-foliolata", "text": "Brachystegia subfalcato-foliolata \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione.\nRepubblica Democratica del Congo "}
{"id": "741578", "revid": "46291", "url": "https://it.wikipedia.org/wiki?curid=741578", "title": "Brachystegia tamarindoides", "text": "Brachystegia tamarindoides \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione.\nAngola ."}
{"id": "741581", "revid": "1073227", "url": "https://it.wikipedia.org/wiki?curid=741581", "title": "Earthsea (miniserie televisiva)", "text": ""}
{"id": "741582", "revid": "78273", "url": "https://it.wikipedia.org/wiki?curid=741582", "title": "Roger Wolcott Sperry", "text": ""}
{"id": "741586", "revid": "767487", "url": "https://it.wikipedia.org/wiki?curid=741586", "title": "J\u00falio C\u00e9sar da Silva", "text": "Biografia.\nPrima di fare il calciatore lavor\u00f2, da ragazzo, come manovale, lustrascarpe e rivenditore di orologi, nonch\u00e9 come lavamacchine.\nCaratteristiche tecniche.\nGiocava come difensore centrale o come libero. Secondo Giovane \u00c9lber, J\u00falio C\u00e9sar aveva un buon senso della posizione ed era abile nei contrasti. Stopper forte di testa e bravo coi piedi, era dotato di una grande potenza fisica, che derivava dalle sue robuste fasce muscolari, consolidatesi dopo anni di lavori di fatica svolti nell'adolescenza.\nCarriera.\nClub.\nInizi\u00f2 a giocare a calcio nel Noroeste, squadra della sua cittadina natale, per poi passare al Guarani di Campinas, sempre all'interno dello Stato di San Paolo. Entr\u00f2 nella prima squadra del club nel 1979, ma non debutt\u00f2 in massima serie nazionale fino al 1982: in tale anno disput\u00f2 17 partite, segnando 2 gol: si mise in luce quale uno dei migliori elementi della linea difensiva del Guarani, giocando insieme a Gilson J\u00e1der, Fernando Narigudo e Wilson Gottardo. Partecip\u00f2 alla prima divisione brasiliana anche nel 1983 e nel 1985.\nDopo il Mondiale in Messico fu acquistato da una squadra francese, il Brest, militante in Division 1, la massima serie francese. Alla sua prima stagione in Francia e in Europa, J\u00falio C\u00e9sar gioc\u00f2 32 partite su 38, segnando anche un gol. Per la Division 1 1987-1988 pass\u00f2 al Montpellier; con la formazione neopromossa giunse al terzo posto. Al Montpellier rimase per tre stagioni, e vinse una Coppa di Francia nel 1990. Nell'estate del 1990 fu acquistato dalla per 850 milioni di lire, e con la compagine bianconera torinese gioc\u00f2 per quattro anni, vincendo la Coppa UEFA 1992-1993. Lasci\u00f2 la Juventus nel 1994, e si trasfer\u00ec in Germania, al .\nDopo 4 campionati in Germania, 2 dei quali vinti, J\u00falio C\u00e9sar torn\u00f2 in Brasile per una breve esperienza al Botafogo di Rio de Janeiro: gioc\u00f2 16 gare nel Campeonato Brasileiro S\u00e9rie A 1998. Tornato al Borussia, scese in campo per cinque volte nel torneo tedesco, prima di passare al Panathinaikos, con cui gioc\u00f2 3 incontri in massima serie greca. Nel 1999 torn\u00f2 nuovamente in Germania, questa volta firmando un contratto con il Werder Brema. Nel 2001 si ritir\u00f2 dopo aver giocato per il Rio Branco.\nNazionale.\nNel 1981 partecip\u00f2 al , giocandovi 4 partite.\nJ\u00falio C\u00e9sar debutt\u00f2 in Nazionale maggiore il 19 gennaio 1984 contro il ; fu quella la sua unica presenza nell'anno 1984. Torn\u00f2 in Nazionale nel 1986, giocando il 6 aprile contro la : fu poi convocato per il . Nel massimo torneo mondiale fu titolare al centro della difesa brasiliana, a fianco di Edinho: gioc\u00f2 5 incontri, contro , , , e ; in quell'edizione il Brasile si ferm\u00f2 ai quarti di finale, perdendo ai rigori contro la Francia, e fu J\u00falio C\u00e9sar, in quella gara uno dei migliori in campo, a sbagliare l'ultimo tiro per i verdeoro cogliendo il palo. Il difensore brasiliano fu anche selezionato quale migliore del Mondiale nel suo ruolo.\nNel 1987 prese poi parte alla Coppa America 1987, scendendo in campo contro , Paraguay e . Nel 1989 gioc\u00f2 contro i (20 dicembre), mentre nel 1991 fu impiegato contro la (28 maggio). Nel 1993 disput\u00f2 le sue ultime due gare in Nazionale, il 6 giugno contro gli e il 10 giugno contro la ."}
{"id": "741588", "revid": "4711", "url": "https://it.wikipedia.org/wiki?curid=741588", "title": "Pallone d'Oro sudamericano", "text": ""}
{"id": "741595", "revid": "1543377", "url": "https://it.wikipedia.org/wiki?curid=741595", "title": "Beta-galattosidasi", "text": "La \u03b2-galattosidasi \u00e8 un enzima idrolitico che catalizza l'idrolisi dei residui terminali di \u03b2-D-galattosio nei polisaccaridi noti come \u03b2-galattosidi, tramite la rottura dei legami \u03b2-glicosidici terminali. Alcune \u03b2-galattosidasi sono anche in grado di idrolizzare \u03b1-L-arabinosidi, \u03b2-D-fucosidi e \u03b2-D-glucosidi.\nStruttura.\nLa sequenza amminoacidica della \u03b2-galattosidasi fu scoperta nel 1970. \nQuattro catene contengono la proteina che ventiquattro anni dopo si \u00e8 scoperto essere un tetramero 464-kDa con 222 punti di simmetria. \nOgni unit\u00e0 di \u03b2-galattosidasi consta di cinque domini, il terzo dei quali \u00e8 un sito attivo.\nReazione.\nIl sito attivo della \u03b2-galattosidasi catalizza l'idrolisi del substrato disaccaride attraverso legame \"poco profondo\" e \"profondo\" . Il funzionamento ottimale dell'enzima richiede la presenza dello ione monovalente potassio (K+) e dello ione magnesio divalente (Mg2+). Il \u03b2-legame del substrato \u00e8 fuso da un terminale formato da un gruppo carbossile sulla catena laterale di un acido glutammico.\nNell\"'E. coli\", il nucleofilo nella reazione di sostituzione era ritenuto essere il Glu-461;. Oggi si sa che il Glu-461 \u00e8 un acido catalizzatore. Il Glu-537 \u00e8 invece il vero nucleofilo, legato ad un intermediario galattosilico.\nNell'Uomo, il nucleofilo della reazione di idrolisi \u00e8 il Glu-268.\nRuolo nella fisiopatologia umana.\nLe \u03b2-galattosidasi sono enzimi essenziali nel corpo umano. La sua carenza pu\u00f2 essere un sintomo della galattosialidosi o della sindrome di Morquio B.\nPossono catalizzare ad esempio l'idrolisi del disaccaride lattosio nei suoi due monosaccaridi costituenti, il glucosio ed il galattosio. La lattasi, la cui carenza provoca nell'Uomo l'intolleranza al lattosio, \u00e8 un enzima che fa parte della classe delle \u03b2-galattosidasi.\nRuolo in biologia molecolare.\nLa \u03b2-galattosidasi riveste inoltre un ruolo importante nella storia della biologia molecolare, in quanto il gene del batterio \"E. coli\" che codifica per questo enzima, detto \"LacZ\", \u00e8 stato il primo esempio studiato in dettaglio di regolazione dell'espressione genica, nei confronti della quale costituisce un modello classico. Infatti tale gene \u00e8 parte di un insieme di geni regolati in modo coordinato detto \"operone\" (operone lac), la cui espressione dipende dalla presenza o assenza di lattosio e di altre fonti energetiche nel mezzo di crescita."}
{"id": "741596", "revid": "46291", "url": "https://it.wikipedia.org/wiki?curid=741596", "title": "Brachystegia taxifolia", "text": "Brachystegia taxisgola \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione.\nMalawi, Tanzania, Zaire, Zambia ."}
{"id": "741600", "revid": "46291", "url": "https://it.wikipedia.org/wiki?curid=741600", "title": "Brachystegia torrei", "text": "Brachystegia torrei \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741612", "revid": "46291", "url": "https://it.wikipedia.org/wiki?curid=741612", "title": "Brachystegia wangermeeana", "text": "Brachystegia wangermeeana \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741614", "revid": "63945", "url": "https://it.wikipedia.org/wiki?curid=741614", "title": "Juan-Carlos Ferrero", "text": ""}
{"id": "741615", "revid": "729019", "url": "https://it.wikipedia.org/wiki?curid=741615", "title": "Oscar al miglior cortometraggio a colori", "text": "L'Oscar al miglior cortometraggio a colori venne assegnato solamente nel 1937 e nel 1938 ai migliori cortometraggi a colori.\nL'elenco mostra il vincitore di ogni anno, seguito dai cortometraggi che hanno ricevuto una \"nomination\".\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "741616", "revid": "1544245", "url": "https://it.wikipedia.org/wiki?curid=741616", "title": "Azienda Trasporti Livornese", "text": "Azienda Trasporti Livornese S.r.l. in liquidazione, nota anche attraverso l'acronimo ATL, \u00e8 un'azienda pubblica che ha gestito il trasporto pubblico locale a Livorno e in gran parte della sua provincia, compresa l'isola d'Elba. \nA partire dal 2013, anno in cui le attivit\u00e0 legate al trasporto pubblico sono confluite in Compagnia Toscana Trasporti Nord, ATL \u00e8 in liquidazione.\nStoria.\nLa decisione di dotare Livorno di una linea tranviaria a cavalli per il trasporto pubblico risale al 1875. La linea fu inaugurata il 22 maggio 1881: il percorso, seguendo l'andamento della passeggiata a mare, si sviluppava dal centro cittadino fino a raggiungere il quartiere di Ardenza.\nNel 1897 furono attivati i primi tram elettrici che sul finire del 1906 sostituirono definitivamente quelli a trazione animale; frattanto la linea fu estesa fino ad Antignano e la gestione pass\u00f2 alla \"Societ\u00e0 Livornese a Trazione Elettrica\".\nPochi mesi dopo, nel 1908, si registra l'inaugurazione della funicolare di Montenero, per agevolare il collegamento tra la citt\u00e0 e il celebre santuario mariano ubicato nella parte pi\u00f9 alta del colle.\nNel 1935, la graduale attivazione della rete filoviaria, gestiti dalla Societ\u00e0 Trasporti Urbani (STU), un'azienda del gruppo Fiat, port\u00f2 ad una progressiva riduzione delle linee tranviarie.\nIl successivo scoppio della seconda guerra mondiale ed i disastrosi bombardamenti sulla citt\u00e0 di Livorno causarono ingenti danni anche al trasporto pubblico.\nNel dopoguerra la gestione della rete filoviaria pass\u00f2 all'ATAM (Azienda Trasporti Autofiloviari Municipale). Negli anni sessanta furono impiegati i primi autobus di linea, che portarono ad un minore impiego dei veicoli a trazione elettrica; nel 1974 fu presa la decisione di smantellare l'intera rete filoviaria.\nNel 1979 all'ATAM subentr\u00f2 la ACIT (Azienda Consorziale Interprovinciale Trasporti), che riuniva insieme il trasporto pubblico di Pisa e Livorno.\nIl tracollo dell'impresa port\u00f2 alla formazione, nel 1987, di due aziende distinte, l'ATL a Livorno e l'APT a Pisa (quest'ultima poi sostituita dalla CPT), fino alla riunificazione delle stesse nel 2012, assieme ad altri soggetti del trasporto pubblico toscano, nella Compagnia Toscana Trasporti Nord.\nDal 2012 la societ\u00e0 \u00e8 entrata a far parte della Compagnia Toscana Trasporti Nord, in cui ATL ha conferito tutto il proprio ramo d'azienda che gestisce il trasporto pubblico locale.\nEsercizio.\nATL S.p.A. gestiva direttamente il trasporto pubblico locale nella citt\u00e0 di Livorno, a Rosignano Marittimo, Cecina e nell'Isola d'Elba in qualit\u00e0 di soggetto unico.\nL'azienda gestiva inoltre la funicolare di Montenero e i servizi extraurbani per Pisa, l'entroterra livornese e lungo la costa fino a Piombino.\nParco aziendale.\nNel 2006, la flotta era costituita da 152 autobus urbani, 19 minibus utilizzati come pronto bus, 10 suburbani, 69 interurbani, 9 pollicino per disabili e 8 granturismo."}
{"id": "741617", "revid": "46291", "url": "https://it.wikipedia.org/wiki?curid=741617", "title": "Brachystegia zenkeri", "text": "Brachystegia zenkeri \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione e habitat.\nLa specie \u00e8 endemica delle foreste atlantiche del Camerun .\nConservazione.\nPer la ristrettezza del suo areale, la Lista rossa IUCN classifica \"Brachystegia zenkeri\" come specie vulnerabile."}
{"id": "741621", "revid": "1186766", "url": "https://it.wikipedia.org/wiki?curid=741621", "title": "Ermete martire", "text": "Agiografia.\nSecondo la tradizione, sarebbe stato un ricco liberto di origini greche; mor\u00ec martirizzato a Roma nel 120. Venne sepolto nel cimitero di Bassilla.\nLa sua esistenza sarebbe confermata dal fatto che il culto \u00e8 molto antico. Nonostante ci\u00f2, i suoi \"Atti\", inclusi in quelli di Papa Alessandro I, sono leggendari. Affermano che Ermete fu martirizzato a Roma con i compagni e furono uccisi per ordine di un giudice chiamato Aureliano.\nCulto.\nIl suo nome appare nel \"Martyrologium Hieronymianum\" non appena entra a far parte della \"Depositio Martyrum\" all'interno del Cronografo del 354.\nPapa Pelagio II (579-590) dedic\u00f2 al santo il cimitero e una basilica costruita sopra il suo sepolcro che fu poi restaurata da Papa Adriano I (772-795). Una catacomba sulla Via Salaria porta il suo nome. \nNel Rito romano la sua festa ricorre il 28 agosto. Sotto questa data compare anche nel Martirologio Romano: \u00abA Roma nel cimitero di Basilla sulla via Salaria antica, sant'Ermete, martire, che, come riferisce il papa san Damaso, venne dalla Grecia e Roma accolse come suo cittadino quando pat\u00ec per il santo nome.\u00bb.\nNonostante sia riconosciuto come santo dalla Chiesa cattolica, la sua commemorazione era stata rimossa dal Calendario dei santi nel 1969 per la scarsit\u00e0 di informazioni sul suo conto.\nIl corpo venne traslato nell'829, per ordine di papa Gregorio IV, nella Basilica di San Marco Evangelista in Campidoglio. Nel XVIII secolo se ne veneravano alcuni resti a Sant'Alessio e a San Clemente mentre a Santa Maria Maggiore veniva esposto un suo braccio. La reliquia di un dito, traslata in Francia, \nAlcune delle sue reliquie furono donate a Spoleto da Papa Gregorio Magno. Papa Leone IV ne don\u00f2 altre a Lotario I, il quale le port\u00f2 a Kornelim\u00fcnster, vicino ad Aquisgrana. In seguito, nel IX secolo, furono portate a Ronse. Durante le incursioni dei Vichinghi fu pi\u00f9 volte intimato ai monaci di lasciare la citt\u00e0 e il monastero fu incendiato dai Normanni nell'880. Le reliquie furono recuperate nel 940 e collocate nella cripta romanica nel 1083. La chiesa di Sant'Ermete, che fu costruita in seguito al di sopra della cripta, fu consacrata nel 1129. L'economia locale era sostenuta dai pellegrinaggi in onore del santo, noto per le guarigioni dai disturbi mentali. Esiste ancora un detto francese:\nNei secoli passati il Fuoco di Sant'Elmo fu chiamato anche \"Fuoco di Sant'Ermete.\"\nPatronati.\nSant'Ermete \u00e8 patrono di alcune localit\u00e0 italiane:\nSant'Ermete viene invocato contro le malattie mentali."}
{"id": "741624", "revid": "125238740", "url": "https://it.wikipedia.org/wiki?curid=741624", "title": "Bromus", "text": "Bromus (nome comune: forasacco) \u00e8 un genere di piante spermatofita monocotiledone appartenente alla famiglia Poaceae (ex. Graminacee). \u00c8 anche l'unico genere della trib\u00f9 Bromeae .\nEtimologia.\nIl nome del genere deriva dalla lingua greca ed \u00e8 un nome antico per l'avena. Il nome scientifico del genere \u00e8 stato definito da Carl Nilsson Linnaeus (1707 \u2013 1778), conosciuto anche come Linneo, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. - 1: 76 - 78) del 1753. Il nome scientifico della trib\u00f9 \u00e8 stato definito dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797 \u2013 9 giugno 1878) nella pubblicazione \"Observations sur les Graminees de la Flore Belgique 83. 1824\" del 1824.\nDescrizione.\nL'altezza massima per queste piante \u00e8 il metro. La forma biologica delle specie di questo genere \u00e8 prevalentemente terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Per le specie perenni la forma biologica \u00e8 emicriptofita cespitosa (H caesp), sono piante erbacee con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo.\nRadici.\nLe radici sono per lo pi\u00f9 fascicolate; a volte sono secondarie da rizoma.\nFusto.\nI culmi sono cavi a sezione pi\u00f9 o meno rotonda e sottile; il portamento in genere \u00e8 eretto (o lievemente ricurvo).\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti gli pseudopiccioli e, nell'epidermide delle foglia, le papille.\nInfiorescenza.\nInfiorescenza principale (sinfiorescenza o semplicemente spiga): le infiorescenze, ascellari e terminali, in genere sono ramificate (oppure no) e sono formate da alcune spighette aristate ed hanno la forma di una pannocchia aperta o contratta. La fillotassi dell'inflorescenza inizialmente \u00e8 a due livelli, anche se le successive ramificazioni la fanno apparire a spirale.\nSpighetta.\nInfiorescenza secondaria (o spighetta): le spighette, compresse lateralmente, sottese da due brattee distiche e strettamente sovrapposte chiamate glume (inferiore e superiore), sono formate da 3 a 30 fiori in configurazione tirsoide. Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla tra i fiori o sopra le glume. \nFiori.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono del tipo cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 piccolo e provvisto di epiblasto ha un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nDistribuzione e habitat.\nLa distribuzione delle specie del genere \"Bromus\" \u00e8 relativa alle regioni temperate di tutto il mondo.\nSpecie della zona alpina.\nDelle circa due dozzine di specie presenti nella flora spontanea italiana, la maggior parte vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza di questo genere (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Bromus\" \u00e8 descritto all'interno della sottofamiglia Pooideae con oltre 150 specie distribuite in tutto il mondo.\nFilogenesi.\nLa trib\u00f9 Bromeae \u00e8 descritta all'interno della supertrib\u00f9 Triticodae . La supertrib\u00f9 Triticodae comprende tre trib\u00f9: Littledaleeae, Triticeae e Bromeae. All'interno della supertrib\u00f9, la trib\u00f9 Bromeae forma un \"gruppo fratello\" con la trib\u00f9 Triticeae.\nIl genere \"Bromus\" \u00e8 suddiviso in 8 sezioni qui sotto descritte:\nIl numero cromosomico delle specie del genere \u00e8 molto variabile: 2n = 14, 28, 42, 56, 70 e 84 (numero base = 7; i geni sono disposti in sette grandi cromosomi).\nElenco completo delle specie.\nIl genere \"Bromus\" comprende le seguenti specie (per alcune specie \u00e8 indicata la distribuzione europeo-mediterranea).\nA\nB\nC\nD\nE\nF\nG\nH\nI\nJ\nK\nL\nM\nN\nO\nP\nR\nS\nT\nV\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra). I \"Bromus\" della flora spontanea italiana possono essere suddivisi in tre gruppi distinti (per la suddivisione del genere in sezioni vedi il paragrafo \"Filogenesi\"): \"Festucaria\" , \"Anisantha\" e \"Bromus\" s.s.\nGruppo \"Festucaria\".\nIl ciclo biologico di queste piante \u00e8 perenne con un aspetto simile alle specie del genere \"Festuca\" (trib\u00f9 Poeae, sottotrib\u00f9 Loliinae). A maturit\u00e0 le spighette si restringono all'apice. Le nervature delle due glume sono diverse: quella inferiore ha una sola nervatura; quella superiore \u00e8 trinervia. La resta del lemma (breve o nulla) \u00e8 inserita tra i due dentelli apicali del lemma stesso. In alcune checklist queste specie possono essere descritte in generi diversi (\"Bromopsis\" o \"Ceratochloa\").\nGruppo \"Anisantha\".\nIl ciclo biologico di queste piante \u00e8 annuo con un aspetto molto diverso dalle specie del genere \"Festuca\". A maturit\u00e0 le spighette si allargano all'apice. Le nervature delle due glume (con forme lanceolate o lineari lunghe 9-) sono diverse: quella inferiore ha una sola nervatura; quella superiore \u00e8 trinervia. La resta dei lemmi (con forme lineari o lanceolate e lunghi complessivamente 30-) \u00e8 inserita tra i due dentelli apicali del lemma stesso ed \u00e8 pi\u00f9 lunga della parte laminare. In alcune checklist queste specie possono essere descritte in un genere diverso (\"Anisantha\").\nGruppo \"Bromus\".\nIl ciclo biologico di queste piante \u00e8 annuo con un aspetto molto diverso dalle specie del genere \"Festuca\". A maturit\u00e0 le spighette si restringono all'apice ed hanno delle reste caratteristiche (allargate). Le nervature delle due glume (con forme ovate lunghe 3,5-) sono diverse: quella inferiore ha 3 nervature; quella superiore \u00e8 7-9 nervature. La resta dei lemmi (con forme ovato-lanceolate) \u00e8 dorsale. "}
{"id": "741626", "revid": "21079", "url": "https://it.wikipedia.org/wiki?curid=741626", "title": "Base hilbertiana", "text": ""}
{"id": "741627", "revid": "1305772", "url": "https://it.wikipedia.org/wiki?curid=741627", "title": "Classe Albatros", "text": ""}
{"id": "741628", "revid": "77358", "url": "https://it.wikipedia.org/wiki?curid=741628", "title": "Dollari USA", "text": ""}
{"id": "741629", "revid": "30610", "url": "https://it.wikipedia.org/wiki?curid=741629", "title": "Garfield 2", "text": "Garfield 2 \u00e8 un film del 2006 diretto da Tim Hill e prodotto da John Davis.\nIl film \u00e8 il seguito di \"Garfield - Il film\", tratto dall'omonimo fumetto di Jim Davis.\nTrama.\nIn Inghilterra, un gatto di nome Principe XII vive una vita di lusso in un castello dove \u00e8 anche il re fino alla morte della sua nobile padrona, Lady Eleanor. Principe, a sua insaputa, ha un sosia perfettamente uguale a lui d'aspetto, Garfield, che vive in casa con l'amico Odie e il suo padrone Jon, il quale sta preparando una cena per la sua fidanzata Liz, durante la quale vorrebbe chiederle di sposarlo. Quella sera Liz confessa a Jon che l'indomani partir\u00e0 per Londra per visitare il castello Carlyle: la donna parte e Jon decide di partire anche lui a Londra per farle una sorpresa e i suoi due animali entrano nella sua macchina di nascosto.\nNel frattempo, al castello Carlyle, il grande Principe XII \u00e8 stato appena nominato il nuovo proprietario del castello grazie al testamento di Lady Eleanor. Ma Lord Manfred Dargis, l'unico erede umano di Eleanor, non prende bene la cosa e ne approfitta per sbarazzarsi di Principe XII, buttandolo nel Tamigi. Il Principe arriva nelle fogne e riemerge dal tombino in una strada londinese. Jon arriva a Londra e incontra Liz, ma mentre cerca di farle la proposta di matrimonio compaiono Odie e Garfield. Esso viene notato da Smithee, il maggiordomo del castello che, scambiando Garfield per Principe XII, lo prende e lo porta con s\u00e9. Odie incontra Principe XII: quando vengono raggiunti da Jon, egli scambia Principe XII per il suo vero gatto. Garfield nel frattempo viene portato al castello, ma gli altri animali scoprono ben presto che il gatto non \u00e8 Principe XII. Essi decidono per\u00f2 di sfruttare la cosa e trattano Garfield come un vero re. Dargis, dopo aver notato Garfield (scambiato per Principe XII) decide ancora una volta di eliminarlo poco prima che i delegati vengano per assegnare la propriet\u00e0.\nIl giorno seguente, Liz va al castello come turista. Jon scopre attraverso un giornale che i due gatti sono stati scambiati e cos\u00ec si dirige verso il castello. Nel frattempo Garfield, ascoltando una conversazione tra Winston e il pappagallo del castello, Preston, si rende conto, con sgomento, di essere stato usato. Con l'intento di far sparire Garfield, Dargis lo cattura e lo rinchiude in prigione, ma il gatto viene liberato da Winston e da Claudius. Garfield decide di tornare a Londra, ma subito dopo si ritrova faccia a faccia Principe XII grazie al quale scopre la verit\u00e0. Principe viene notato dagli altri animali e Garfield decide di rimanere per aiutarli ad affrontare Dargis, che minaccia i delegati per affidargli la propriet\u00e0. In quel momento arrivano Garfield, Principe XII, Jon e Odie, il quale morde il sedere all\u2019uomo. In quel momento arriva anche Liz: Dargis minaccia di ucciderla con un moschetto. L\u2019uomo cerca di allontanarsi e far firmare i documenti ai delegati, tenendo la ragazza in ostaggio. Garfield chiede a Principe XII di mandare Nigel, un furetto, ad attaccarlo, mentre Jon gli d\u00e0 un pugno. In quel momento arriva Smithee con dei poliziotti che arrestano Dargis.\nGarfield consegna l'anello a Jon che chiede finalmente a Liz di sposarlo e lei accetta con gioia.\nCritiche e incassi.\nCome il precedente , anche questo \u00e8 stato stroncato dalla critica, e ha ricevuto minori consensi da parte del pubblico statunitense, incassando comunque molto a livello globale: complessivamente la pellicola ha incassato 28.426.747 dollari negli Stati Uniti e 113.275.517 dollari nel resto del mondo, per un totale di 141.702.264 dollari."}
{"id": "741630", "revid": "21079", "url": "https://it.wikipedia.org/wiki?curid=741630", "title": "Algoritmo di Gram-Schmidt", "text": ""}
{"id": "741631", "revid": "1979779", "url": "https://it.wikipedia.org/wiki?curid=741631", "title": "Batu Khan", "text": "Biografia.\nFu il Khan fondatore dell'Orda d'Oro unificata nel 1335 e a lui succedette Sartak, uno dei suoi figli. L'Orda d'Oro rappresentava la riunificazione di Orda Bianca e Orda Blu, rispettivamente i Khanati Imperiali dei territori occidentali l'uno, e orientali l'altro, uniti ai territori centroasiatici originari dei Mongoli.\nAccadde che Batu, condottiero vittorioso in precedenza in Crimea, decise con gli altri fratelli e parenti, signori degli eserciti e titolari dei brevi e instabili Khanati centroasiatici, di conquistare le terre verso il Volga e di puntare verso l'Europa l'espansione del suo popolo.&lt;br&gt;L'invasione venne pianificata dal Gran Khan \u00d6g\u00f6dei nel 1235, a Batu venne dato il comando nominale della missione mentre i suoi fratelli lo coadiuvavano; Orda Khan conduceva quella che sarebbe divenuta l'Orda Bianca e sotto di lui servivano Baidar Khan e Kadan Khan; con ci\u00f2 che sarebbe diventata l'Orda Blu erano Berke Khan (poi Khan dell'Orda dopo il breve regno del figlio di Batu), Sinkur Khan e Shibani Khan, che servivano sotto di lui. L'orda era coordinata dall'esperto generale Subedei Khan che gi\u00e0 era passato in Russia negli anni venti del 1200, battendo i principi russi sul fiume Kalka nel 1223. Le scorrerie partirono nel 1241 a Cracovia e in Lituania razziando dalle citt\u00e0 sul Baltico alla Boemia. Lungo la sua discesa le conquiste si facevano sempre pi\u00f9 ardue e ad un costo umano sempre pi\u00f9 alto, specialmente alle porte dell'Ungheria presso Muhi ed in Moravia per l'opposizione di Bela IV e poi nei pressi di Sz\u00e9kesfeh\u00e9rv\u00e1r dove ebbe la peggio. Ritirandosi dalla citt\u00e0 si diresse a sud in Croazia dando la caccia al re Bela che si era rifugiato in una rocca segreta in Dalmazia. Saccheggi\u00f2 le citt\u00e0 croate e dalmate, da Zagabria a Scutari, subendo una sola sconfitta a Fiume. Giunti sulle coste dell'odierna Albania decisero di ritirarsi per la morte di \u00d6g\u00f6dei e l'imminente Kuriltai che di l\u00ec a pochi anni sarebbe stato indetto a Karakorum per l'eventuale successione di Batu al Gran Khanato. Ritornando, percorsero le piste in Bulgaria, mettendo a ferro e fuoco tutte le citt\u00e0 che incontravano, in modo non meno feroce del loro arrivo.\nL'esercito complessivo contava forse 130\u00a0000 guerrieri tra trib\u00f9 mongoliche, turche e altaiche, e l'orda cos\u00ec unificata, senza pi\u00f9 la prevalenza dei Mongoli, diede origine alla dinastia del Khanato dell'Orda d'Oro.\nNegli ultimi anni vita lasci\u00f2 la gestione del khanato al figlio Sartak, prima della morte avvenuta a Saraj nel 1255.\nDiscendenza.\nBatu ebbe \"probabilmente\" tre figli:"}
{"id": "741632", "revid": "320578", "url": "https://it.wikipedia.org/wiki?curid=741632", "title": "Classe Tiger (corvetta)", "text": ""}
{"id": "741638", "revid": "767487", "url": "https://it.wikipedia.org/wiki?curid=741638", "title": "Il dolce domani", "text": "Il dolce domani (\"The Sweet Hereafter\") \u00e8 un film del 1997 scritto, diretto e co-prodotto da Atom Egoyan.\nAdattamento cinematografico dell'omonimo romanzo del 1991 di Russell Banks, il film \u00e8 interpretato fra gli altri da Ian Holm, Sarah Polley e Bruce Greenwood e segue le vicende di un avvocato giunto in una piccola comunit\u00e0 di montagna, privata dei propri bambini da un incidente stradale, per far partire una class action.\n\u00c8 stato presentato in concorso al 50\u00ba Festival di Cannes, vincendovi il Grand Prix Speciale della Giuria, all'epoca uno dei riconoscimenti pi\u00f9 importanti mai ottenuti da un film di produzione canadese. \u00c8 stato poi candidato a due premi Oscar e citato pi\u00f9 volte come uno dei miglior film nella carriera del regista e dell'anno.\nTrama.\nL'avvocato Mitchell Stephens arriva a Sam Dent, innevata cittadina montana della Columbia Britannica, dove si \u00e8 appena consumata una tragedia: uno scuolabus \u00e8 precipitato nelle acque gelate del lago, causando la morte di 14 bambini; uniche sopravvissute, l'incolpevole autista Dolores e una ragazza un poco pi\u00f9 grande, Nichole, rimasta paraplegica.\nSostenendo che l'incidente sia stato causato dalle negligenze da parte dei costruttori del mezzo o del guard rail, Stephens cerca di convincere i genitori delle vittime a far causa ai responsabili e ottenere cos\u00ec un congruo risarcimento. Tra i tanti, i coniugi Otto e Walker acconsentono subito, mentre Billy Ansel, che al momento dell'incidente, come ogni mattina, seguiva in macchina lo scuolabus per salutare i figli, rifiuta, convinto che il processo porter\u00e0 altro dolore alla comunit\u00e0. Cos\u00ec per\u00f2 non la pensa Risa Walker, con cui Billy ha una relazione extraconiugale da quando \u00e8 rimasto vedovo.\nStephens, a sua volta in pena per la figlia drogata e sieropositiva verso cui ormai ha perso ogni speranza, si rivolge a Nichole, che prima dell'incidente sognava di diventare una musicista ed era segretamente vittima delle molestie del padre, affinch\u00e9 testimoni nell'udienza preliminare. Nonostante Billy tenti di intimidirne la famiglia, Nichole accetta, ma, di fronte al giudice, mente riguardo alla velocit\u00e0 a cui andava lo scuolabus, stroncando la causa sul nascere.\nAnni dopo, in un'altra citt\u00e0, Stephens nota Dolores, che ha ripreso il lavoro di autista.\nProduzione.\nSviluppo.\nEgoyan ha deciso di adattare il romanzo su consiglio della moglie, l'attrice Arsin\u00e9e Khanjian. Il suo autore, Russell Banks, si era ispirato a un incidente avvenuto nel 1989 ad Alton, nel Texas, dove la collisione di uno scuolabus con un altro mezzo di trasporto aveva causato la morte di 21 bambini. Inizialmente, Egoyan ha faticato ad acquisire i diritti cinematografici del romanzo, gi\u00e0 opzionato da un'altra casa di produzione; poco prima che essa scadesse, Margaret Atwood gli ha suggerito di incontrarsi personalmente con Banks, forte del successo del suo ultimo film, \"Exotica\" (1994), riuscendo cos\u00ec ad aggiudicarsi i diritti. Per Egoyan, l'attrattiva principale dell'adattare \"Il dolce domani\" era legata al suo vedere il cinema come un mezzo per \u00abconfrontarsi con le cose pi\u00f9 estreme\u00bb. Inoltre, si sentiva vicino a una delle sottotrame del romanzo, avendo scoperto da adolescente di come la ragazza di cui era innamorato fosse stata a lungo molestata dal padre e avendo osservato come l'intera comunit\u00e0, lui compreso, avesse poi rimosso il fatto per evitare di affrontarlo.\nNello scrivere la sceneggiatura, ha cambiato l'ambientazione dallo stato di New York settentrionale alla Columbia Britannica per assicurarsi in questo modo i finanziamenti statali canadesi. Ha poi deciso di integrare nella vicenda dei riferimenti alla fiaba del pifferaio di Hamelin per evidenziare quella che percepiva come la natura di \u00abfiaba cupa\u00bb del romanzo. Nel film, il personaggio di Nichole legge la versione in rima di Robert Browning de \"Il pifferaio di Hamelin\" ai figli di Ansel che moriranno nell'incidente. Egoyan ha aggiunto una strofa non presente in Browning per la scena della deposizione di Nichole, dove descrive le labbra del padre come \u00abgelide come la neve\u00bb. Ha inoltre reso Mitchell Stephens il protagonista, aumentando l'importanza del personaggio della figlia Zoe, e posticipato la rivelazione del rapporto incestuoso tra Nichole e suo padre.\nCasting.\nPer gran parte del cast, il regista ha scelto degli attori con cui aveva gi\u00e0 familiarit\u00e0, avendoli diretti nei suoi film precedenti, tra cui Maury Chaykin, Bruce Greenwood, David Hemblen, Khanjian, Sarah Polley e Gabrielle Rose, trovando cos\u00ec di potersi concentrare di pi\u00f9 su altri aspetti della produzione.\nIan Holm ha ottenuto il ruolo di Stephens dopo che il suo interprete originale, Donald Sutherland, aveva finito per lasciare il progetto. Il regista ha infatti deciso di contattarlo poich\u00e9 memore della sua interpretazione nel film \"The Homecoming\" (1973). Dal canto suo, Holm ha dichiarato di aver accettato dato che \u00abnon capita tutti i giorni che ti offrano un ruolo da protagonista a 65 anni\u00bb. L'attore ha poi definito la sua parte \"impegnativa\", non avendo mai recitato da protagonista prima, trovando per\u00f2 che Egoyan e il resto del cast fossero stati \u00abdegli ottimi professionisti\u00bb con cui lavorare.\nRiprese.\nIl film \u00e8 stato girato interamente in Canada, nella Columbia Britannica (a Merritt e Spences Bridge) e in Ontario (a Toronto e Stouffville), con un budget di 5 milioni di dollari, finanziati dalla canadese Alliance Communications.\nColonna sonora.\nIspirato dai riferimenti fiabeschi del film, per la colonna sonora il compositore Mychael Danna ha utilizzato strumenti come il ney, il flauto dolce, il cromorno e dei liuti, creando una \u00abmusica pseudo-medioevale\u00bb che combinasse i suoi interessi nella musica antica ed esotica. Per Egoyan, ci\u00f2 ha permesso al film di sembrare \u00absenza tempo\u00bb, evocando i racconti dei fratelli Grimm ed evitando che ricordasse un film per la televisione.\nDanna ha collaborato con Sarah Polley per la musica del personaggio-chiave di Nichole, un'aspirante cantante interpretata da Polley, occupandosi dell'arrangiare gli adattamenti di brani musicali celebri in Canada come \"Courage (for Hugh MacLennan)\" dei Tragically Hip, presente durante i titoli di coda, e \"One More Colour\" di Jane Siberry, cantata da Nichole in una scena; Polley ne ha riscritto i testi. Anche la versione originale di \"Courage\" \u00e8 inclusa nel film.\nDistribuzione.\nIl film \u00e8 stato presentato in anteprima il 15 maggio 1997 in concorso alla 50\u00aa edizione\u00a0del Festival di Cannes. \u00c8 stato presentato anche al Toronto International Film Festival, al Telluride Film Festival, al New York Film Festival, alla Semana Internacional de Cine de Valladolid e in Italia al Taormina Film Fest e al Festival del cinema di Locarno. \u00c8 stato distribuito nelle sale cinematografiche canadesi da Alliance Films a partire dal 10 ottobre 1997.\nIn Italia, il film \u00e8 stato distribuito nelle sale cinematografiche da Lucky Red a partire dal 31 ottobre 1997.\nAccoglienza.\nIncassi.\nPer la primavera del 1998, \"Il dolce domani\" aveva incassato un milione di dollari in Canada. Secondo il sito web \"The Numbers\", il film ha finito per incassare in tutto circa 8 milioni di dollari, di cui 4,3 milioni in Nord America. Lo storico canadese George Melnyk ha parlato di una \u00abpopolarit\u00e0 mainstream\u00bb, mentre secondo Reginald C. Stuart il film \u00abpuntava a, ma non raggiunse mai, il pubblico di massa\u00bb. Dan Webster dello \"Spokesman-Review\" ha scritto che \u00abnonostante le recensioni generalmente ottime\u00bb, il film \u00abnon ha mai attratto molta attenzione al botteghino\u00bb.\nPer la Writers Guild of Canada, \"Il dolce domani\", cos\u00ec come altri film canadesi contemporanei, \u00abnon \u00e8 mai riuscito a imporsi al botteghino internazionale\u00bb. Melnyk ha suggerito che il successo commerciale del precedente film di Egoyan, \"Exotica\", fosse quindi da attribuire ai suoi \u00abcontenuti sessuali;... piuttosto che ai meriti artistici del film\u00bb, cosa che lo stesso regista aveva lamentato parlando del tipo di marketing che il film aveva ricevuto in diversi paesi.\nCritica.\nSull'aggregatore di recensioni online Rotten Tomatoes, il film ha una percentuale di giudizi positivi pari al 98% basata su 59 recensioni da parte della critica, con una media dell'8,9. Su Metacritic, che utilizza una media ponderata, ha un punteggio di 90 su 100, basato su 23 recensioni da parte della critica, ad indicare un \"plauso unanime\".\nRoger Ebert ha assegnato al film il suo punteggio massimo di quattro stelle, definendolo \u00abuno dei migliori film dell'anno, un incrollabile lamento per la condizione umana\u00bb. Janet Maslin, scrivendo per il \"New York Times\", ha trovato che \u00abl'incontro tra le sensibilit\u00e0 diverse di Banks ed Egoyan\u00bb si rivelasse \u00abmolto ispirato\u00bb, evidenziando le interpretazioni di Sarah Polley e Bruce Greenwood tra quelle di tutto il cast. \"Variety\" ha parlato della \u00abpi\u00f9 ambiziosa opera di Egoyan fino ad ora\u00bb, definendo Polley e McCamus \u00absuperbi\u00bb. \"Entertainment Weekly\" ha assegnato al film un punteggio pari ad \"A\", scrivendo che \u00abti mette in uno stato di estasi emotiva\u00bb e definendolo \u00abun nuovo tipo di fiaba mistica, volta a svelare le forze che tengono insieme il mondo, anche mentre lo fanno a pezzi\u00bb. Per CNN era \u00abdevastante\u00bb e Holm vi dava \u00abl'interpretazione della sua gi\u00e0 ammirevole carriera\u00bb. Anche David Denby del \"New York\" ha sostenuto che contenesse \u00abil miglior ruolo di Ian Holm\u00bb, pur sottolineando le interpretazioni \u00abeccellenti\u00bb di tutto il cast. In totale, il film \u00e8 stato incluso nelle liste dei migliori 10 film dell'anno 1997 da parte di oltre 250 critici, risultando il film meglio recensito della stagione cinematografica.\nL'autore del romanzo Russell Banks si \u00e8 dichiarato soddisfatto della trasposizione, lodando in particolar modo la scelta di fare della favola del pifferaio di Hamelin la cornice della storia. Non \u00e8 stata dello stesso avviso Irene Bignardi de \"La Repubblica\", che l'ha trovata \u00abpi\u00f9 che una chiave di lettura illuminante, un filtro ulteriore contro la semplicit\u00e0 delle emozioni. Egoyan \u00e8 un cineasta elegante e cerebrale, che messo di fronte a una storia come quella di \"Il dolce domani\" non sa accontentarsi di indagare l'elaborazione del lutto [...], ma deve complicare le cose con un gioco non sempre riuscito e decifrabile di flash back, di incastri, di simboli, e di eccessi [...] con il paradossale risultato che un film potenzialmente straziante finisce invece per essere un puzzle in pellicola patinata\u00bb.\nNel 2002, \u00e8 stato votato dai lettori della rivista \"Playback\" come il miglior film canadese di tutti i tempi. Nel 2004, il Toronto International Film Festival l'ha classificato 3\u00ba nella propria lista dei migliori 10 film canadesi di sempre, ex aequo con \"Goin' Down the Road\" (1970); nel 2015, era l'unico a occupare la terza posizione. Sempre lo stesso anno, il filosofo e sociologo Slavoj \u017di\u017eek l'ha definito \u00abcon ogni probabilit\u00e0, IL film sull'impatto di un trauma su di una comunit\u00e0\u00bb, mentre il \"New York Times\" l'ha inserito nella sua lista dei migliori 100 film di sempre. Nel 2012, il sito web \"The A.V. Club\" l'ha classificato 22\u00ba nella sua lista dei migliori 50 film degli anni novanta."}
{"id": "741641", "revid": "28402", "url": "https://it.wikipedia.org/wiki?curid=741641", "title": "Dogma centrale della biologia", "text": ""}
{"id": "741644", "revid": "1305772", "url": "https://it.wikipedia.org/wiki?curid=741644", "title": "Juniperus turbinata", "text": "Juniperus turbinata \u00e8 una specie di ginepro endemica della Sardegna, della Sicilia e delle isole Baleari e Canarie. Si usa definire volgarmente sabina.\n\u00c8 il simbolo vegetale dell'isola El Hierro.\nDescrizione.\n\u00c8 un albero di circa 8 m, con foglie squamiformi, pi\u00f9 o meno triangolari. Coni generalmente terminali, globosi, scuri al principio e di color rosso scuro alla maturit\u00e0.\nTassonomia.\nIn passato \u00e8 stata considerata una sottospecie o una variet\u00e0 di \"Juniperus phoenicea\", al quale assomiglia moltissimo.\nRecenti studi ne suggeriscono la elevazione al rango di specie a s\u00e9 stante.\nSono note le seguenti sottospecie:"}
{"id": "741646", "revid": "767487", "url": "https://it.wikipedia.org/wiki?curid=741646", "title": "Figli di un dio minore", "text": "Figli di un dio minore (\"Children of a Lesser God\") \u00e8 un film del 1986 diretto da Randa Haines.\nLa pellicola \u00e8 basata sull'opera teatrale omonima del 1980 di Mark Medoff, gi\u00e0 andata in scena a Broadway. La protagonista Marlee Matlin \u00e8 realmente sorda e ricevette il premio Oscar come migliore attrice per la sua interpretazione.\nTrama.\nNew England. In un istituto per sordomuti arriva un nuovo insegnante. \u00c8 James Leeds, un giovane i cui metodi non piacciono molto sulle prime al direttore. Ma James ha una facile presa sugli assistiti e i primi risultati riabilitativi si vedono presto. La custode dell'istituto \u00e8 Sarah Norman, sorda dalla nascita e accolta durante l'infanzia, la quale, pur usando la lingua dei segni si \u00e8 sempre rifiutata di tentare di parlare; nonostante tutto ci\u00f2 \u00e8 una ragazza intelligente e bella e l'insegnante se ne innamora. La madre di Sarah vive lontana e non \u00e8 in buoni rapporti con sua figlia poich\u00e9 la malattia della bimba determin\u00f2 l'abbandono da parte del marito. Il rapporto fra Sarah e James si fa intenso e lei si trasferisce nell'appartamento di lui.\nSarah ha grande personalit\u00e0 ma non ha un carattere facile: non sopporta di essere compatita, vuole essere accettata per ci\u00f2 che pu\u00f2 valere, mentre teme sempre, nell'intimo, di non riuscire a farcela. Una notte, dopo una discussione con James, Sarah torna a casa della madre che la riaccoglie. Dopo qualche mese, presso l'istituto c'\u00e8 un \"party\" e la giovane vi si reca: il richiamo di James che ha bisogno di lei \u00e8 troppo forte e durante la serata i due si rivedono e parlano; James capir\u00e0 che, anche con l'amore pi\u00f9 grande, gli occorrono umilt\u00e0 e pazienza e che dovr\u00e0 rispettare quella persona straordinaria a cui in fondo basta il silenzio per amare e per proteggere una fierezza innata.\nCritica.\nIl film ebbe molto successo a livello internazionale, tanto che ricevette quattro nomination agli Oscar 1986 (\"miglior film\", \"miglior attore protagonista\", \"miglior attrice non protagonista\" e \"miglior sceneggiatura non originale\") e un premio per la miglior attrice a Marlee Matlin. Inoltre, al Festival di Berlino, la pellicola vinse l'Orso d'oro al miglior film."}
{"id": "741648", "revid": "3115", "url": "https://it.wikipedia.org/wiki?curid=741648", "title": "Brosimum", "text": "Brosimum \u00e8 un genere di piante appartenenti alla famiglia delle Moracee\nTassonomia.\nComprende le seguenti specie:"}
{"id": "741651", "revid": "1013865", "url": "https://it.wikipedia.org/wiki?curid=741651", "title": "Penisola di Zamboanga", "text": "Con il nome Penisola di Zamboanga (in tagalog: Tangway ng Zamboanga; in inglese: \"Zamboanga Peninsula\") si indicano sia una regione fisica della parte occidentale dell'isola filippina di Mindanao, sia una regione politica delle Filippine, ufficialmente la Regione IX.\nLe province che fanno capo a questa regione sono: Zamboanga del Norte, Zamboanga del Sur e Zamboanga Sibugay. A queste va aggiunta la citt\u00e0 di Zamboanga che gode dei diritti di \"citt\u00e0 privilegiata\" (\"chartered city\") e quindi \u00e8 autonoma da qualsiasi provincia.\nGeografia fisica.\nSuddivisioni amministrative.\nLa regione si divide in 4 province. Vi \u00e8 poi Zamboanga che \u00e8 una citt\u00e0 indipendente. Vi sono poi altre 4 citt\u00e0 componenti e 67 municipalit\u00e0. Tra le citt\u00e0 componenti c'\u00e8 Isabela che territorialmente \u00e8 nell'isola di Basilan e nella provincia omonima, ma che non si riconosce nella Regione Autonoma nel Mindanao Musulmano.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "741652", "revid": "916580", "url": "https://it.wikipedia.org/wiki?curid=741652", "title": "Carica (botanica)", "text": "Il genere Carica comprende arbusti e piccoli alberi sempreverdi (alti fino a 5\u201310 m) appartenenti alla famiglia Caricaceae, spontanei nelle regioni tropicali dell'America centrale e meridionale, tra i quali la papaya (\"Carica papaya\") e altre specie affini.\nDescrizione.\nLe piante del genere \"Carica\" hanno l'aspetto caratteristico di piccole palme (con le quali non hanno alcuna parentela), grazie al loro tronco non ramificato.\nI frutti nascono direttamente sul tronco e hanno aspetto vagamente simile a un melone allungato.\nAreale.\nL'areale naturale del genere \"Carica\" si estende dal sud del Messico al Per\u00f9.\n\"Carica papaya\" \u00e8 coltivato nelle regioni tropicali di tutto il mondo.\nTassonomia.\nIn questo genere sono riconosciute le seguenti specie:\nIn passato molte pi\u00f9 specie erano assegnate a questo genere, la maggior parte delle quali \u00e8 classificata nel genere \"Vasconcellea\" da Plants of the World Online.\nUna posizione intermedia \u00e8 quella di Species 2000, che riconosce cinque specie: \"Carica aprica\", \"Carica augusti\", \"Carica cnidoscoloides\", \"Carica papaya\" e \"Carica tunariensis\"."}
{"id": "741655", "revid": "438678", "url": "https://it.wikipedia.org/wiki?curid=741655", "title": "Il bacio della donna ragno", "text": "Il bacio della donna ragno (\"Kiss of the Spider Woman\") \u00e8 un film del 1985 diretto da H\u00e9ctor Babenco. Liberamente ispirato all'omonimo romanzo di Manuel Puig (pubblicato in Italia la prima volta nel 1978) che descrive la relazione che si instaura tra due detenuti: un omosessuale e un dissidente politico, negli anni settanta, durante la dittatura militare argentina.\nPer l'interpretazione del personaggio di Molina, William Hurt vinse l'Oscar al miglior attore e il premio per la miglior interpretazione maschile al 38\u00ba Festival di Cannes.\nTrama.\nIn un carcere di un indefinito Paese dell'America Latina, due detenuti, Valentin Arregui, rivoluzionario marxista, e Luis Molina, omosessuale condannato a otto anni di reclusione per aver avuto un rapporto con un minore, dividono la stessa cella. Molina \u00e8 un personaggio eccentrico, dai modi effeminati e teatrali, che ama rivivere le storie d'amore dei film immedesimandosi nelle protagoniste femminili e condividerle con il compagno di cella, insieme ai propri ricordi, pensieri e sogni. Valentin \u00e8 un personaggio duro e concentrato sui propri ideali rivoluzionari; bench\u00e9 inizialmente infastidito da Molina per la mancanza di concretezza e di impegno sociale, progressivamente si appassiona ai racconti del compagno di cella e instaura un dialogo che gradualmente li avvicina.\nLa realt\u00e0 della vita carceraria si alterna alle scene di un film ambientato a Parigi, durante l'occupazione nazista, che Molina racconta a Valentin con tono trasognato e ricchezza di dettagli che sottolineano lo stile di vita lussuoso e frivolo dei protagonisti. Al centro della storia c'\u00e8 l'amore tra Leni Lamaison, una ragazza che collabora con la resistenza francese, e l'ufficiale nazista Werner. A un certo punto del racconto Valentin si rende conto che il film descritto come storia d'amore \u00e8 in realt\u00e0 una pellicola di propaganda nazista e rimprovera il compagno di non essersene reso conto e di vivere fuori dal mondo: i nazisti, che lo affascinano tanto, hanno sterminato gli omosessuali come lui. Pur consapevole dei crimini nazisti, Molina gli risponde che l'immersione in quel mondo patinato \u00e8 l'unica possibile fonte d'evasione.\nValentin e Molina hanno entrambi donne che li aspettano fuori dal carcere: nel caso di Molina, \u00e8 la madre; nel caso di Valentin sono la fidanzata, nonch\u00e9 compagna di lotta, Lidia, e l'amante borghese Marta, che l'uomo immagina come la Leni del racconto di Molina. Le condizioni della prigionia mettono a dura prova i due protagonisti: dapprima Molina e dopo Valentin patiscono dolori addominali a causa del cibo somministrato loro. In quest'occasione Molina si prende amorevolmente cura del compagno.\nPresto si scopre per\u00f2 che Molina \u00e8 un doppiogiochista: si \u00e8 prestato a collaborare col direttore del carcere e con un poliziotto di colore, accettando di strappare a Valentin informazioni preziose sul suo gruppo rivoluzionario, al fine di ottenere la libert\u00e0 condizionata e generi di conforto (cibo, sigarette, etc.). Si scopre anche che le coliche addominali erano dovute al cibo avvelenato dai carcerieri per indebolire progressivamente Valentin e indurlo a cedere agli interrogatori. Molina si \u00e8 per\u00f2 frattanto innamorato di Valentin, e questo lo induce a non riferire al direttore del carcere le informazioni man mano raccolte.\nPur non avendo ottenuto da Molina quanto richiesto, il direttore del carcere decide di liberarlo, ma solo per poterne spiare le mosse. Al momento del commiato, Valentin accetta di avere un rapporto sessuale con Molina, come segno di riconoscenza e di affetto. Molina racconta un'ultima storia, questa volta di tipo \"allegorico.\" Un naufrago approda su un'isola, dove incontra una creatura mostruosa e meravigliosa al tempo stesso, la donna ragno del titolo, che lo attira nella sua casa di ragnatela, versando alla fine un'unica lacrima.\nValentin ha bisogno di trasmettere un messaggio a Lidia e chiede a Molina di contattarla per telefono. Lui esita, perch\u00e9 teme di poter essere coinvolto, ma alla fine, nonostante il pericolo, accetta l'incarico. Durante la telefonata, Lidia convince Molina a incontrarla per consegnarle personalmente il messaggio. Mentre si reca al luogo dell'incontro, Molina si accorge di essere seguito dal poliziotto di colore che aveva conosciuto in carcere, ma, credendo di averlo seminato, non rinuncia a portare a termine la propria missione e durante l'incontro viene ferito mortalmente, senza poter comunicare con Lidia.\nNel frattempo le autorit\u00e0 carcerarie cambiano strategia per ottenere informazioni da Valentin e decidono di torturarlo. Dopo l'ennesima tortura un medico, in segreto, gli somministra della morfina per farlo dormire. \u00c8 col sogno di Valentin che si conclude il film: il prigioniero sogna di essere liberato da Marta e di allontanarsi in barca con lei al tramonto. Solo in sogno Valentin riesce ad abbandonarsi ai sentimenti, a essere momentaneamente felice e a dire a Marta che la ama.\nAccoglienza.\nIncassi.\nIl film rimase nelle sale per tutta la primavera del 1986 con buoni risultati al botteghino.\nCuriosit\u00e0.\nPer il ruolo di Molina si pens\u00f2 inizialmente a Burt Lancaster, che rifiut\u00f2."}
{"id": "741659", "revid": "300067", "url": "https://it.wikipedia.org/wiki?curid=741659", "title": "Pallacanestro Messina", "text": "La Pallacanestro Messina \u00e8 stata una squadra di pallacanestro maschile di Messina.\nStoria.\nLa Pallacanestro Messina.\nNella stagione 2000-01, la Cestistica Barcellona si trasferisce a Messina assumendo la denominazione di \"Pallacanestro Messina\". Nella Stagione 2002-2003 arriva in finale play-off, venendo sconfitta da Teramo, ma viene ugualmente promossa in Serie A a causa del fallimento della Virtus Bologna. All'esordio in massima serie si classifica all'ultimo posto, scomparendo dopo il fallimento avvenuto al termine della stagione.\nFormazioni.\nStefano Zampogna, Leonardo Busca, Marlon Garnett, Vincent Yarbrough, K\u014dstas Maglos, Piergiacomo Di Leonardo, Chris Haslam, Matt Bonner, Marquis Estill, Brett Eppehimer, Salvatore Genovese, Patrick Mutombo.\nGiocatori rilasciati o trasferiti: Agostino Li Vecchi, Andrea Bizzotto, Sebastiano Grasso, Rico Hill, Vladimir Bogojevi\u010d.\nAllenatore: Pasquale Irac\u00e0, Matteo Boniciolli (fino 04/02/2004), Giovanni Perdichizzi (fino 11/11/2003).\nLeonardo Busca, Enrico Burini, Davide Bet, Sebastiano Grasso, Agostino Li Vecchi, Herman Smith, Brian Oliver, Mike Bernard, Piergiacomo Di Leonardo, Aleksandar Dacic, Marques Bragg, Salvatore Genovese.\nGiocatori rilasciati o trasferiti: Ruggero Fiasco, Francesco Foiera.\nAllenatore: Giovanni Perdichizzi.\nClaudio Cavalieri, Enrico Burini, Massimo Guerra, Giovanni Rugolo, Manuel Vanuzzo, Saddi Washington, LaMarr Greer, Brian Oliver, Riccardo Perego, Sharif Fajardo, Luca Bisconti, Aleksandar Dacic, Cristiano Grappasonni, Francesco Foiera.\nAllenatore: Giovanni Perdichizzi.\nDiego Fessia, Christian Mayer, Malcolm Mackey, Claudio Cavalieri, Simon Kerle, LaShun McDaniel, Paolo Giuliani, Giuseppe Capuano, Gianluca Tomasiello, Richard Barry, Victor Alemany, Cristiano Grappasonni.\nGiocatori rilasciati o trasferiti: Chris Carrawell, Georges Adams, Gerrod Abram, Luca Ansaloni, Ra\u00fal Merlo, Charles Smith.\nAllenatore: Giovanni Perdichizzi."}
{"id": "741662", "revid": "767487", "url": "https://it.wikipedia.org/wiki?curid=741662", "title": "Casuarinales", "text": ""}
{"id": "741664", "revid": "125810992", "url": "https://it.wikipedia.org/wiki?curid=741664", "title": "Problema di Basilea", "text": "Il problema di Basilea \u00e8 un famoso problema dell'analisi matematica, proposto per la prima volta da Pietro Mengoli nel 1644 e risolto da Eulero nel 1735. Il problema aveva resistito agli attacchi dei pi\u00f9 grandi matematici dell'epoca e quindi la soluzione di Eulero, appena ventottenne, suscit\u00f2 stupore e ammirazione. Il problema di Basilea chiede di scoprire la somma esatta della serie infinita:\nLa serie \u00e8 approssimativamente uguale a 1,644934... Il problema di Basilea consiste nel trovare la somma esatta di questa serie. Eulero dimostr\u00f2 che la somma esatta \u00e8 formula_2 e annunci\u00f2 questa scoperta nel 1735. Le sue dimostrazioni erano basate su passaggi non chiariti appieno. Per una dimostrazione rigorosa bisogner\u00e0 aspettare fino al 1741.\nLa funzione zeta di Riemann.\nLa funzione zeta di Riemann formula_3 \u00e8 una delle pi\u00f9 importanti della matematica in parte perch\u00e9 \u00e8 in relazione con la distribuzione dei numeri primi. La funzione \u00e8 definita per tutti i numeri complessi con parte reale maggiore di 1 dalla formula:\nPer formula_5, formula_6 \u00e8 uguale alla somma degli inversi dei quadrati di tutti i numeri naturali.\nDato che tutti i suoi termini sono positivi, si dimostra la convergenza di formula_6 con la disuguaglianza:\nInoltre questa disuguaglianza stabilisce il limite superiore &lt; 2 di formula_6.\nSi ha una dimostrazione alternativa di convergenza sostituendo in ciascuna frazione con denominatore diverso da potenza di due la frazione con denominatore la potenza di due di valore immediatamente superiore. In questo modo si ottiene una serie che ha somme parziali sempre superiori alla serie formula_11.:\nSi nota facilmente che formula_13 equivale alla serie degli inversi delle potenze di due:\nche \u00e8 convergente essendo una serie geometrica di ragione formula_15 (che come noto, converge a formula_16).\nMa se formula_17 \u00e8 convergente, allora lo \u00e8 anche la serie formula_11 in quanto le sue somme parziali sono sempre minori di quelle di formula_17.\nLa dimostrazione di Eulero.\nEulero suppose che le regole dei polinomi finiti fossero valide anche per le serie infinite. Naturalmente questa supposizione richiede una dimostrazione, ma anche senza giustificazione, semplicemente ottenendo un valore prossimo a quello ottenuto col calcolo egli poteva essere piuttosto sicuro della correttezza del suo risultato. Si consideri lo sviluppo in serie di Taylor della funzione seno centrato in formula_20:\nDividendo per formula_22 entrambi i termini si ottiene:\nLe radici\ndi questo polinomio sono formula_24.\nSi ponga formula_25:\nLe radici di questo polinomio sono: formula_27. La formula di Vi\u00e8te dice che la somma dei reciproci delle radici di un polinomio con termine di grado 0 uguale a 1 \u00e8 uguale al coefficiente del termine di primo grado cambiato di segno. In altre parole la somma dei reciproci delle radici del polinomio formula_28 \u00e8 formula_29.\nSi supponga di poter applicare le regole dei polinomi finiti anche per questo polinomio infinito. Si ottiene:\nMoltiplicando entrambi i termini per formula_31 si ha:\nUna dimostrazione rigorosa.\nLa seguente dimostrazione di formula_33 \u00e8 la pi\u00f9 semplice disponibile; mentre la maggior parte delle altre utilizza i risultati dalla matematica avanzata, quali analisi di Fourier, analisi complessa e calcolo a pi\u00f9 variabili.\nStoria della dimostrazione.\nL'origine della dimostrazione \u00e8 poco chiara. \u00c8 comparsa sulla rivista \"Eureka\" nel 1982, attribuita a John Scholes, ma era \u201cconoscenza comune\u201d a Cambridge verso la fine degli anni '60.\nChe cosa bisogna conoscere.\nNozioni preliminari:\nLa dimostrazione.\nL'idea principale di questa dimostrazione \u00e8 trovare un limite alle somme parziali\ntra due espressioni tendenti ciascuna a formula_61 (con m che tende a infinito). Le due espressioni sono derivate dalle identit\u00e0 che coinvolgono le funzioni di cosecante e di cotangente. Queste identit\u00e0 a loro volta sono derivate dalla formula di De Moivre. Dati il numero reale formula_22 compreso tra formula_20 e formula_64 e l'intero positivo formula_65, in base alla formula di De Moivre si ha:\nDal teorema binomiale si ricava:\nLa combinazione delle due equazioni d\u00e0 la seguente identit\u00e0:\nSi ponga formula_69, dove formula_70 \u00e8 un naturale per cui formula_65 \u00e8 un valore dispari.\nPer formula_72 con formula_73, cio\u00e8 per formula_74 si ha formula_75 per ogni valore di formula_65, quindi l'identit\u00e0 sopra esposta diventa:\nGeneralizzazione.\nCon procedimenti molto simili a quelli usati per il caso s=2 sono state trovati valori esatti\nper la somma dell'inverso di qualsiasi potenza con formula_78 pari:\nPi\u00f9 in generale:\ndove formula_82 sono i numeri di Bernoulli. Non \u00e8 stato per\u00f2 compiuto alcun passo nella determinazione esatta per valori dispari di formula_78. Solo recentemente \u00e8 stato dimostrato che formula_84 \u00e8 un numero irrazionale chiamato costante di Ap\u00e9ry."}
{"id": "741665", "revid": "77639", "url": "https://it.wikipedia.org/wiki?curid=741665", "title": "Violini", "text": ""}
{"id": "741666", "revid": "438678", "url": "https://it.wikipedia.org/wiki?curid=741666", "title": "Le stagioni del cuore (film)", "text": "Le stagioni del cuore (\"Places in the Heart\") \u00e8 un film del 1984 diretto da Robert Benton.\nTrama.\nUna giovane madre di famiglia, Edna Spalding, dopo la morte del marito sceriffo per mano di un ragazzo di colore ubriaco, si trova improvvisamente di fronte all'esigenza di provvedere da sola a tutti i problemi della vita quotidiana. Dopo la morte del marito inoltre viene a sapere che la vasta tenuta e la casa stessa non sono ancora state interamente pagate.\nDi fronte al duplice rischio di dover vendere tutto e di dover disperdere la propria famiglia, la signora Spalding, con l'aiuto determinante dell'afroamericano Moses, trasforma la sua arida tenuta in una fiorente piantagione di cotone. Su questo impianto si inseriscono altri significativi avvenimenti: dal locatario cieco, accolto inizialmente dalla signora Spalding solo per ragioni economiche, sulle quali prevarranno ben presto comunque quelle di carattere umanitario e affettivo, al violentissimo tornado che si abbatte e distrugge l'intera zona, al conflitto razziale in cui sar\u00e0 alla fine direttamente coinvolto Moses, artefice della fortuna della famiglia Spalding."}
{"id": "741667", "revid": "77639", "url": "https://it.wikipedia.org/wiki?curid=741667", "title": "Violoncelli", "text": ""}
{"id": "741670", "revid": "120321297", "url": "https://it.wikipedia.org/wiki?curid=741670", "title": "Val di Cecina", "text": "La Val di Cecina \u00e8 la valle del fiume Cecina, in Toscana.\nGeografia.\nLa Val di Cecina si estende lungo il corso del fiume Cecina nella parte meridionale della provincia di Pisa fino a lambire alcuni territori delle province di Siena e Grosseto, e si inoltra per un breve tratto nella porzione centrale della provincia di Livorno in prossimit\u00e0 della foce e del tratto terminale del corso d'acqua.\nIl territorio risulta prevalentemente collinare in tutto l'entroterra e pianeggiante soltanto in prossimit\u00e0 della foce. Dal punto di vista paesaggistico sono molto suggestivi i ripidi calanchi, noti col nome di Balze di Volterra, che si ritrovano nei pressi dell'omonima cittadina; la zona \u00e8 ricca sia di fonti geotermiche che si manifestano sotto forma di soffioni boraciferi nell'area attorno alla localit\u00e0 di Larderello, sia di impianti eolici per la produzione di energia (soprattutto nei comuni di Riparbella, Chianni, Montecatini Val di Cecina e Santa Luce).\nL'area della Val di Cecina interessa i territori comunali di Castellina Marittima, Riparbella, Casale Marittimo, Guardistallo, Montescudaio, Montecatini Val di Cecina, Volterra, Pomarance, Castelnuovo di Val di Cecina e Monteverdi Marittimo nell'entroterra pisano, alcune porzioni dei comuni di Radicondoli e Casole d'Elsa in provincia di Siena,il comune di Cecina lungo la costa livornese il comune di Bibbona e la frazione Vada del Comune di Rosignano Marittimo. Sommando la popolazione dei comuni che la compongono, la val di Cecina conta circa 72.000 abitanti.\nLa zona della Val di Cecina che si estende lungo le prime propaggini collinari che digradano verso la Maremma Livornese e la parte centrale della Costa degli Etruschi \u00e8 denominata anche Maremma Pisana ed interessa i comuni di Castellina Marittima, Riparbella, Montescudaio, Guardistallo, Casale Marittimo e Monteverdi Marittimo.\nL'origine del nome.\nL'idronimo e toponimo Cecina \u00e8 di origine etrusca ed \u00e8 connesso al cognome di una potente gens etrusca originaria di Volterra, i \"Kaikna\" (o \"Ceicna\"), conosciuti in epoca romana come Caecina e variamente attestati in tutta la Val di Cecina. La terminazione in \"-na\" del toponimo e idronimo Cecina dimostrerebbe la derivazione dal nome della gens omonima, e non viceversa, in quanto \"-na\" \u00abesprimerebbe la dipendenza e subordinazione del luogo alla gens che vi avrebbe esercitato il suo potere\u00bb."}
{"id": "741671", "revid": "34928", "url": "https://it.wikipedia.org/wiki?curid=741671", "title": "Al-Awzali", "text": ""}
{"id": "741672", "revid": "74801", "url": "https://it.wikipedia.org/wiki?curid=741672", "title": "Wolverhampton", "text": "Wolverhampton \u00e8 un distretto metropolitano con status di citt\u00e0 delle West Midlands inglesi, che conta abitanti.\nFu un importante centro per il commercio della lana nel medioevo, diventando poi un centro dell'industria durante la Rivoluzione industriale con la produzione di metallo e serrature, estrazione del carbone e pi\u00f9 tardi produzione di veicoli. L'economia cittadina \u00e8 ancora basata sull'ingegneria, inclusa quella aerospaziale.\nGeografia.\nWolverhampton \u00e8 situata nell'Inghilterra centrale, a a nord-ovest di Birmingham. La citt\u00e0 \u00e8 situata nella sezione nord-occidentale della grande conurbazione delle West Midlands e confina a nord e ad ovest con la contea dello Staffordshire. Alcuni quartieri e distretti sud-orientali di Wolverhampton fanno parte dell'ex regione mineraria della Black Country.\nEtimologia.\nLa citt\u00e0 fu fondata dalla nobildonna britannica Wulfrun, con il nome anglosassone \"Wulfr\u016bneh\u0113ant\u016bn\" cio\u00e8 \"fattoria principale di Wulfrun\" ma potrebbe anche derivare da \"Wulfere\u0113ant\u016bn\" dall'omonimo re Wulfhere. Prima della conquista normanna il nome dell'area appariva con le varianti \"Heantune\" o \"Hamtun\", il prefisso Wulfrun comparve solo dal 1070 fino a raggiungere la variazione \"Wolveren Hampton\" nel 1381. Il titolo di citt\u00e0 \u00e8 molto recente, essendole stato accordato solamente nel 2000.\nStoria.\nOrigini e Sviluppo.\nUna tradizione locale narra che il re di Mercia Wulfhere fond\u00f2 un'abbazia di Santa Maria nel 659 nella zona. \nL'area \u00e8 ricordata per essere stata il luogo di una battaglia nel 910 tra Merciani e Sassoni dell'ovest contro i vichinghi danesi dove i britanni proclamarono una vittoria decisiva. \nNel 985 il re Etelredo II d'Inghilterra concesse la terra conosciuta come \"Heantun\" alla nobile Wulfrun la quale vi fond\u00f2 un primo insediamento. Nel 994 fu consacrato un monastero al quale lady Wulfrun concesse le terre di Upper Arley, Bilston, Willenhall, Wednesfield, Pelsall, Ogley Hay, Hilton (Derbyshire), Hatherton, Kinvaston e Featherstone. Il sito divenne quello dell'attuale chiesa di San Pietro. Una statua di Wulfrun, scolpita da Sir Charles Wheeler, si pu\u00f2 osservare sulle scale fuori dalla chiesa. Wolverhampton \u00e8 menzionata nel \"Domesday Book\" nel 1086 ma i signori della citt\u00e0 sono listati nei canoni di St. Mary che cambi\u00f2 nome nell'attuale St. Peter in quell'anno. \nWolverhampton era gi\u00e0 un piccolo insediamento di 15 case. Nel 1179 viene menzionato un mercato in citt\u00e0 che verr\u00e0 all'attenzione di re Giovanni d'Inghilterra nel 1204 per il fatto di non possedere un decreto reale per possedere un mercato, che verr\u00e0 poi concesso il 4 Febbraio 1258 da Enrico III d'Inghilterra.\nDal XIV al XVII secolo.\nNel XIV e nel XV secolo fu una delle citt\u00e0 principali del commercio della lana, motivo per cui \u00e8 presente una matassa di lana nello stemma della citt\u00e0 e alcune vie della citt\u00e0 hanno nomi riguardanti la lana, persino il centro storico si chiama \"Fold\" ovvero ovile. \nNel 1512 Sir Stephen Jenyns, ex lord della citt\u00e0 e sindaco di Londra, nato nella citt\u00e0, fond\u00f2 la Wolverhampton Grammar School, una delle pi\u00f9 antiche scuole tutt'ora in attivit\u00e0 della Gran Bretagna. \nDal XVI secolo la citt\u00e0 divenne un grande centro della lavorazione del metallo, in particolare chiavi e serrature in acciaio. \nWolverhampton fu colpita da due grandi incendi: nell'aprile del 1590 e nel settembre del 1696 entrambi partiti da Salop Street. Il primo incendio dur\u00f2 5 giorni e lasci\u00f2 700 persone senza dimora mentre il secondo distrusse 60 case nelle prime 5 ore.\nIl 27 Gennaio 1606 2 fattori Thomas Smart e John Holyhead furono giustiziati su High Green, ora Queen Square, per aver dato protezione a 2 complottatori della polvere: Robert Wintour e Stephen Littleton che si erano rifugiati nelle Midlands.\nInoltre Wolverhampton \u00e8 stata la citt\u00e0 con il primo motore a vapore funzionante di Thomas Newcomen.\nXIX secolo.\nNegli anni 30 del XIX secolo la principessa Alexandrina Victoria del Kent (la futura regina Vittoria) visit\u00f2 la citt\u00e0 descrivendola \"grande e sporca\" ma soprattutto \"cordiale e piacevole\".\nIn Et\u00e0 vittoriana la citt\u00e0 crebbe diventando molto ricca grazie alla grande quantit\u00e0 di industrie attirate dall'abbondanza di ferro e carbone nella zona. I resti di questa ricchezza si possono riscontrare nel Wightwick Manor e in The Mount.\nWolverhampton ottenne la prima rappresentanza parlamentare nel 1832 grazie al Reform Act. Ci fu un attacco della folla agli elettori che votarono per il partito Tory dando inizio alla rivolta di Wolverhampton del 1835.\nLa citt\u00e0 divenne municipal borough nel 1848 con il Municipal Corporations Act del 1835 per poi diventare un county borough nel 1889. \nLa ferrovia raggiunse Wolverhampton nel 1837 con la stazione di Wednesfield Heath,sulla Grand Junction Railway,che venne poi demolita nel 1965 e adibita a riserva naturale. Nel 1849 iniziarono i lavori per la Shrewsbury and Birmingham Railway e divenne la divisione nord della Great Western Railway nel 1854.\nNel XIX secolo la citt\u00e0 accolse molti immigrati dal Galles e dall'Irlanda a causa della Grande carestia irlandese. \nNel 1866 fu eretta una statua del defunto principe Alberto. La statua \u00e8 alta 12 metri ed \u00e8 fatta di acciaio recuperato da un cannone a Sebastopoli durante la Guerra di Crimea. High Green (dove \u00e8 situata la statua) fu rinominata Queen Square in onore alla visita della regina per l'inaugurazione.\nDal 1868 al 1975 Wolverhampton ebbe una prolifica industria delle biciclette.\nLa Wolverhampton High Level Station, l'attuale stazione principale, fu aperta nel 1852 mentre la Wolverhampton Low Level Station fu aperta nel 1855 ma fu chiusa nel 1981, attualmente \u00e8 in fase di riapertura.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'universit\u00e0 di Wolverhampton, fondata nel 1992 e frequentata da oltre 20.000 studenti.\nTeatri.\nIl Grand Theatre fu costruito nel 1894 su progetto dell'architetto Charles J. Phipps e ha una capienza di 1,200 spettatori.\nWards.\nLe 20 ward che compongono il Wolverhampton City Council sono:\nInfrastrutture e trasporti.\nStrade.\nImportante snodo stradale della Black Country, la sua principale via d'accesso \u00e8 l'autostrada M6 a cui \u00e8 unita tramite una serie di strade a scorrimento veloce.\nFerrovie.\nLa stazione di Wolverhampton, aperta al traffico nel 1852, \u00e8 situata lungo un ramo della West Coast Main Line. Vi operano le compagnie Avanti West Coast, CrossCountry, Transport for Wales e West Midlands Trains.\nAeroporti.\nLa citt\u00e0 \u00e8 servita dall'aeroporto internazionale di Wolverhampton-Halfpenny Green.\nSport.\nLa squadra di calcio cittadina, il Wolverhampton Wanderers, \u00e8 fra le pi\u00f9 vecchie dell'Inghilterra e fra i 12 fondatori della Football League. Ha conosciuto il suo miglior periodo durante gli anni cinquanta, vincendo 3 campionati e 2 FA Cup. Disputa le sue partite interne dal 1889 nello storico Molineux Stadium."}
{"id": "741673", "revid": "1876278", "url": "https://it.wikipedia.org/wiki?curid=741673", "title": "CAT (azienda)", "text": "CAT S.p.A., acronimo di Consorzio Apuano Trasporti, \u00e8 una s.p.a. che ha gestito il trasporto pubblico locale nella provincia di Massa-Carrara dal 1\u00ba gennaio 1969 (con il nome di Consorzio Apuano Trasporti) al 31 agosto 2009 (data in cui ha passato l'attivit\u00e0 ad ATN srl).\nEsercizio.\nCAT S.p.A. ha gestito il trasporto pubblico locale su gomma nelle citt\u00e0 di Massa, Carrara e in tutta la provincia dal 1969, anno in cui \u00e8 stata fondata l'azienda, sino al 31 agosto 2009.\nDal 1\u00ba settembre 2009 il servizio \u00e8 gestito da Autolinee Toscana Nord societ\u00e0 a responsabilit\u00e0 limitata (ATN srl), societ\u00e0 integralmente controllata da CTT Nord.\nAutolinee Toscana Nord srl ha rilevato da CAT spa parco mezzi, depositi e dipendenti.\nParco aziendale.\nNel 2007, la flotta era costituita da 144 autobus."}
{"id": "741674", "revid": "438678", "url": "https://it.wikipedia.org/wiki?curid=741674", "title": "Passaggio in India (film)", "text": "Passaggio in India (\"A Passage to India\") \u00e8 un film del 1984 diretto da David Lean. Il film \u00e8 basato sull'omonimo dramma teatrale del 1960 di Santha Rama Rau, a sua volta tratto dall'omonimo romanzo di E. M. Forster.\nTrama.\nNei primi anni del novecento, la signora Moore, un'anziana donna inglese, compie un viaggio in India con la giovane Adela Quested, fidanzata del figlio Ronny, magistrato civile nella citt\u00e0 indiana di Chandrapore. Durante il viaggio fanno la conoscenza di Turton, massimo rappresentante della corona britannica a Chandrapore. Appena arrivata, la signora Moore conosce in una moschea il dottor Aziz, giovane medico indiano musulmano, gi\u00e0 vedovo con due figli, che prova sentimenti di ammirazione e invidia per gli inglesi.\nLa signora Moore e miss Quested sono invece desiderose di capire l'India e la sua civilt\u00e0, e l'occasione di farlo viene loro offerta dalla conoscenza di Godbole, un professore di filosofia induista, e di Richard Fielding, direttore di un college governativo della citt\u00e0, amico dei due, anticonformista, di idee avanzate e aperto nei confronti della cultura indiana.\nIl dottor Aziz, che vuol far conoscere alle due inglesi le bellezze del suo paese, le invita a visitare le grotte di Marabar, la cui particolarit\u00e0 \u00e8 quella di essere buie e di produrre un'eco impressionante. \u00c8 lo stesso dottor Aziz, esaltato dalla sua presunta amicizia con gli inglesi, ad impegnare tutte le sue risorse per organizzare la gita.\nLa signora Moore, affaticata dal lungo cammino e impressionata dall'oscurit\u00e0 e dalla rimbombante eco delle grotte, preferisce fermarsi all'aperto e riposarsi, mentre Adela ed Aziz proseguono la visita salendo fino alle grotte pi\u00f9 alte con la guida. Mentre il medico si ferma all'esterno a fumare, la giovane inglese si avventura in una grotta; poco dopo Aziz ritorna e si mette a cercare miss Quested. Quando Aziz la chiama dall'ingresso della grotta dove \u00e8 Adela, quest'ultima non risponde.\nDei sassi rotolano gi\u00f9 dal pendio; Adela, con il vestito in disordine, corre lungo la discesa, ferendosi con le sterpaglie, mentre Aziz esce agitato da una grotta; Adela, giunta alla strada sottostante, viene raccolta dall'auto della signora Callendar, moglie del maggiore medico inglese, che aveva accompagnato Fielding alle grotte.\nAziz, sconcertato dalla fuga di miss Quested, finisce per rientrare in treno a Chandrapore insieme a Fielding, ma giunto alla stazione, viene arrestato, nonostante le proteste di Fielding. Alla stazione c'\u00e8 anche Turton, che informa Fielding che miss Quested ha accusato Aziz di aver tentato di violentarla nelle grotte. L'arresto di Aziz sotto l'accusa di stupro di una donna inglese si trasforma subito in un caso politico che scatena proteste di massa contro la dominazione inglese e al tempo stesso la reazione difensiva dei residenti inglesi; fa eccezione Fielding che prende le difese di Aziz.\nAncora prima dell'inizio del processo, la signora Moore decide di lasciare l'India e tornare in Inghilterra, dove tuttavia non arriver\u00e0 mai: muore durante il viaggio in nave. Durante il processo, miss Quested viene presa dai dubbi e finisce per ritirare l'accusa, scagionando Aziz che viene scarcerato e portato in trionfo dai suoi connazionali, che vedono in lui un martire dell'imperialismo inglese. Adela, per lo scandalo sopravvenuto alla sua ritrattazione, viene invece emarginata dagli inglesi: resta solo Fielding a prendersi cura di lei. Aziz, interrotto ogni rapporto con gli inglesi, si trasferisce nella regione del Kashmir; solo alcuni anni dopo viene raggiunto da Fielding che nel frattempo ha sposato Stella Moore, figlia di Mrs Moore, con i quali alla fine il medico si riconcilier\u00e0..\nAdela, tornata in Inghilterra, legge una lettera di Aziz, in cui il medico la ringrazia per aver ritrattato le accuse contro di lui e di aver cos\u00ec evitato la prigione."}
{"id": "741675", "revid": "34928", "url": "https://it.wikipedia.org/wiki?curid=741675", "title": "Awzali", "text": ""}
{"id": "741676", "revid": "486946", "url": "https://it.wikipedia.org/wiki?curid=741676", "title": "E.M. Forster", "text": ""}
{"id": "741677", "revid": "287204", "url": "https://it.wikipedia.org/wiki?curid=741677", "title": "Eusebio Poncela", "text": "Biografia.\nNato e cresciuto nel \"barrio\" madrileno di Vallecas in una famiglia operaia, dopo aver completato gli studi di arte drammatica ha cominciato la sua carriera in teatro, debuttando a met\u00e0 degli anni sessanta con l'opera \"Mariana Pineda\". \u00c8 protagonista in \"Romeo e Giulietta\" con Mar\u00eda Jos\u00e9 Goyanes e uno dei suoi primi successi al Teatro Espa\u00f1ol di Madrid \u00e8 in \"Marat/Sade\" con la compagnia di Adolfo Marsillach. \nA partire dagli anni settanta inizia ad alternare i lavori teatrali con l'attivit\u00e0 cinematografica e televisiva. Per la serie televisiva teatrale \"Estudio 1\" \u00e8 protagonista ne \"I masnadieri\" di Schiller a fianco di Juan Diego e Marisa Paredes. Al cinema alterna ruoli secondari a ruoli di protagonista e tra i suoi primi lavori cinematografici ci sono \"Fuenteovejuna\" (1972) e \"La muerte del escorpi\u00f3n\" (1975). \nIl primo lavoro cinematografico importante \u00e8 nel ruolo del protagonista in \"Ogro\" di Gillo Pontecorvo (1979) e l'anno successivo sempre protagonista come Jos\u00e9 Sirgado nel film di avanguardia \"Arrebato\" di Iv\u00e1n Zulueta.\nLa popolarit\u00e0 presso il grande pubblico arriva con la partecipazione alla serie televisiva \"Los gozos y las sombras\" (1985) su TVE1 e in seguito nel ruolo del protagonista Pepe Carvalho ne \"Las aventuras de Pepe Carvalho\", sempre su TVE.\nNegli anni ottanta diviene popolare anche come attore di cinema spagnolo, recitando con Pedro Almod\u00f3var in \"Matador\" (1986) e ne \"La legge del desiderio\" (1987) nel ruolo del protagonista Pablo. Sempre negli stessi anni lavora anche con Pilar Mir\u00f3 in \"Werther\" (1986), con Carlos Saura in \"A peso d'oro\" (1988), con Francisco Regueiro in \"Diario d'inverno\" (1988) e Imanol Uribe ne \"Il re stupito\" (1991).\nSi trasferisce poi per un periodo in Argentina, dove tra gli altri lavori compare nel videoclip del brano \"Matador\" del gruppo rock argentino Los Fabulosos Cadillacs e viene chiamato da Adolfo Aristarain per interpretare il ruolo di Dante in \"Mart\u00edn (Hache)\" (1997).\nTornato in Spagna, nel 2001 \u00e8 coprotagonista con \u00c1ngela Molina di \"Sagitario\", film di esordio alla regia di Vicente Molina Foix. Nello stesso anno partecipa insieme a Max von Sydow a \"Intacto\", ottenendo una candidatura al Premio Goya come miglior attore, e in \"Tuno negro\".\nNel 2004 al Festival internazionale del cinema di Gij\u00f3n riceve il premio nazionale \"Nacho Mart\u00ednez \" e l'anno successivo recita nel film argentino \"Hermanas\" di Julia Solomonoff ambientato durante gli anni della dittatura argentina e nel periodo immediatamente successivo alla sua caduta. Senza mai interrompere l'attivit\u00e0 teatrale, per il cinema compare anche in \"Remake\" (2006), \"Los Borgia\" (2006) e \"\" (2007).\nNel 2013 interpreta il ruolo di Francisco Jim\u00e9nez de Cisneros nella serie televisiva \"Isabel\", ruolo ripreso anche successivamente in altre serie televisive come \"Carlos, rey emperador\" (2015), la prima stagione de \"El Ministerio del Tiempo\" (2015) e \"La corona partida\" (2016)."}
{"id": "741678", "revid": "729019", "url": "https://it.wikipedia.org/wiki?curid=741678", "title": "Valle di Fergana", "text": "La valle di Fergana o \"di Farghana\" (uzbeko \"Farg\u2018ona vodiysi\", chirghiso: \u0424\u0435\u0440\u0433\u0430\u043d\u0430 \u04e9\u0440\u04e9\u04e9\u043d\u04af, tagiko: \u0432\u043e\u0434\u0438\u0438 \u0424a\u0440\u0493\u043e\u043da, russo \u0424\u0435\u0440\u0433\u0430\u043d\u0441\u043a\u0430\u044f \u0434\u043e\u043b\u0438\u043d\u0430, ) \u00e8 una regione della catena del Tian Shan in Asia centrale che si estende nell'Uzbekistan orientale, Kirghizistan meridionale e Tagikistan settentrionale, la pi\u00f9 fertile e densamente popolata della regione.\nStoria.\nImpero achemenide.\nAi primi del 500 a.C., le parti occidentali della valle del Fergana appartenevano alla regione della Sogdiana, che era governata dall'impero achemenide al tempo di Dario il Grande. L'indipendente e guerriera Sogdiana formava una regione di confine stretta tra gli Achemenidi a sud e i nomadi Sciti a nord. L'assedio della Rocca di Ariamazes, una fortezza sogdiana, si concluse con la sua conquista nel 327 a.C. da parte di Alessandro Magno e, al termine di una vasta campagna militare che sottomise la resistenza dei Sogdiani e gett\u00f2 le basi di una serie di avamposti militari affidati a veterani greci, Alessandro un\u00ec la Sogdiana con la Bactriana in un'unica satrapia.\nInsediamento ellenistico.\n Nel 329 a.C., Alessandro Magno fond\u00f2 un insediamento greco con la citt\u00e0 di Alexandria Eschate cio\u00e8 \"Estrema Alessandria\", nel SO della Valle del Fergana, sul corso meridionale del fiume Syr Darya (antico Iassarte), dove oggi sorge la moderna Khujand, nello Stato del Tagikistan. Essa fu in seguito governata dai Seleucidi prima della secessione della Battriana.\nDopo il 250 a.C., la citt\u00e0 rimase probabilmente in contatto con i Regni greco-battriani che avevano il loro centro in Battriana, specialmente quando il re greco-battriano Euthydemus estese il proprio controllo alla Sogdiana. Esistono indicazioni secondo cui da Alexandria Eschate i Greco-Battriani avrebbero condotto spedizioni fino alla lontana Kashgar e \u00dcr\u00fcmqi nel Turkestan cinese (Xinjiang), generando i primi contatti conosciuti tra la Cina e l'Occidente attorno al 220 a.C. Numerose statuette e rappresentazioni di guerrieri greci sono state rinvenute a nord di Tien Shan, la porta d'ingresso per la Cina, e sono oggi esposte nel Museo del Xinjiang a \u00dcr\u00fcmqi. Dei Greco-Battriani, lo storico greco Strabone scrive che:\nL'area del Fergana, chiamata Dayuan dai Cinesi, rimase una parte integrante dei Regni greco-battriani fino a dopo Demetrio I di Battria (c. 120 a.C.), quando dovette affrontare le invasioni degli Yuezhi da est e dei Saci sciti da sud. Dopo il 155 a.C., gli Yuezhi furono sospinti nel Fergana dai loro vicini a nord e a est. Gli Yuezhi invasero la civilt\u00e0 urbana del Dayuan in Fergana, insediandosi infine sul corso settentrionale dell'Oxus (Amu Darya), nella regione della Transoxiana, oggi Tagikistan e Uzbekistan, a nord dei Regni ellenistici greco-battriani. La citt\u00e0 greca di Alessandria sull'Oxus fu verosimilmente data interamente alle fiamme dagli Yuezhi verso il 145 a.C. Spinti da queste due forze, i Regni greco-battriani si spostarono nei territori che oggi appartengono all'Afghanistan, mentre i nuovo invasori venivano in parte assimilati alla cultura ellenistica affermatasi nella Valle del Fergana.\nInterazione con la Cina.\nSecondo i \"Registri della Grande Storia\" della dinastia Han, altrimenti detti \"Shiji\", basati sui viaggi di Zhang Qian e pubblicati attorno al 126 a.C., la regione del Fergana fu presentata come il Paese dei Dayuan (Ta-Yuan), probabilmente discendenti dei coloni greci (Dayuan potrebbe essere una translitterazione di \"Grandi abitanti della Ionia\"). L'area fu rinomata per i suoi cavalli pesanti che i Cinesi cercarono di ottenere dal Dayuan con scarso successo, finch\u00e9 non scatenarono contro di essa la guerra nel 104 a.C..\nI Dayuan furono identificati dai Cinesi come di strane fattezze, con una raffinata civilt\u00e0 urbana, simile a quella dei Battriani e dei Parti: \"Il Figlio del Cielo, sentendo tutto ci\u00f2, cos\u00ec ragionava: Il Fergana (Dayuan) e i possedimenti della Battria e della Partia sono vasti Paesi, pieni di cose rare, con una popolazione che vive in fisse dimore e che si dedica a occupazioni alquanto simili a quelle del popolo cinese, ma con eserciti deboli e che d\u00e0 gran valore alla ricca produzione della Cina\" (\"Libro degli ultimi Han\").\nLe attivit\u00e0 agricole del Dayuan riportate da Zhang Qian includono la coltivazione del grano e della vite per produrre vino. L'area del Fergana fu cos\u00ec il teatro delle principali interazioni tra una cultura urbanizzata che parlava un idioma indoeuropeo e la civilt\u00e0 cinese, cosa che consent\u00ec l'apertura della Via della Seta dal I secolo a.C. in poi.\nGoverno battriano.\nIl Fergana, lungo il tragitto verso il Bacino del Tarim cinese da ovest, rimase ai limiti di un certo numero di imperi in epoca classica. L'Impero Kusana (o Kushan), fu formato dagli stessi Yuezhi che avevano conquistato il Fergana ellenistico. I Kushan si originarono nel I secolo dalla confederazione Yuezhi nei territori dell'antica Battriana su entrambe le sponde del corso medio dell'Oxus (o Amu Darya), in ci\u00f2 che attualmente \u00e8 l'Afghanistan settentrionale, nel Tagikistan meridionale e nell'Uzbekistan. I Kushan conquistarono gran parte di quella che attualmente \u00e8 l'India settentrionale e il Pakistan, spingendosi a est attraverso il Fergana nel bacino del Tarim, contro i Cinesi. Il potere kushan consolid\u00f2 anche il commercio su lunga distanza, collegando l'Asia centrale alla dinastia Han cinese e all'Impero bizantino in Europa. I Kushan governarono l'area come porzione del loro pi\u00f9 vasto impero fino al III secolo, quando l'Impero sasanide persiano zoroastriano invase il territorio Kushan da SO. Il Fergana in seguito rest\u00f2 sotto diversi governi locali e di Transoxiana. Per diversi periodi, nel IV e V secolo, l'Impero sasanide controll\u00f2 direttamente la Transoxiana e il Fergana, grazie alle conquiste di Shapur II e Khosrau I contro i Kushan e l'Impero eftalita. Il dominio sasanide del Fergana fu interrotto dagli Eftaliti e fin\u00ec coi G\u00f6kt\u00fcrk a met\u00e0 del VI secolo. I Gokturk lo ressero fino al primo quarto dell'VIII secolo, salvo una parentesi cinese tra il 659 e il 681.\nInfluenza islamica.\nDurante l'VIII secolo, il Fergana fu al centro di una indomita rivalit\u00e0 tra la dinastia Tang cinese e gli arabo-musulmani in fase di vertiginosa espansione, che produsse infine la Battaglia del Talas nel 751, che marc\u00f2 la netta vittoria dell'Islam e il disimpegno della Cina dall'Asia centrale. Due precedenti battaglia, nel 715 e nel 717, avevano visto il prevalere cinese sulle forze arabe. Una serie di governanti arabi, persiani e infine turchi musulmani, regn\u00f2 allora sul Fergana.\nGoverno samanide, karakhanide e corasmio.\nL'Impero samanide, sorto dall'inizio dello sfaldamento politico-istituzionale del califfato abbaside, si spinse da ovest in ci\u00f2 che sar\u00e0 poi chiamato Grande Khorasan, inclusa la Transoxiana e la Valle del Ferghana. Nell'819, Ahmad ibn Asad \u2014 figlio di Asad ibn Saman \u2014 si vide assicurata la signoria sulla citt\u00e0 di Fergana dal W\u0101l\u012b del Grande Khorasan del Califfo abbaside al-Ma\u02bem\u016bn, Ghass\u0101n ibn \u02bfAbb\u0101d, come ricompensa per il suo aiuto fornito contro il ribelle Rafi' ibn Layth (nipote di Na\u1e63r b. Sayy\u0101r). A seguito della morte di suo fratello N\u016b\u1e25, che aveva retto Samarcanda, A\u1e25mad e l'altro fratello Ya\u1e25y\u0101 ottennero il governo della citt\u00e0 da \u02bfAbd All\u0101h, Governatore del Khorasan. Dall'epoca della morte di A\u1e25mad nell'864 o 865, egli fu il signore di gran parte della Transoxiana, di Bukhara e del Khw\u0101razm. Samarcanda e il Fergana andarono a suo figlio, Nasr I, primo di una serie di governanti samanidi della Valle.\n. Durante l'eclissi del potere samanide nel X secolo, La Valle di Fergana fu conquistata dai Karakhanidi. La parte orientale del Fergana pi\u00f9 tardi cadde sotto il potere del Canato dei Kara-Khitan. Il potere karakhanide dur\u00f2 fino al 1212, quando i Khw\u0101rezmsh\u0101h conquistarono la parte occidentale di essa.\nGoverno mongolo-turco.\nIl Gran Khan mongolo Gengis Khan invase la Transoxiana e il Fergana nel 1219, durante la sua conquista del Khw\u0101razm. Prima della sua morte nel 1227, egli assegn\u00f2 le terre dell'Asia centro-occidentale al suo secondogenito Chagatai Khan, e questa regione divenne nota pertanto come Khanato Chagataide. Ma non dur\u00f2 a lungo il dominio turco della Transoxiana, come d'altronde gran parte dei feudi centrasiatici nati al seguito del passaggio dell'Orda d'Oro mongola. Il Fergana entr\u00f2 a far parte del pi\u00f9 vasto impero turco-mongolo. Questa confederazione nomade mongola, nota come Barlas, era costituita da ci\u00f2 che rimaneva dell'originario esercito mongolo di Gengis Khan. Dopo la conquista mongola dell'Asia centrale, i Barlas s'insediarono in Turkestan (che poi divenne anche noto come \"Moghulistan\" - \"Terra dei Mongoli\") e si mescolarono in misura considerevole con le locali popolazioni turche e con quelle di lingua turca, cosicch\u00e9, al tempo del regno di Tamerlano, i Barlas erano diventati completamente turchizzati per lingua e costumi. Per di pi\u00f9, adottando l'Islam, i Turchi d'Asia centrale e i Mongoli adottarono anche la cultura persiana che aveva dominato l'Asia centrale fin dai primi giorni dell'influenza islamica. La letteratura persiana fu strumentale all'assimilazione dell'\u00e9lite timuride alla cultura cortese perso-islamica.\nErede di una di questa confederazioni, Timur, fondatore della dinastia Timuride, aggiunse la Valle al suo impero da poco edificato alla fine del XIV secolo, governando quell'area da Samarcanda.\nCollocata lungo il tratto settentrionale della Via della Seta, il Fergana svolse un ruolo significativo nella fioritura dell'Islam medievale centrasiatico. I suoi pi\u00f9 famosi figli sono Babur, erede di Tamerlano e noto conquistatore e fondatore della dinastia Mughal in Asia meridionale, al-Farghan\u012b (; al-Andij\u0101n\u012b (; al-Namang\u0101n\u012b (); al-Kh\u014djand\u012b ( che diffusero la cultura islamica scientifica e non in parti che attualmente fanno parte della Russia, della Cina e dell'Asia meridionale.\nLa Valle del Fergana fu retta da una serie di Stati islamici in periodo medievale, originando un microfeudalesimo che ebbe tra i suoi attori protagonisti di maggior rilievo gli Shaybanidi del Khanato di Bukhara nel XVI secolo, sostituiti dalla dinastia janide (o ashtarkhanide) di Bukhara nel 1599.\nNel 1709 l'Emiro shaybanide Shahrukh del Minglar Uzbeki dichiar\u00f2 l'indipendenza della Valle dal Khanato di Bukhara, istituendo uno Stato nella parte orientale della Valle di Fergana. Edific\u00f2 una cittadella destinata a diventare la sua capitale nella piccola citt\u00e0 di Kokand.\nStoria moderna.\nFino al XVIII secolo, sotto i Khan di Kokand, la valle costituiva il nucleo di un khanato indipendente. Successivamente alla conquista della Russia nel XIX secolo il Fergana fu ridotta a semplice provincia dell'Impero che comprendeva anche larghe aree del Pamir.\nFino al quel momento, per\u00f2, la Valle aveva costituito un'unica entit\u00e0 politico-geografica. Questa unit\u00e0 fu persa negli anni venti e trenta del XX secolo quando i sovietici la divisero fra tre differenti repubbliche: quella uzbeka, chirghisa e tagika).\nQuesta separazione si \u00e8 perpetuata fino ad oggi con la valle divisa tra Uzbekistan, Tagikistan e Kirghizistan. A causa di questa divisione la valle \u00e8 contesa tra i 3 stati e ognuno di questi rivendica l'intera valle sotto il suo controllo. Nel 2010 alla frontiera tra Uzbekistan e Kirghizistan ci sono stati violenti scontri sulla rivendicazione del territorio, ai primi di gennaio una folla di circa 1000 uzbeki ha tentato di abbattere alcuni pali della luce ritenendo che siano stati costruiti dai kirghizi in territorio uzbeko. Dopo alcuni scontri in cui un ufficiale dell'esercito kirghizo rimane ferito gli assalitori abbattono decine di pali nella zona e irrompono in un vicino villaggio kirghizo prendendo con loro circa 40 ostaggi. Da parte kirghiza la reazione \u00e8 immediata e alcuni abitanti dell\u2019enclave uzbeka (ma etnicamente tagika) di Sokh vengono fatti a loro volta ostaggi; la vicenda si conclude il giorno successivo con uno scambio di prigionieri."}
{"id": "741679", "revid": "3689", "url": "https://it.wikipedia.org/wiki?curid=741679", "title": "Pianura di Fergana", "text": ""}
{"id": "741680", "revid": "46291", "url": "https://it.wikipedia.org/wiki?curid=741680", "title": "Elaeocarpaceae", "text": "Le Eleocarpacee (\"Elaeocarpaceae\" ) sono una famiglia di piante dell'ordine Malvales (assegnata all'ordine Oxalidales dalla classificazione APG).\nTassonomia.\nComprende i seguenti generi:"}
{"id": "741684", "revid": "767487", "url": "https://it.wikipedia.org/wiki?curid=741684", "title": "L'onore dei Prizzi", "text": "L'onore dei Prizzi (\"Prizzi's Honor\") \u00e8 un film del 1985 diretto da John Huston. Il film, con protagonisti Jack Nicholson e Kathleen Turner, fu adattato da Richard Condon e Janet Roach dall'omonimo romanzo di Condon pubblicato nel 1982. La colonna sonora di Alex North adatta brani di Giacomo Puccini e Gioachino Rossini. Distribuito negli Stati Uniti il 13 giugno 1985 dalla 20th Century Fox, il film fu un successo di critica e di pubblico e fu candidato a otto premi Oscar, vincendo quello alla miglior attrice non protagonista assegnato ad Angelica Huston.\nTrama.\nCharley Partanna, caporegime e uomo fidato dell'anziano boss mafioso di Brooklyn Don Corrado Prizzi, al matrimonio di Teresa Prizzi nipote di Don Corrado, s'imbatte in Irene Walker, in apparenza un'ingenua e innocente consulente finanziaria ma in realt\u00e0 una killer, rimasta coinvolta con suo marito Marxy Heller, in una gigantesca truffa ai danni della famiglia Prizzi al casin\u00f2 di Las Vegas, dove rimase ucciso Louis Palo, uomo di fiducia di Dominic Prizzi.\nCharley s'innamora perdutamente di Irene, contraccambiato, ma per un ordine di Dominic, suo superiore e figlio di Don Corrado, ne uccide il marito Marxy, reo d'aver architettato la truffa di Las Vegas. Malgrado ci\u00f2, Charley e Irene si sposano, ma gravi problemi interferiscono nella loro relazione: l'ipocrisia e la gelosia di Maerose, altra nipote di Don Corrado, ex fidanzata di Charley e ancora innamorata di lui e il cattivo rapporto di Charley con il padre di Maerose, Dominic, anziano, iracondo, ma sofferente figlio di Don Corrado, nonch\u00e9 suo vice, che si convince che Charley sia il vero artefice della truffa.\nLa situazione si complica irreversibilmente quando, in seguito a una truffa attuata dal direttore di banca Finley, falso nome dell'astuto azionista napoletano Rosario Filargi, questi viene abilmente fatto rapire da Charley per ordine di Don Corrado, per ricevere i soldi dell'assicurazione anti-rapimento, consapevole che il pagamento sar\u00e0 effettuato dalla stessa assicurazione perch\u00e9, come spiegato a Charley dalla stessa Irene, i soldi dell'assicurazione sono detraibili dalle tasse. Durante il blitz in casa del banchiere tuttavia Irene uccider\u00e0 una donna, dopo essere stata vista da questa uccidere la guardia del corpo di Finley, che viene tramortito e portato via da Charley e dai suoi uomini. La donna uccisa da Irene si rivela per\u00f2 la moglie di un capitano di polizia.\nGli agenti della polizia e dell'FBI bloccano quindi tutte le attivit\u00e0 della mafia, pretendendo la consegna del colpevole, e questo causa un crescente malcontento che porta, dopo varie vicende, all'assassinio di Dominic da parte della famiglia rivale Bocca, nello sconcerto di Don Corrado e dell'altro figlio Edoardo. Charley dunque viene costretto dall'anziano boss, a eliminare Irene, in modo da accontentare la polizia e le famiglie rivali ed evitare una pericolosa guerra con queste. Charley senza via di scampo raggiunge la moglie che, intuendo l'agguato per l'improbabile richiesta di risarcimento accettata dal boss, tenta di precederlo sparandogli un colpo di pistola. Schivato il proiettile l'uomo reagisce lanciandole un coltello che la trafigge al collo, quindi ne lascia il cadavere dentro la sua automobile. Scosso per l'accaduto, ma riaccettato nella famiglia dopo questa prova di lealt\u00e0, Charley prende le redini della famiglia Prizzi e torna dalla vecchia fiamma Maerose.\nProduzione.\nMentre John Huston dirigeva il suo film precedente, \"Sotto il vulcano\", invi\u00f2 una copia del romanzo di Condon a John Foreman, con il quale aveva gi\u00e0 girato tre film. Secondo un articolo del \"Daily Variety\" del 19 settembre 1984, Huston non era interessato alla propriet\u00e0 per se stesso, ma credeva che Foreman avrebbe voluto lavorarci. Foreman scrittur\u00f2 Anjelica Huston e Jack Nicholson (all'epoca fidanzati), e fece scrivere a Condon una prima sceneggiatura. Un'amica di John Huston, Janet Roach, fu coinvolta come collaboratrice nelle successive bozze della sceneggiatura. Foreman torn\u00f2 da Huston, che \"fu inserito nel progetto perch\u00e9 conosceva tutti i soggetti coinvolti\". Per il film fu stanziato un budget di 16 milioni di dollari.\nIn un'intervista del 2010 con Tony Tracy, Anjelica Huston dichiar\u00f2 che suo padre aveva scelto la sua ex segretaria, Ann Selepegno, per interpretare Amalia Prizzi, sebbene un'attrice esperta, Julie Bovasso, fosse interessata al ruolo. Bovasso non apparve nel film, ma fu elencata nella troupe come \"istruttrice di dialetto / consulente tecnica\" e in seguito fu descritta da Huston come \"la voce del film\". Secondo un articolo di \"The New Yorker\" del 15 ottobre 1984, al primo incontro di produzione, Huston disse al suo cast e alla sua troupe riuniti che stava \"cercando un suono\" e che Bovasso glielo avrebbe dato. Nell'intervista di Tracy, Anjelica Huston rifer\u00ec che l'intero cast parl\u00f2 con l'accento italoamericano di Brooklyn di Bovasso e che molti di loro, incluso Nicholson, rimasero nel personaggio per tutta la produzione. Nel primo incontro di produzione Huston sottoline\u00f2 che tutti i personaggi del film sarebbero stati introdotti nella prima scena, una sequenza di nozze. Huston chiese che William Hickey fosse vestito con un abito troppo grande per enfatizzare l'aspetto rinsecchito del Don. Secondo lo stesso articolo, alcune parti del film furono girate a Brooklyn e presso Le Bel Age Hotel vicino al Sunset Boulevard a Los Angeles.\nIn un articolo di \"Film Comment\" del maggio-giugno 1985, Nicholson afferm\u00f2 di aver creato un \"piccolo dispositivo\" che lo aiutava a \"parlare in modo divertente\". Secondo l'osservazione di Nicholson, gli italiani tengono fermo il loro labbro superiore quando parlano. Disse che \"una piccolezza del genere pu\u00f2 darti la spina dorsale di un personaggio\". Sebbene Nicholson non abbia divulgato al giornalista di \"Film Comment\" la sua tecnica per ottenere questo effetto, Anjelica Huston rifer\u00ec nell'intervista di Tracy che Nicholson si mise della carta velina sotto il labbro.\nUn articolo del \"Press-Telegram\" del 7 luglio 1987 riport\u00f2 che Rocco Musacchia, sospettato di appartenere a una famiglia di criminalit\u00e0 organizzata a New York secondo le dichiarazioni dell'FBI, fu assunto come consulente tecnico per il film. Quando gli fu chiesto di Musacchia, Foreman dichiar\u00f2 che egli \"lavora sulla maggior parte dei film girati a New York come una sorta di contatto locale. Sa come muoversi a Brooklyn\".\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dal Gruppo Trenta e diretto da Renato Izzo su dialoghi di Elettra Caporello; i personaggi italoamericani vennero caratterizzati con un accento siciliano.\nEdizioni home video.\nIl film fu distribuito in VHS e Laserdisc in America del Nord nel 1986 dalla Vestron Video, mentre in Italia fu pubblicato in VHS nel settembre 1988 dalla De Laurentiis Ricordi Video e nell'ottobre 1991 dalla Panarecord.\nL'8 novembre 2001 il film fu distribuito in DVD-Video in Italia dalla CVC su licenza Dall'Angelo Pictures; il film era presentato in \"letterbox\" ed erano inclusi come extra una videobiografia di Anjelica Huston e un contributo testuale intitolato \"I segreti di Kathleen Turner e Jack Nicholson\". Lo stesso DVD fu ristampato il 9 marzo 2005 dalla DNC. Il 16 settembre 2003 la MGM Home Entertainment distribu\u00ec il film in DVD in America del Nord; nel DVD era possibile vedere il film in formato \"pan and scan\" o in 16:9 \"letterbox\".\nKino Lorber ha distribuito il film in DVD e Blu-ray Disc in America del Nord il 29 agosto 2017. L'edizione BD ha ricevuto aspre critiche, soprattutto a causa del trasferimento che presenta una pesante grana, rumore video, aloni e colori smorzati, risultando in un'immagine poco definita; inoltre, l'unico contenuto speciale incluso in entrambe le edizioni \u00e8 un commento audio degli storici Howard S. Berger e Nathaniel Thompson.\nAccoglienza.\nIncassi.\nIl film esord\u00ec al quarto posto al box office domestico nel suo primo fine settimana di programmazione, sotto \"Rambo 2 - La vendetta\", \"I Goonies\" e \"Fletch - Un colpo da prima pagina\", incassando $ 4.234.537; al termine della programmazione il film registr\u00f2 un incasso totale domestico di $ 26.657.534, risultando quindi un successo finanziario.\nCritica.\n\"L'onore dei Prizzi\" fu giudicato in modo positivo dalla maggior parte della critica. L'86% delle recensioni raccolte dal sito Rotten Tomatoes \u00e8 positivo, con un voto medio di 7,12 sulla base di 35 recensioni. Sul sito Metacritic il film ha un voto medio di 84 su 100, sulla base di 16 recensioni.\nSheila Benson, scrivendo per il \"Los Angeles Times\", descrisse il film come \"\"Il mistero del falco\" ambientato a Brooklyn e realizzato come un'opera italiana\" e \"una storia d'amore clamorosamente comica con basi che fanno riflettere\", affermando che \"\u00e8 una commedia ricca e densa in cui Huston (...) mostra un occhio giocoso ma attento verso l'amore, la lealt\u00e0 familiare e l'unione di un matrimonio felice \u2013 in stile siciliano\". Gene Siskel scrisse sul \"Chicago Tribune\": \"State attenti a come viene raccontata questa storia, a come ha un sottotesto serio per le sue apparentemente assurde vicende. Non ha una risata convenzionale ogni minuto, ma contiene un delizioso momento cinematografico in ogni minuto\". Inoltre lod\u00f2 la regia di Huston e i protagonisti, pur criticando l'accento di Nicholson. Vincent Canby, su \"The New York Times\", scrisse che il film \"fa a \"Il padrino\" ci\u00f2 che \"Joseph Andrews\" di Henry Fielding ha fatto a \"Pamela, o la virt\u00f9 premiata\" di Samuel Richardson. Individua il centro delirantemente comico all'interno di ogni sentimentalismo. Il melodramma \u00e8 un giro senza fiato sulle montagne russe attraverso una piccola parte del sogno americano che ha tutti gli aspetti di una casa degli specchi, ma una in cui gli scheletri che saltano fuori sono ancora abbastanza freschi\". Su \"The New Yorker\" Pauline Kael scrisse che il film \"ha un tono comico maturo e audace. Si crogiola voluttuosamente nei metodi omicidi dei membri di una famiglia della mafia di Brooklyn e si rallegra delle loro truffe. \u00c8 come \"Il padrino\" recitato da \"I mostri\". Jack Nicholson nei panni dell'uomo medio Charley, esecutore del clan, \u00e8 il punto di riferimento del film: questa \u00e8 una commedia barocca di persone che si comportano in modo ordinario in circostanze grottesche, e ha il succo della follia familiare di tutti i giorni\". Roger Ebert scrisse per il \"Chicago Sun-Times\" che il film \"marcia come un orologio strano e cupo fino alla sua implacabile conclusione, e per met\u00e0 del tempo si ride. Questa \u00e8 la commedia pi\u00f9 bizzarra in molti mesi, un film cos\u00ec oscuro, cos\u00ec cinico e cos\u00ec divertente che forse solo Jack Nicholson e Kathleen Turner avrebbero potuto avere una faccia seria durante le scene d'amore. (...) John Huston ha diretto questo film subito dopo \"Sotto il vulcano\" dello scorso anno, e quale altro regista avrebbe potuto mettere quei due di seguito? \u00c8 uno dei suoi film migliori, forse perch\u00e9 l'ha fatto con gli amici. (...) Insieme hanno preso una strana trama, popolata di personaggi accuratamente rovinati e trasformato \"L'onore dei Prizzi\" in un tesoro\".\nUna recensione pi\u00f9 tiepida venne invece da Bill Cosford del \"Miami Herald\", che scrisse: \"Qualcuno coinvolto ne \"L'onore dei Prizzi\" (...) senza dubbio pensa che sia una bella satira, una commedia cos\u00ec nera che ci far\u00e0 contorcere tutti. Non c'\u00e8 altra spiegazione per i lunghi periodi di tempo che il film trascorre a \"girare al minimo\" tutto quel potenziale potere, non andando da nessuna parte\". Dave Kehr scrisse per il \"Chicago Reader\" che \"Huston deve aver concepito questo adattamento di Richard Condon come una commedia nera e campale nella tradizione de \"Il tesoro dell'Africa\" e \"La saggezza nel sangue\", ma la performance inaspettatamente eccentrica di Jack Nicholson lo spinge verso l'arrogante arbitrariet\u00e0 del suo \"Verso il sud\". (...) Huston si oppone al materiale, sottostimando la situazione grottesca fino a quando non si trasforma in una parodia dei problemi della coppia lavoratrice media, ma il ritmo \u00e8 cos\u00ec lugubre che le risate non si materializzano mai. Come al solito, Turner lavora sodo e riesce a dare una certa convinzione a una parte scritta in modo scadente, ma non riesce a connettersi con Nicholson, il cui cupo gigionismo lo lascia isolato su qualche altro pianeta\"."}
{"id": "741688", "revid": "247222", "url": "https://it.wikipedia.org/wiki?curid=741688", "title": "Sant'Alessandro martire", "text": ""}
{"id": "741689", "revid": "729019", "url": "https://it.wikipedia.org/wiki?curid=741689", "title": "Eryngium maritimum", "text": "La calcatr\u00e8ppola marina o eringio marino (Eryngium maritimum ) \u00e8 una pianta della famiglia delle Apiaceae (o Umbelliferae) diffusa sulle coste sabbiose del Mediterraneo e dell'Atlantico orientale.\nDescrizione.\n\u00c8 una pianta erbacea perenne, coriacea e spinosa, dotata di un robusto rizoma, con fusti alti tra i 20 e i 60\u00a0cm, ramificati in alto, di colore grigio-verde.\nLe foglie sono coriacee, plurilobate, con margine spinoso, di colore grigio-verde con tonalit\u00e0 azzurrine.\nL'infiorescenza \u00e8 una ombrella compatta, disposta all'apice del fusto e all'ascella delle foglie, formata da fiori ermafroditi di 2\u20134\u00a0cm, di colore blu ametista, protetti da brattee spinose. Fiorisce da giugno a settembre.Il frutto \u00e8 un achenio ovoidale provvisto di uncini superficiali che ne facilitano la disseminazione.\nBiologia.\n\u00c8 una specie pioniera delle dune, che grazie al suo esteso apparato radicale riesce a bloccare il movimento della sabbia, stabilizzandola, facilitando cos\u00ec lo sviluppo della vegetazione colonizzatrice.\nDistribuzione e habitat.\nLa specie \u00e8 presente soprattutto sulle coste del Mediterraneo ma anche in quelle dell'Atlantico orientale, dal Portogallo sino alla Scandinavia e al mar Baltico.\nVegeta sulle dune litorali, spesso in associazione con \"Ammophila arenaria\" e \"Pleurotus eryngii\".\nCitazioni nella cultura.\nIn epoca elisabettiana, le radici candite di questa pianta venivano vendute come dolci chiamati \"eringoes\". Si riteneva avessero propriet\u00e0 afrodisiache, e proprio in questo senso vengono citati da Falstaff ne \"Le allegre comari di Windsor\" di Shakespeare:\nNel 1987 la calcatreppola marina \u00e8 stata nominata \"Fiore dell'anno\" in Germania."}
{"id": "741694", "revid": "767487", "url": "https://it.wikipedia.org/wiki?curid=741694", "title": "Dentro la notizia - Broadcast News", "text": "Dentro la notizia - Broadcast News (\"Broadcast News\") \u00e8 un film del 1987 diretto da James L. Brooks, con William Hurt, Albert Brooks e Holly Hunter.\nTrama.\nNella citt\u00e0 di Washington, in una rete televisiva lavorano con passione tre giovani giornalisti, ciascuno aventi capacit\u00e0 e caratteristiche proprie: Jane Craig, non bella ma simpatica, volitiva, brillante news-producer, con doti di manager non comuni, Aaron Altman, molto preparato professionalmente, geniale, tanto preciso quanto impacciato nell'apparire davanti al pubblico, e Tom Grunick, affascinante, disinvolto con i colleghi e davanti ai telespettatori, ambizioso, opportunista, ma con una preparazione culturale non eccellente.\nFra i tre si intrecciano vari rapporti, Jane \u00e8 molto amica di Aaron col quale lavora all'unisono da molto tempo e fra i due, entrambi insoddisfatti, ci sono una solidariet\u00e0 e un affetto profondo; Tom si inserisce tra loro, attratto dalla straordinaria personalit\u00e0 e dall'apparente sicurezza di Jane che riconosce superiore, ed inizia a farle la corte. Lei lo respinge pur sentendo per lui uno strano trasporto. Intanto Jane sta riscuotendo sempre pi\u00f9 consensi sul lavoro e Tom col suo aiuto ha successo come anchorman. Anche il potente, affermato, quasi inaccessibile presentatore-boss Bill lo apprezza e si congratula con lui.\nAaron invece \u00e8 in crisi: appare in una trasmissione televisiva e si lascia letteralmente sommergere dall'ansia e dal nervosismo e non riesce a dimostrare le sue notevoli capacit\u00e0. Jane lo incoraggia, ma al contempo si allontana da lui perch\u00e9 sente ormai di amare Tom il quale \u00e8 sempre pi\u00f9 invaghito di lei. Il lavoro accomuna i tre, ma i sentimenti li separano in modo definitivo. L'azienda televisiva attraversa un periodo di crisi ed \u00e8 costretta a licenziare varie persone: presentendo la fine prossima, Aaron si licenzia da solo e se ne va in un'altra rete televisiva pi\u00f9 modesta ma pi\u00f9 sicura per lui. Jane viene promossa sul lavoro e Tom viene trasferito a Londra per un incarico pi\u00f9 prestigioso. Sette anni dopo, i tre amici si ritrovano: Jane ha forse un amore in vista, ma non ne \u00e8 molto sicura, Aaron, sposato con un figlio e Tom ha appena ritirato l'ennesimo riconoscimento professionale.\nRiconoscimenti.\nNel 2000 l'American Film Institute l'ha inserito al 64\u00ba posto della classifica delle cento migliori commedie americane di tutti i tempi. Nel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "741695", "revid": "339392", "url": "https://it.wikipedia.org/wiki?curid=741695", "title": "Broadcast News", "text": ""}
{"id": "741697", "revid": "77639", "url": "https://it.wikipedia.org/wiki?curid=741697", "title": "Stadio Menti", "text": ""}
{"id": "741699", "revid": "118413695", "url": "https://it.wikipedia.org/wiki?curid=741699", "title": "Maremma Pisana", "text": "La Maremma Pisana, pi\u00f9 raramente Maremma Volterrana, \u00e8 il termine con cui si indica, a volte come sinonimo di Maremma livornese, il tratto di Maremma che apparteneva alla provincia di Pisa al momento dell'Unit\u00e0 d'Italia, che all'epoca comprendeva anche tutti i comuni costieri della provincia di Livorno, da Rosignano Marittimo fino a Piombino.\nOggi \u00e8 in uso anche limitare il termine Maremma Pisana ai soli territori che ricadono nella provincia di Pisa, ovvero un gruppo di comuni che occupano la parte occidentale della Val di Cecina: Castellina Marittima, Riparbella, Casale Marittimo, Guardistallo, Montescudaio e Monteverdi Marittimo; ai quali possono essere inclusi, all'estremo lembo settentrionale dell'area, anche piccole porzioni dei territori comunali di Orciano Pisano e di Santa Luce. Tuttavia \u00e8 considerato corretto da un punto di vista storico-geografico chiamare indistintamente tutta la Maremma settentrionale o Alta Maremma, sia i territori oggi in provincia di Pisa che quelli in provincia di Livorno, con l'appellativo di Maremma Pisana, nome con il quale questi territori sono stati conosciuti per secoli. \nLa zona costituisce la parte pi\u00f9 settentrionale dell'intera Maremma, detta anche per questo motivo Alta Maremma o Maremma Settentrionale.\nIn passato alcuni storici estendevano i territori della Maremma a nord di Pisa fino a comprendere l'intera Versilia fino alla foce del fiume Magra.\nStoria.\nStoricamente come Maremma Pisana si intendeva tutta l'area della Maremma ricadente oggi nelle province di Pisa e Livorno, territorio che per secoli fu sotto il dominio della citt\u00e0 di Pisa, e che coincide con quella che viene abitualmente indicata come Maremma settentrionale o Alta Maremma. L'ultimo tratto della Maremma Pisana era nota secondo il Repetti anche come Maremma Volterrana, il quale faceva cominciare a nord i territori della Maremma Pisana gi\u00e0 da Montignoso, in provincia di Massa Carrara.\nTutti i territori della Maremma Settentrionale, sin dall'XI secolo divennero parte del contado pisano che si estendeva da Rosignano Marittimo all'altezza dei Monti Livornesi fino a Scarlino in provincia di Grosseto. Anche Piombino, secondo porto della Repubblica di Pisa, rimase sotto l'influenza pisana fino all'affermarsi della signoria degli Appiani, potente famiglia della nobilt\u00e0 pisana che scelse la strada dell'autonomia che dur\u00f2 con alterne fortune fino al congresso di Vienna. Nel 1860, Piombino e i comuni della Val di Cornia tornarono sotto la giurisdizione della neonata provincia di Pisa.\nSu parte di questi territori dominarono a lungo i Della Gherardesca, che esercitarono pi\u00f9 volte il vicariato per conto della Repubblica di Pisa. I Della Gherardesca, antica famiglia patrizia pisana i cui membri avevano ricoperto i pi\u00f9 importanti incarichi nella citt\u00e0 di Pisa, potevano vantare numerosi castelli, monasteri, e fortificazioni in territorio maremmano (alcuni dei quali ancora oggi perfettamente conservati). Attorno a molti di questi castelli e monasteri sorsero alcuni dei pi\u00f9 importanti nuclei abitativi della zona: Riparbella, Guardistallo, Montescudaio, Castagneto Marittimo (oggi conosciuto come Castagneto Carducci), Bolgheri.\nSui territori intorno al castello di Terriccio (Castellina Marittima) dominarono a lungo i Gaetani o Caetani dall'inizio del XI fino alla fine del XVIII secolo, che esercitarono pi\u00f9 volte il vicariato per conto della Repubblica di Pisa.\nCon l'abbandono delle campagne con la fine dell'impero romano si ebbe un progressivo impaludamento delle terre che nei secoli interess\u00f2 tutte le zone costiere da Castiglioncello fino a Civitavecchia (Maremme pisana, senese, grossetana e romana). L'ambiente palustre svilupp\u00f2 la malaria e un ulteriore spopolamento della costa che divenne selvaggia, coperta da fitte boscaglie ed abitata da animali selvatici. La zona era caratterizzata da una ricca serie di stagni e paduli costieri che si erano andati formando dietro la linea di dune costiere. Nei primi decenni del XVIII secolo, la zona gi\u00e0 gravemente provata fu spogliata delle poche coltivazioni rimaste da periodiche invasioni di cavallette. Nel giugno 1711 comparve dal mare una nube immensa di locuste che oscur\u00f2 il sole e ricopr\u00ec tutto il territorio maremmano da Piombino fino a Massa Marittima, Gavorrano, Sassetta, Campiglia, Castagneto Carducci, Cecina distruggendo ogni forma vegetale che incontr\u00f2.\nNel 1716 con le nuove invasioni, tra aprile e giugno, furono catturate e bruciate oltre 150 metri cubi di locuste.\nI primi tentativi di bonifica del territorio furono intrapresi con il marchese Carlo Ginori che ricevette dalla Camera granducale il feudo e la tenuta del \"Fitto di Cecina\" e il marchesato di Riparbella e Bibbona (1738). La direzione dei lavori, condotta dall'architetto pistoiese Romualdo Cilli, port\u00f2 ad alcuni tentativi di prosciugamento dei paduli della Cinquantina, Saline e dello Staio sotto Bibbona. Ma nel 1755 con la revoca del feudo e la sua soppressione i lavori furono interrotti. Rimasero cos\u00ec gli stagnoli di Vada ed il suo vasto padule, gli stagni di Cecina, il laghetto del Fitto, il padule delle saline, il padule di Morcaiola presso Bibbona, il padule di Bolgheri, gli stagni di Castagneto. I lavori saranno ripresi solo negli anni '20 del XIX secolo e terminati nel 1833 quando il granduca Leopoldo II cominci\u00f2 a concedere le allivellazioni delle nuove terre prosciugate.\nIl passaggio dei comuni costieri dalla provincia di Pisa a quella di Livorno.\nNegli anni venti del Novecento, il fascista livornese Costanzo Ciano, figura di spicco del regime mussoliniano, fece pressioni a Roma per staccare numerosi comuni della costa in favore della provincia di Livorno, che all'epoca era costituita solamente dalla stessa citt\u00e0 di Livorno e dalle isole dell'Arcipelago Toscano, fatta eccezione per l'Isola di Capraia (all'epoca in provincia di Genova, ultimo lembo dell'antico dominio genovese) e quelle in provincia di Grosseto.\nSotto la spinta di Ciano, l'esigenza di conferire alla citt\u00e0 labronica una provincia adeguata alla sua importanza (infatti, gi\u00e0 alla fine del XIX secolo Livorno era l'undicesima citt\u00e0 d'Italia per popolazione) divenne pertanto prioritaria: quindi, nel 1925 diversi comuni della provincia di Pisa (Rosignano Marittimo, Cecina, Bibbona, Castagneto Carducci, San Vincenzo, Campiglia Marittima, Sassetta, Suvereto, Piombino) geograficamente e storicamente parte integrante della Maremma Pisana, passarono sotto il controllo dell'amministrazione provinciale di Livorno. Oggi \u00e8 in uso anche far coincidere con i confini provinciali la linea di demarcazione fra territori della \"Maremma Pisana\" e della \"Maremma Livornese\".\nTerritorio storico e geografico.\nIn base a quanto scritto nel precedente paragrafo, il territorio storico della Maremma Pisana includeva tutta la fascia costiera e l'immediato retroterra pianeggiante e collinare da Rosignano Marittimo fino al confine con la provincia di Grosseto (Maremma grossetana), estendendosi tra il Mar Ligure e il Mar Tirreno ad ovest e le prime propaggini collinari a est, costituite (da nord a sud) inizialmente dalla parte meridionale delle Colline pisane, poi dalle colline della Val di Cecina ed infine dalle propaggini occidentali delle Colline Metallifere.\nA seguito dell'introduzione del termine \"Maremma livornese\" per identificare geograficamente l'area passata dal punto di vista amministrativo in provincia di Livorno, il territorio geografico-amministrativo identificabile con la \"Maremma Pisana\" si limita ad alcune zone del pi\u00f9 lontano retroterra pianeggiante e dell'immediata area pedecollinare in prossimit\u00e0 della Val di Cecina e della Val di Cornia, che sono rimaste tuttora in provincia di Pisa. Mentre da un punto di vista storico-geografico \u00e8 corretto continuare a chiamare tutta la Maremma settentrionale, senza distinzione tra i territori oggi in provincia di Pisa e quelli in provincia di Livorno, con l'appellativo di \"Maremma Pisana\", il nome con il quale questi territori sono stati conosciuti per secoli. Il suo territorio, dopo la colonizzazione pisana con la costruzione di numerosi borghi fortificati che da Livorno, attraverso Montenero (Livorno), Rosignano Marittimo, Vada (Rosignano Marittimo), Riparbella, Guardistallo, Bibbona, fino a Campiglia Marittima, Suvereto, fino a Populonia, Scarlino fino a Castiglione della Pescaia ed altri centri minori, sub\u00ec un progressivo abbandono in conseguenza della decadenza della Repubblica di Pisa e della sua successiva conquista fiorentina. Devastata da carestie, Malaria, scorrerie militari ed invasioni periodiche di Locusta migratoria, questa fascia costiera divenne quasi inabitabile, popolandosi solo di selvaggina e zone acquitrinose. Ben presto come le zone pi\u00f9 meridionali rimase terra di pascolo e di migrazioni invernali per le greggi.\nAnche questo tratto costiero fu caratterizzato, almeno fino alla prima met\u00e0 del XIX secolo, dalla presenza di numerose zone palustri che progressivamente furono bonificate e prosciugate dal governo lorenese.\nTra le pi\u00f9 importanti si ricordano:\nClima.\nIl clima della zona risulta particolarmente mite e soleggiato, grazie anche alla costante ventilazione. Le precipitazioni sono concentrate soprattutto nei mesi autunnali e primaverili e sono comprese mediamente tra i 700 e gli 800\u00a0mm annui, con valori superiori in prossimit\u00e0 dei rilievi delle Colline Metallifere esposti ai venti umidi atlantici.\nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico.\nColtivazioni.\nLa zona \u00e8 particolarmente vocata alla produzione di eccellenti vini, soprattutto nell'area di Bolgheri nel comune di Castagneto Carducci, localit\u00e0 citata da Giosu\u00e8 Carducci nella celebre poesia \"Davanti a San Guido\" e nota per il suggestivo Viale dei Cipressi. Proprio davanti all'Oratorio di San Guido si trova la rinomata tenuta dove viene prodotto il Bolgheri Sassicaia, uno dei migliori vini del panorama italiano e mondiale. Tale area, storicamente appartenente alla Maremma Pisana, viene annoverata nella Maremma Livornese, la cui denominazione di tipo geografico risulta essere del tutto recente.\nAltri vini di pregio prodotti nella Maremma Pisana - non solo storica ma anche geografica - sono quelli a denominazione di origine controllata Montescudaio (il cui territorio di produzione interessa l'omonimo comune e quelli limitrofi, oltre ad alcuni vini della Val di Cornia prodotti nell'omonimo Val di Cornia all'estremit\u00e0 meridionale delle province di Pisa e Livorno."}
{"id": "741702", "revid": "124395761", "url": "https://it.wikipedia.org/wiki?curid=741702", "title": "Festuca (botanica)", "text": "Festuca \u00e8 un genere di piante appartenente alla famiglia delle Poaceae.\nViene citata da Dante nel XXXII canto dell'inferno nella Divina Commedia, verso 12: \"e traspar\u00eden come festuca in vetro\".\nSistematica.\nComprende oltre 600 specie tra cui:\nUsi.\nMolte specie di \"Festuca\" sono utilizzate come foraggio. Le diverse specie selvatiche di festuca possono essere ben visibili in un comune prato.\nPer alcuni la \"Festuca\" risulta essere anche un indicatore biologico, cio\u00e8 un organismo in grado di fornirci informazioni sulla qualit\u00e0 dell'ambiente. . La pianta, come tutte le graminacee, \u00e8 caratterizzata dalla spiga e dai relativi chicchi, nonch\u00e9 dalla formazione di paglia.\nCuriosit\u00e0.\nNel diritto germanico e in quello romano fuscelli di festuca erano usati come pegno a suggello di contratti."}
{"id": "741703", "revid": "93556", "url": "https://it.wikipedia.org/wiki?curid=741703", "title": "Pierina Legnani", "text": "Talmente popolare e tecnicamente dotata da diventare la prima ad ottenere il titolo di prima ballerina assoluta per il Balletto Imperiale di San Pietroburgo, si diceva fosse la prima ballerina ad eseguire 32 fouett\u00e9s en tournant , un virtuosismo della danza classica, ma attorno al 2013 al Museo della Scala \u00e8 stato riscoperto, o semplicemente analizzato, un quaderno appartenuto a Pierina in cui vi \u00e8 un ritaglio di giornale di un articolo che parla della sua abilit\u00e0 di eseguire 32 fouett\u00e8s, lei scrisse sotto di esso di saperne gestire a malapena 4. Cre\u00f2 i ruoli di Odette e Odile ne \"Il lago dei cigni\" di Marius Petipa e Lev Ivanov (1895).\nBiografia.\nPierina Legnani studia alla Scuola di Ballo della Scala di Milano e qui sviluppa la maestria tecnica che la render\u00e0 famosa. Studia, nella continuit\u00e0 dell'insegnamento iniziato da Carlo Blasis, con Caterina Beretta, ballerina famosa per i suoi virtuosismi che contribuir\u00e0 in modo determinante alla formazione di ballerini italiani famosi anche all'estero.\nDebutta nella ruolo di Nunziatella in \"Amadriade\" di Danesi (musica di Venanzi, Teatro alla Scala, 1888).\nNel 1892, dopo aver danzato in molte parti d'Europa, viene nominata \"Prima ballerina\" della Scala.\nNel 1893 ottiene un notevole successo a Londra, all'Alhambra Theatre ballando in molti balletti di Georges Jacobi.\nIl suo virtuosismo e la sua tecnica fanno sensazione e viene chiamata dal Balletto del Teatro Imperiale di San Pietroburgo, citt\u00e0 in cui le ballerine italiane del periodo regnano sovrane. Appena arrivata, nel 1893, le viene assegnato il titolo di \"Prima Ballerina Assoluta\", titolo che dimostrer\u00e0 in seguito di meritare ampiamente e che terr\u00e0 fino al 1901. Inizia la collaborazione con Petipa e riesce finalmente a mettere in evidenza completamente le sue qualit\u00e0 artistiche.\nNon \u00e8 particolarmente bella e le sue gambe sono piuttosto tozze e corte, per\u00f2 quando \u00e8 sul palco emana un fascino particolare.\nFascino che fa presa sul musicista padovano Riccardo Drigo che comporr\u00e0 per lei i brani aggiuntivi de \"Il lago dei cigni\" (\"passo a due\" del cigno nero con variazioni) e de \"Il Corsaro\" (1899). A differenza delle sue colleghe del tempo, Pierina non viene coinvolta in alcun pettegolezzo o storia intrigante e si preoccupa solo di migliorare la tecnica con continui esercizi, studiando con maestri come Sergej Legat e Christian Johansson. \u00c8 molto amata dal pubblico pietroburghese e grazie a lei nelle scuole di danza della citt\u00e0 si chiede di studiare il metodo italiano, il che significa aggiungere brillantezza e virtuosismo all'allora raffinata ma un po' ingessata tecnica russa.\nNel 1895 Pierina danza nella nuova versione di Petipa/Ivanov de \"Il lago dei cigni\", allestita per commemorare il compositore \u010cajkovskij morto nel 1893.\nD\u00e0 l'addio alle scene russe il 28 gennaio 1901 a San Pietroburgo con il balletto \"La Camargo\" di Petipa, ripreso da Ivanov, musica di L\u00e9on Minkus. Ritorna in Italia e si stabilisce a Pognana Lario, sul lago di Como. Con Enrico Cecchetti, Caterina Beretta e Virginia Zucchi sar\u00e0 nella giuria della commissione esaminatrice della Scuola di Ballo del Teatro alla Scala.\nMolti dizionari danno come data di morte il 1923, cosa impossibile perch\u00e9 in quel periodo la Legnani figura ancora nella commissione d'esame della Scala. Luigi Rossi, noto storico del balletto, giornalista e critico musicale, fece delle ricerche approfondite e riusc\u00ec a scoprire che la tomba della Legnani era a Pognana Lario, recante la data di morte del 15 novembre 1930.\nLa Legnani \u00e8 una delle ultime rappresentanti della \"scuola italiana\", pi\u00f9 precisamente la \"scuola milanese\", dalla quale sono uscite ballerine che hanno fatto la storia della danza come Fanny Cerrito, Carlotta Grisi, Amalia Ferraris, Claudina Cucchi e Virginia Zucchi."}
{"id": "741706", "revid": "125644379", "url": "https://it.wikipedia.org/wiki?curid=741706", "title": "Attrazione fatale", "text": "Attrazione fatale (\"Fatal Attraction\") \u00e8 un film del 1987 diretto da Adrian Lyne.\nLa pellicola, oggi considerata un vero e proprio \"cult\" del cinema thriller degli anni '80, ottenne un enorme successo sia di critica sia di pubblico, arrivando a incassare ben 320 milioni di dollari e diventando il film campione d'incassi annuale. Glenn Close diede vita a uno dei personaggi pi\u00f9 iconici della propria carriera, che la consacr\u00f2 definitivamente come diva di Hollywood. La figura della \"stalker\" Alex Forrest \u00e8 stata inserita al 7\u00ba posto nella lista dei personaggi pi\u00f9 cattivi della storia del cinema. La pellicola avrebbe dovuto essere girata da Brian De Palma, che per\u00f2 si ritir\u00f2 durante la preproduzione, preferendo dirigere \"The Untouchables - Gli intoccabili\".\nTrama.\nDan Gallagher, quarantenne avvocato di Manhattan, ha una vita tranquilla e una bella famiglia composta della moglie Beth e della figlia Ellen, di 6 anni. Un giorno Dan conosce Alex Forrest, anche lei avvocatessa, insieme alla quale decide di trascorrere due giorni mentre la moglie \u00e8 in campagna in visita dai genitori; al termine dei due giorni, Dan decide di tornare alla propria vita. Ma Alex non ci sta e si taglia le vene, manifestando la propria paura dell'abbandono e un comportamento autodistruttivo. Dan l'aiuta mettendole delle fasciature e se ne va, anche se tale evento lo sconvolge. Dan quindi scompare, ma Alex inizia a cercarlo, telefonando continuamente sia a casa sia in ufficio.\nSfinito dall'insistenza di Alex, per la quale si convince di provare una grande pena al fine di autogiustificarsi, Dan decide di incontrarla: la donna gli confessa di amarlo e d'essere incinta di lui; sconvolto, Dan le propone di abortire, ma lei rifiuta tassativamente. Da questo momento, Alex si trasforma in \"stalker\" e riesce anche a ottenere il nuovo numero di telefono di Dan, presentandosi alla moglie e fingendosi interessata all'acquisto della casa messa in vendita.\nIntanto Dan si trasferisce con la famiglia in campagna, ma questo non fa demordere Alex: nei giorni seguenti la donna versa dell'acido sulla macchina di Dan e gli fa avere un nastro magnetico con un messaggio in cui gli chiede di assumersi le proprie responsabilit\u00e0 di padre. Dan decide di andare alla polizia per un ordine restrittivo contro di lei, dicendo che \u00e8 per un suo cliente, ma gli inquirenti non acconsentono per mancanza di prove. Un giorno, mentre tutta la famiglia \u00e8 fuori, Alex uccide il coniglio che Dan aveva regalato alla figlia e lo mette in una pentola, lasciando accesi i fornelli. Dan, alla luce di quest'ultimo fatto, decide di raccontare tutto a Beth, che, non prendendo bene la cosa, caccia di casa l'uomo.\nAlex decide di rapire la piccola Ellen: Beth sale in macchina per cercarla disperatamente, ma provoca un incidente stradale. Dan la va a trovare all'ospedale, dove c'\u00e8 anche Ellen, che Alex aveva riportato a casa; dopo di che va a casa dell\"'ex\" amante e l'aggredisce: Alex tenta di uccidere Dan con un coltello, ma l'uomo la ferma; dopo alcune occhiate i due si separano e Dan torna dalla polizia, che questa volta accetta di far arrestare Alex e d'interrogarla.\nDimessa dall'ospedale, Beth decide di perdonare Dan. Mentre si sta preparando per fare il bagno, appare Alex con un coltello che la minaccia e si ferisce una coscia; Dan accorre in bagno, dove scoppia una rissa con Alex, che Beth risolve uccidendo la rivale con un colpo di pistola.\nAdattamento televisivo.\nIl network FOX e lo studio di produzione Paramount Television hanno annunciato la produzione di una miniserie televisiva ispirata al film. Sar\u00e0 scritta e prodotta a livello esecutivo da Maria e Andr\u00e9 Jacquemetton."}
{"id": "741707", "revid": "486946", "url": "https://it.wikipedia.org/wiki?curid=741707", "title": "Quattro mori", "text": ""}
{"id": "741708", "revid": "486946", "url": "https://it.wikipedia.org/wiki?curid=741708", "title": "Bandiera sarda", "text": ""}
{"id": "741710", "revid": "1543377", "url": "https://it.wikipedia.org/wiki?curid=741710", "title": "Hordeum", "text": "Hordeum (nome comune: orzo) \u00e8 un genere di piante spermatofite monocotiledoni appartenente alla famiglia Poaceae (ex. Graminacee). Comprende una trentina di specie di erbe annuali e perenni, diffuse allo stato spontaneo in tutto l'emisfero boreale e inoltre in Sudamerica e in Sudafrica. Una specie, \"Hordeum vulgare\", lorzo in senso stretto, \u00e8 largamente coltivato nelle regioni a clima temperato.\nEtimologia.\nIl nome del genere \u00e8 un antico nome romano dell'orzo la cui etimologia \u00e8 incerta. Tale denominazione nella botanica moderna \u00e8 stata introdotta alcuni anni prima di Linneo dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708).\nIl nome scientifico \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 1: 84 - 1753) del 1753.\nDescrizione.\nQueste piante arrivano ad una altezza di 15\u00a0dm e oltre. Sono piante cespitose o rizomatose (raramente). La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Altra forma biologica \u00e8 emicriptofita cespitosa (H caesp), piante erbacee, bienni o perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo.\nRadici.\nLe radici sono fascicolate (avventizie oppure no).\nFusto.\nLa parte aerea consiste in un culmo poco resistente. I fusti, con 5 o 6 nodi, sono eretti o ginocchiati alla base; la superficie \u00e8 liscia e glabra.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze, di tipo racemoso terminale (un racemo per infiorescenza), hanno la forma di una spiga eretta e densa formata da diverse spighette. Le infiorescenze sono nude, ossia prive di brattee avvolgenti. Le spighette sono strettamente embricate, disposte su due serie. La spiga \u00e8 appiattita e con delle reste pi\u00f9 o meno parallele (o divaricate a ventaglio); quelle centrali sono fertili e sessili, le laterali sono sterili e pedicellate. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. \nSpighetta.\nInfiorescenza secondaria (o spighetta): le spighette, compresse lateralmente con forme da ellittiche a oblunghe, sottese da due brattee distiche e strettamente sovrapposte chiamate glume (inferiore e superiore), sono formate da un fiore. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla sotto ogni fiore fertile; oppure pu\u00f2 cadere l'intera spighetta. L'estensione della rachilla \u00e8 generalmente presente sulla spighetta centrale.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono dei cariossidi, ossia sono dei piccoli chicchi indeiscenti avvolti dalle glume, con forme da ovate a oblunghe, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. L'endosperma \u00e8 farinoso. Dimensione del cariosside: 4 x 10\u00a0mm.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nDistribuzione e habitat.\nLa distribuzione delle specie del genere \u00e8 relativa alle regioni temperate e subtropicali dell'Eurasia, dell'America settentrionale e meridionale, dell'Africa. Altrove \u00e8 un genere introdotto.\nSpecie della zona alpina.\nDelle 7 specie di \"Hordeum\" della flora italiana 5 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nStoria.\nL\"Hordeum vulgare\" (la specie pi\u00f9 importante di questo genere) fu addomesticata nella Mezzaluna fertile circa 8.500 anni fa, con un possibile secondo centro di addomesticamento nei Monti Zagros nell'attuale Iran.\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Hordeum\" \u00e8 descritto all'interno della sottofamiglia Pooideae con oltre 40 specie distribuite nelle regioni temperate del nord in tutto il mondo.\nFilogenesi.\nIl genere della specie di questa voce \u00e8 descritto all'interno della trib\u00f9 Triticeae (supertrib\u00f9 Triticodae ). La supertrib\u00f9 Triticodae comprende tre trib\u00f9: Littledaleeae, Bromeae e Triticeae. All'interno della supertrib\u00f9, la trib\u00f9 Triticeae forma un \"gruppo fratello\" con la trib\u00f9 Bromeae.\nNell'ambito della trib\u00f9 Triticeae il genere \"Hordeum\" (secondo alcuni studi) occupa una posizione \"basale\" dopo il genere \"Psathyrostachys\" e risulta formare un \"gruppo fratello\" con il genere \"Pseudoroegneia\".\nIl genere \"Hordeum\" comprende piante poliploidi (ma anche diploidi) con i genomi designati \"H, I, X, e Y\". Inoltre questo genere \u00e8 stato soggetto ad una \"evoluzione reticolata\" per fenomeni di ibridazione, o per il trasferimento orizzontale di geni ma anche per l\u2019endosimbiosi.\nIl genere \"Hordeum\" \u00e8 suddiviso nei seguenti sottogeneri, sezioni e serie (qui sono indicate solamente le specie italiane):\nSono state calcolate anche le et\u00e0 dei vari cladi di \"Hordeum\": il genere ha incominciato ad evolversi circa 9,23 milioni di anni fa. Circa un milione di anni dopo il primo gruppo a separasi \u00e8 stato quello del Subgenus \"Hordeum\" (\"H. murinum\", \"H. vulgare\" e \"H. bulbosum\"). Dopo altri quattro milioni di anni il Subgenus \"Hordeastrum\" (\"H. marinum\"). Attorno a un milione di anni fa si sono diversificate il resto delle specie.\nI numeri cromosomici delle specie di questo gruppo sono: 2n = 14, 28 e 42 (la base \u00e8 7).\nIl cladogramma seguente, tratto dallo studio citato, mostra l'attuale conoscenza filogenetica del genere.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nElenco specie.\nElenco delle specie del genere. Per le specie europee \u00e8 indicata la distribuzione; il nome comune per quelle della flora spontanea italiana.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "741711", "revid": "729019", "url": "https://it.wikipedia.org/wiki?curid=741711", "title": "Amalia Schirru", "text": "Biografia.\nNata a San Sperate, vicino a Cagliari \u00e8 stata dal 1980 al 1990 sindaco e poi assessore all'urbanistica e ai lavori pubblici del comune di San Sperate.\nDal 1987 al 1993 ha avuto incarichi all'interno del PCI, e dal 1995 \u00e8 stata nominata assessore alla sicurezza sociale della Provincia di Cagliari e nel 1998 \u00e8 divenuta vicepresidente. Nel consiglio regionale \u00e8 subentrata a Piersandro Scano assessore alla programmazione.\nDal 21 aprile 2006 \u00e8 deputato della Repubblica Italiana eletta nella circoscrizione XXVI (Sardegna) con il partito di centro-sinistra \"L'Ulivo\".\nDal 13 aprile 2008 \u00e8 deputato della Repubblica Italiana eletta nella circoscrizione XXVI (Sardegna) con il Partito Democratico.\nHa presentato disegni di legge tra i quali la modifica della legge sulla pensione di reversibilit\u00e0 nel caso di uxoricidio.\nHa espresso supporto alla missione in Palestina della Freedom Flottilla."}
{"id": "741713", "revid": "124171265", "url": "https://it.wikipedia.org/wiki?curid=741713", "title": "Penicillium", "text": "Penicillium \u00e8 un genere di fungo dagli interessanti risvolti in campo agroalimentare. Include specie come:"}
{"id": "741715", "revid": "767487", "url": "https://it.wikipedia.org/wiki?curid=741715", "title": "Babe, maialino coraggioso", "text": "Babe, maialino coraggioso (\"Babe\") \u00e8 un film del 1995 diretto da Chris Noonan; \u00e8 l'adattamento cinematografico del libro omonimo di Dick King-Smith. La pellicola venne premiata con un Oscar (su 7 nomination) per i migliori effetti speciali. Il film \u00e8 uscito nei cinema statunitensi il 4 agosto 1995 e nei cinema italiani il 10 gennaio 1996. Il film \u00e8 narrato da Roscoe Lee Browne e i personaggi principali degli animali sono interpretati sia da animali reali che da pupazzi animatronici.\nTrama.\nUn maialino viene preso dall'allevamento nello Yorkshire in cui \u00e8 nato per essere usato come premio in un luna-park; il contadino Arthur Hoggett lo vince indovinandone il peso e sua moglie Esme decide di ingrassarlo per il pranzo di Natale. Nella fattoria il maialino, ribattezzato Babe, fa amicizia con gli altri animali presenti: Fly e Rex, i due border collie, i cani da pastore del padrone, il papero Ferdinand, la pecora anziana Maa, tutti in grado di parlare.\nDopo le prime difficolt\u00e0 il gentile Babe, adottato da Fly che lo cresce assieme ai suoi cuccioli, riesce ad inserirsi ed inizia a sostituire i cani nella guida del gregge. Il maialino conquista la fiducia del padrone, che lo risparmia ed anzi lo iscrive ad un concorso riservato ai cani da pastore, al posto di Fly e Rex che hanno entrambi problemi di salute. Il maialino riesce cos\u00ec a meravigliare il tradizionale popolo della campagna inglese ed i commentatori televisivi vincendo il concorso.\nBabe dimostra come un animale da reddito riesca a provare sentimenti, allo stesso modo di qualsiasi altro essere vivente. Soprattutto per\u00f2 il film \u00e8 un manifesto contro i pregiudizi: anche un maialino pu\u00f2 vincere la propria battaglia e sostituire con successo un esperto cane da pastore. Nessuno \u00e8 predestinato alla sconfitta o all'emarginazione se si impegna e lotta con tutte le proprie forze contro il ruolo che la societ\u00e0 gli vorrebbe imporre.\nProduzione.\nGli effetti speciali per cui il film \u00e8 stato premiato comprendono manipolazioni al computer per far parlare gli animali e la sostituzione di questi, in alcune scene, con controfigure meccaniche. Per altre scene sono stati usati animali addestrati e la parte di Babe fu girata da 48 diversi maiali perch\u00e9 crescevano troppo rapidamente durante le riprese.\nDopo aver preso parte al film, James Cromwell, da sempre vegetariano, \u00e8 diventato vegano.\nAccoglienza.\nIl film \u00e8 stato un successo al botteghino, incassando 36,7 milioni di dollari in Australia e oltre 254 milioni di dollari in tutto il mondo.\nHa anche ricevuto il plauso della critica ed \u00e8 stato nominato agli Academy Awards in ben sette categorie (compreso miglior film), vincendone uno per i migliori effetti speciali. Nel 2006, l\"'American Film Institute\" ha nominato \"Babe\" #80 nella sua lista dei film pi\u00f9 stimolanti d'America. Rotten Tomatoes ha dato al film un indice di gradimento del 97% basato su 70 recensioni, con una media di 8,26/10; il consenso critico del sito web recita: \"Il raro film per famiglie con un cuore grande quanto il suo budget per gli effetti speciali, \"Babe\" offre intrattenimento senza tempo per spettatori di tutte le et\u00e0\". Metacritic ha assegnato al film un punteggio di 83 sulla base di 16 recensioni, indicando \"un plauso universale\".\nA causa del fatto che il suo soggetto \u00e8 un maialino, \"Babe\" \u00e8 stato inizialmente bandito dalla Malesia per evitare di turbare o infastidire i musulmani (che vedono i maiali come \"haram\", un termine arabo che significa \"proibito\", riferendosi a qualcosa di sacro). La sentenza \u00e8 stata ribaltata quasi un anno dopo e il film \u00e8 stato distribuito direttamente in video.\nQuando \"Babe\" \u00e8 stato rilasciato negli Stati Uniti, \u00e8 stato riferito che \"attivisti in tutto il paese hanno sorvegliato i cinema con volantini che documentavano gli abusi dei maiali nella vita reale\". Il film ha avuto un marcato effetto sulla crescita del vegetarianismo, in particolare tra i giovani. Ha anche promosso una visione pi\u00f9 comprensiva delle capacit\u00e0 intellettuali, emotive e sociali degli animali. James Cromwell \u00e8 diventato un vegano etico dopo aver interpretato il ruolo di Farmer Hoggett, dicendo: \"Ho deciso che per poter parlare di questo [film] con convinzione, dovevo diventare vegetariano\". Nel 1996 ha continuato a organizzare una cena vegetariana per i senzatetto di Los Angeles in occasione di un \"Natale compassionevole\" evento al fine di invertire la visione dell'aia che \"Natale \u00e8 carneficina\".\nHome Video.\nIl film \u00e8 stato distribuito in VHS in Italia nel novembre 1996.\nSequel.\nNel 1998 \u00e8 uscito un seguito, intitolato \"Babe va in citt\u00e0\"."}
{"id": "741716", "revid": "75447", "url": "https://it.wikipedia.org/wiki?curid=741716", "title": "Eusebio Poncela Aprea", "text": ""}
{"id": "741718", "revid": "287204", "url": "https://it.wikipedia.org/wiki?curid=741718", "title": "Libertas Termini", "text": "La Libertas Termini \u00e8 stata la principale squadra di pallacanestro femminile di Termini Imerese. Ha disputato la massima serie per tre stagioni, per poi cedere il titolo sportivo a Ribera.\nStoria.\nNel 1994-95 disputa la Serie A2 ma retrocede al termine della seconda fase. Riammessa, nel 1995-96 vince la prima fase di Serie A2 e disputa la Poule Promozione. \u00c8 in Serie A2 d'Eccellenza nel 1997-98 e rientra in A2 nel 1998-99, quando vince il Girone C, ed \u00e8 finalmente promossa nel 1999-2000.\nCome Libertas Termini, allenata per anni da Francesco Scimeca, ha preso parte alla Serie A1 2000-01, 2001-02 e 2002-03. Nel 2002-03 la De Gasperi \u00e8 arrivata quattordicesima al termine della stagione regolare, retrocedendo direttamente nella Serie A2. Al termine di questa stessa stagione per\u00f2, \u00e8 stato ceduto il titolo alla Pallacanestro Ribera, ottenendo cos\u00ec la riammissione alla Serie A1, categoria dove il Ribera ha giocato per sei stagioni.\nUna squadra di Termini Imerese, il Basket Himera, dal 2003 al 2010 ha giocato nelle serie minori, guidata sempre da Scimeca. Ha disputando per tre anni la Serie B d'Eccellenza, a cui ha rinunciato; nella Serie B regionale 2009-'10 \u00e8 giunta seconda nella Poule Promozione, ma \u00e8 stata poi esclusa dal campionato nell'estate seguente."}
{"id": "741721", "revid": "46291", "url": "https://it.wikipedia.org/wiki?curid=741721", "title": "Larrea (botanica)", "text": "Larrea \u00e8 un genere di piante della famiglia Zygophyllaceae.\nComprende arbusti sempreverdi, diffusi nelle aree desertiche del Nuovo Mondo, con una distribuzione che si estende dagli USA sud-occidentali fino all'America meridionale.\nTassonomia.\nIn questo genere sono riconosciute 6 specie:"}
{"id": "741722", "revid": "1833487", "url": "https://it.wikipedia.org/wiki?curid=741722", "title": "Mario Rutelli", "text": "Biografia.\nDi un casato di origine britanna (R\u00fcdelle/R\u00fctelle) trasferitosi al tempo in Italia, Mario Rutelli era figlio dell'architetto Giovanni Rutelli e di Vita Romano; egli appartiene ad una famiglia con tradizioni anche nel settore dell'architettura fin dalla prima met\u00e0 del Settecento palermitano con l'architetto Mario Rutelli, suo avo diretto; il padre dello scultore Mario (gi\u00e0 architetto ed imprenditore edile), anch'egli un artista e industriale molto richiesto all'epoca, fu il titolare legittimo dell'impresa -Rutelli &amp; Mach\u00ec- la quale edific\u00f2 interamente il monumentale Teatro Massimo V.E. II a Palermo e ne diresse tecnicamente anche la costruzione la quale fu a lui affidata dall'architetto Giovan Battista Filippo Basile, il progettista - disegnatore dello stesso teatro. Mario Rutelli \u00e8 anche autore di molteplici decorazioni relative ai capitelli del medesimo Teatro Massimo Vittorio Emanuele.\nMario Rutelli studi\u00f2 all'Accademia di Belle Arti di Palermo e poi a Roma presso Giulio Monteverde.\nLa salma di Mario Rutelli \u00e8 sepolta nella cappella di famiglia Rutelli sita al cimitero di Santo Spirito (gi\u00e0 cimitero di Sant'Orsola) in Palermo. Lo scultore era il nonno dell\u2019imprenditore e dirigente sportivo Renzo Barbera e il bisnonno del politico italiano Francesco Rutelli.\nAttivit\u00e0.\nLa sua opera pi\u00f9 celebre \u00e8 la fontana delle Naiadi in piazza dell'Esedra a Roma, \u00abesaltazione dell'eterna giovinezza, primo saluto d'arte della Capitale\u00bb (Mussolini).\nMoltissime altre opere sono sparse in Italia e all'estero. Ricordiamo il monumento ad Anita Garibaldi sul Gianicolo (opera tarda ma di un'audacia non diversa da quella palesata nelle sue prime opere, quali ad esempio \"Gli Irosi\"); una delle \"Vittorie\" sul Vittoriano a Roma; la \"Quadriga\" di bronzo sul teatro Politeama di Palermo, con sopra \"Apollo\", il dio della musica, ed \"Euterpe\", la musa della lirica; i cavalieri a lato del carro, invece, sono del maestro di Rutelli, Benedetto Civiletti. Ancora: il \"Leone\" alla base del monumento a Garibaldi nell'omonimo giardino palermitano; il \"Leone\" posto alla sinistra del Teatro Massimo sormontato dalla lirica (invece quello posto alla destra e sormontato dalla Tragedia \u00e8 del suo maestro Benedetto Civiletti); \"la Lirica\" nel Teatro Vittorio Emanuele e l'apoteosi di Vittorio Emanuele; il \"monumento equestre\" al re Umberto I a Catania; \"la Fontana\" e il monumento commemorativo ad Agrigento; il Battistero in bronzo e marmo presso la basilica di Maria SS. Annunziata a Comiso (1913); il \"Monumento a Nicola Spedalieri\" in piazza Sforza Cesarini (vicino alla Chiesa Nuova) in Roma; il busto di Re Umberto I, nella omonima piazza a Piazza Armerina; il busto di Filippo Cordova nella omonima piazza ad Aidone in Sicilia.\nTra le opere di Mario Rutelli all'estero si ricordano: la \"Statua di Wolfgang Goethe\" a Monaco di Baviera; in Inghilterra il colossale \"Monumento della Vittoria\" alto 22 metri; il monumento commemorativo per i morti della Granda Guerra ad Aberystwyth.\nTra le altre opere si ricordano i busti di \"Domenico Morelli\" e di \"Giuseppe Maielli\" e quello ad \"Edmondo De Amicis\" sito nel Giardino Inglese di Palermo. A Sala Consilina (prov. di Salerno) \u00e8 presente un monumento dedicato a Domenico De Petrinis, il cui busto e la piastra frontale (raffigurante l'Allegoria della Gloria), furono realizzate da Mario Rutelli, nel 1928. Nel cimitero monumentale di Bisacquino \u00e8 presente un'altra pregevole opera scultoria rappresentante la Giustizia, fatta eseguire dalla nobile famiglia Cantavespri e ai cui piedi \u00e8 sepolto il giurista bisacquinese Giuseppe Cantavespri padre di Vincenzo anch'egli giurista, caduto eroicamente nel 1916 durante la I guerra mondiale. "}
{"id": "741724", "revid": "339392", "url": "https://it.wikipedia.org/wiki?curid=741724", "title": "Babe maialino coraggioso", "text": ""}
{"id": "741725", "revid": "287204", "url": "https://it.wikipedia.org/wiki?curid=741725", "title": "Edipo a Colono (Mendelssohn)", "text": "Edipo a Colono \u00e8 una composizione di Felix Mendelssohn destinata ad essere eseguita come musiche di scena per l\"Edipo a Colono\" di Sofocle. \nSi tratta di un'opera commissionata da Federico Guglielmo IV di Prussia. Secondo alcuni critici, la sua importanza \u00e8 individuabile nell'influsso che la cultura dell'antica Grecia esercit\u00f2 sugli artisti tedeschi del XIX secolo. Inoltre, rappresenta una rilettura dei personaggi di Sofocle, nell'ottica propria dell'influenza del mito greco.\nNella produzione di Mendelssohn quest'opera si inserisce - appunto - in un ciclo greco, assieme all\"Antigone\" op. 55, in sette pezzi per narratori, tenore, basso, doppio coro maschile e orchestra, composta nel 1841.\nCatalogata come op. 93, \u00e8 composta da nove pezzi per narratori, due tenori, due bassi, doppio coro maschile e orchestra che furono eseguiti per la prima volta nella citt\u00e0 di Potsdam nel 1845."}
{"id": "741728", "revid": "22475", "url": "https://it.wikipedia.org/wiki?curid=741728", "title": "Problema di basilea", "text": ""}
{"id": "741729", "revid": "46162", "url": "https://it.wikipedia.org/wiki?curid=741729", "title": "Zamboanga City", "text": ""}
{"id": "741731", "revid": "46162", "url": "https://it.wikipedia.org/wiki?curid=741731", "title": "Citt\u00e0 di Zamboanga", "text": ""}
{"id": "741732", "revid": "775372", "url": "https://it.wikipedia.org/wiki?curid=741732", "title": "Zamboanga", "text": "Zamboanga \u00e8 la sesta citt\u00e0 pi\u00f9 popolosa delle Filippine ed \u00e8 situata sull'estremo meridionale della penisola di Zamboanga nella parte occidentale dell'isola di Mindanao. \nDa un punto di vista amministrativo \u00e8 classificata come citt\u00e0 indipendente altamente urbanizzata (HUC) di prima classe, la citt\u00e0 \u00e8 amministrativamente indipendente dalla provincia, i suoi dati statistici vengono inseriti in quelli della Provincia di Zamboanga del Sur con la quale, curiosamente, il territorio comunale non confina.\n\u00c8 una delle citt\u00e0 pi\u00f9 antiche delle Filippine e la pi\u00f9 ispanizzata. \u00c8 anche una delle citt\u00e0 pi\u00f9 grandi del mondo in termini di superficie, con un'area di oltre .\nZamboanga \u00e8 il maggiore centro di commerci, servizi sanitari ed educazione di tutto il Mindanao occidentale. La gente della citt\u00e0 parla una lingua creola mista allo spagnolo che si chiama chabacano, ma quella che si utilizza principalmente come lingua sostratale \u00e8 il cebuano.\nGeografia.\nL'area metropolitana comprende l'intero estremo sud-occidentale della penisola di Zamboanga, la propaggine occidentale dell'isola di Mindanao situata circa 700 km a nordovest di Kota Kinabalu in Borneo (Malaysia) e circa 650 km a nordest di Manado in Indonesia (etwa 650\u00a0km).\nA ovest si affaccia sul mare di Sulu e a ovest sul golfo di Moro, a sud si trovano lo stretto di Basilan che la separa dall'isola di Basilan e il Mare di Celebes. A nordest il territorio cittadino confina con la provincia di Zamboanga Sibugay e a nordovest con quella di Zamboanga del Norte.\nDi fronte alla costa si trovano 28 isole amministrate dalla citt\u00e0, alcune sono abitate altre lo sono in modo temporaneo da pescatori o da nomadi del mare. \nAll'interno del territorio cittadino si trova il parco naturale di Pasonanca istituito nel 1999.\nSuddivisione amministrativa.\nZamboanga \u00e8 formata da 98 \"barangay\":\nInfrastrutture e trasporti.\nIl porto internazionale di Zamboanga \u00e8 uno dei pi\u00f9 attivi delle Filippine, la citt\u00e0 \u00e8 inoltre servita dall'aeroporto Internazionale di Zamboanga."}
{"id": "741733", "revid": "74801", "url": "https://it.wikipedia.org/wiki?curid=741733", "title": "Laurales", "text": "Laurales \u00e8 un ordine di angiosperme del clade Magnoliidi.\nL'ordine include oltre specie di piante arboree e arbustive.\nLa maggior parte delle specie hanno una distribuzione tropicale e subtropicale, la famiglia delle Lauraceae \u00e8 presente nel bacino del Mediterraneo con l'alloro.\nTassonomia.\nSecondo la classificazione filogenetica APG l'ordine Laurales include le seguenti famiglie:\nNella classificazione di Cronquist (1981) l'ordine includeva le seguenti famiglie:"}
{"id": "741738", "revid": "125949377", "url": "https://it.wikipedia.org/wiki?curid=741738", "title": "Ararat - Il monte dell'Arca", "text": "Ararat - Il monte dell'Arca (\"Ararat\") \u00e8 un film del 2002 diretto da Atom Egoyan, presentato fuori concorso al 55\u00ba Festival di Cannes.\nTrama.\nAll'aeroporto di Toronto, Raffi, un giovane canadese di origine armena, racconta a David, anziano ufficiale della dogana che gli sta ispezionando il bagaglio, i motivi del viaggio in Armenia da cui \u00e8 appena tornato.\nEntrambi i personaggi sono in qualche modo legati ad un film che il regista Edward Saroyan sta girando sul genocidio armeno del 1915 per mano turca: Raffi lavora sul set e sua madre Ani, una nota critica d'arte, \u00e8 consulente della sceneggiatura; David, oltre ad aver parlato con il regista al suo arrivo in Canada, ha un figlio, Philip, legato sentimentalmente ad Ali, un attore turco che lavora nel film.\nRaffi ha inoltre una situazione familiare estremamente problematica: suo padre \u00e8 morto mentre attentava alla vita di un diplomatico turco; sua madre si \u00e8 poi risposata con un altro uomo, poi suicidatosi, che dal matrimonio precedente aveva avuto una figlia, Celia, di cui ora Raffi \u00e8 innamorato.\nVolendo conoscere che cosa ha spinto suo padre al tragico gesto che gli \u00e8 costato la vita, Raffi si reca in Armenia per filmare i luoghi dei suoi antenati e viene a conoscenza del terribile genocidio operato dai Turchi contro gli armeni.\nCommento.\nNel film ricorrono molti dei temi cari al regista Egoyan. Innanzitutto, come in \"Il dolce domani\" i rapporti familiari sono segnati dal dolore (la morte dei due mariti di Ani) e dall'incomunicabilit\u00e0 (la tensione continua fra Ani, Raffi e Celia; ma anche la lite fra David e Philip). In secondo luogo, la creazione di una realt\u00e0 alternativa (il film che Saroyan sta girando) e la memoria (il viaggio di Raffi a scopo documentario) come conoscenza di s\u00e9 richiamano le situazioni analoghe di \"Mondo virtuale\", \"Exotica\" e \"False verit\u00e0\". Infine, il rapporto fra carnefice e vittima (David e Raffi) destinato a risolversi positivamente richiama in qualche modo \"Il viaggio di Felicia\". Comune alle altre pellicole del regista \u00e8 anche l'atmosfera apparentemente gelida sotto la quale si muovono tensioni e sentimenti inconfessabili.\nRispetto alle altre pellicole \u00e8 meno presente l'ossessione sessuale, anche se l'amore fra Raffi e Celia \u00e8 di tipo eterodosso, essendo i due fratellastri. Una novit\u00e0 \u00e8 invece l'elemento storico-politico (il genocidio degli Armeni), che comunque viene visto pi\u00f9 dal punto di vista individuale attraverso le reazioni che suscita nei diversi personaggi.\nIl film ha una struttura narrativa alquanto complessa: alla trama principale si mescolano spesso i flashback sulla vita del pittore armeno Arshile Gorky, che da bambino fu testimone del genocidio e in seguito si suicid\u00f2 dopo aver dipinto il quadro \"L'artista con sua madre\", attorno al quale ruota tutta la vicenda e che assume una forte valenza simbolica.\nFrequenti sono anche le sequenze sul set del film storico che Saroyan sta girando, e che finiscono per confondersi con la realt\u00e0 contemporanea."}
{"id": "741740", "revid": "1363832", "url": "https://it.wikipedia.org/wiki?curid=741740", "title": "Prien am Chiemsee", "text": "Prien am Chiemsee \u00e8 una municipalit\u00e0 nel distretto di Rosenheim, in Baviera, Germania. \u00c8 situata sulle rive del lago Chiemsee, a 16 chilometri da Rosenheim.\nOrigini del nome.\nIl toponimo \"Prien\" \u00e8 di origine celtica. Nello specifico, alcune teorie lo associano al nome dell'omonimo fiume, a sua volta originante dall'espressione \"Brigenna\", ossia \"proveniente dalle montagne\". Altri studiosi lo fanno invece derivare da \"Br\u012bvena\", \"luogo dei ponti\".\nStoria.\nDi origini molto antiche \u00e8 la frazione di Trautersdorf, nella quale sono dimostrabili tracce di un insediamento romano.\nIl centro di Prien fu fondato attorno al 1158 come sede amministrativa dei conti Von Falkenstein. Da un punto di vista ecclesiastico, Prien costituiva una parrocchia dell'allora Diocesi del Chiemsee. Con il declino dei Von Falkenstein, Prien divent\u00f2 dapprima parte del Regno di WIldenwart e, in seguito, di quello di Hohenaschau. \nPrien ospit\u00f2 un palazzo di giustizia (uno dei cosiddetti \"Gerichtsschrannen\") per lungo tempo, in particolare tra il 1813 e il 1959.\nIn seguito alle riforme amministrative che interessarono la Baviera nel 1818, Prien am Chiemsee divenne un comune autonomo.\nCon l'inaugurazione della ferrovia tra Rosenheim e Salisburgo (1860) e l'apertura del castello di Herrenchiemsee (1866) Prien am Chiemsee divent\u00f2 progressivamente una meta turistica. Si assistette cos\u00ec alla costituzione della societ\u00e0 di navigazione del Chiemsee, oltre che alla realizzazione di hotel, pensioni e numerose case di villeggiatura estiva nei dintorni di Prien, localit\u00e0 che attorno al 1897 fu elevata al rango di sede di mercato. Nel 1887 venne inoltre costruita la ferrovia a vapore del Chiemsee, che ancor'oggi durante la stagione turistica collega la stazione ferroviaria (situata nel centro del paese) al porto (collocato in localit\u00e0 Prien-Stock).\nNel 1944 i nazisti trovarono nell'hotel Kronprinz di Prien una sede alternativa per il pi\u00f9 alto tribunale delle SS, il quale si trovava a Monaco di Baviera ma risultava troppo esposto ai pericoli legati agli attacchi aerei.\nDopo la caduta del nazionalsocialismo, il 5 agosto 1945 si tenne a Prien la prima esposizione libera di opere d'arte, che peraltro rappresent\u00f2 la prima mostra d'arte moderna dell'intera Germania.\nSulla Herreninsel, collocata di fronte a Prien-Stock, nel 1948 si tenne la convenzione in cui si elabor\u00f2 la costituzione della Germania.\nDal 1\u00ba maggio 1978 il territorio comunale di Prien comprende anche parti dei dismessi comuni di Hittenkirchen e Wildenwart.\nGeografia antropica.\nIl comune di Prien am Chiemsee comprende ben 36 frazioni: \nAmministrazione.\nGemellaggi.\nPrien am Chiemsee \u00e8 gemellata con:\nCollegamenti esterni.\n Sito ufficiale"}
{"id": "741741", "revid": "1305772", "url": "https://it.wikipedia.org/wiki?curid=741741", "title": "Pallavolo Palermo", "text": "La Pallavolo Palermo \u00e8 stata una societ\u00e0 di pallavolo femminile di Palermo.\nHa preso parte a quattro campionati di Serie A1, dal 1999 al 2003. Sponsorizzata dalla Rio Mars\u00ec, ha disputato i play-off per lo scudetto nel 1999-00, dopo essersi classificata all'ottavo posto; la stagione successiva si \u00e8 salvata ai play-out. Senza sponsor, \u00e8 arrivata nona nel 2002 e all'ultimo posto nel 2003, retrocedendo in Serie A2. Giocava al PalaUditore.\nNel 2001-02 la societ\u00e0, in cerca di sponsor, convinse \u00c9va Henger a pubblicizzare il proprio sito internet sulle maglie della societ\u00e0 in una partita contro l'Edison Modena. Le giocatrici del Citt\u00e0 di Palermo nel 2003 hanno realizzato un calendario, i cui ricavati sono andati in beneficenza all'Associazione Nazionale Lotta all'Aids."}
{"id": "741742", "revid": "2176179", "url": "https://it.wikipedia.org/wiki?curid=741742", "title": "Lessicalizzazione", "text": "In linguistica, si definisce lessicalizzazione quel processo per il quale una forma grammaticale acquista dignit\u00e0 di lessema, diventando quindi un'unit\u00e0 autonoma del lessico.\nNel discorso metalinguistico, qualsiasi parola pu\u00f2 essere lessicalizzata, come per esempio quando si dice:\nNella frase, sia \"sono\" che \"essere\" sono usati in qualit\u00e0 di lessemi.\nPu\u00f2 capitare per\u00f2 che le parole rimangano in tale funzione entrando a pieno titolo a far parte del lessico: \u00e8 il caso, nell'esempio, del verbo \"essere\", che pu\u00f2 essere considerato anche un sostantivo, e quindi subire i processi tipici del sostantivo (come assumere una forma plurale: \"gli esseri\", o alterata: \"un esserino\").\nSintagmi come \"a onor del vero\", \"all'improvviso\" o \"di sana pianta\" sono il prodotto di lessicalizzazioni.\nUn altro esempio di lessicalizzazione si verifica quando una serie di elementi retti da rapporti grammaticali si trasforma in unit\u00e0 lessicale propria, come \"usa e getta\", \"fai da te\" ecc., ma anche da forme verbali come \"c'entra\", \"ci vuole\", che presentano significati diversi rispettivamente da \"entra\" e \"vuole\". Originano da lessicalizzazioni anche parole come \"nontiscordardim\u00e9\" (in cui la locuzione non univerbata \"non ti scordar di me\" rinvia ad alcune specie del genere \"Myosotis\"); \"affresco\" (da \"a fresco\"); \"fioretto\" (alterazione da \"fiore\", ma con significato autonomo). \u00c8 considerata lessicalizzazione anche il rendersi autonome di alcune forme che derivano da alterazione: cos\u00ec, ad esempio, i sostantivi italiani \"palazzina\" e \"villino\" (in origine \"piccolo palazzo\" e \"piccola villa\", rispettivamente) si sono progressivamente staccati dalle rispettive basi.\nIl processo contrario alla lessicalizzazione \u00e8 la grammaticalizzazione, che trasforma una parola autonoma in elemento grammaticale."}
{"id": "741743", "revid": "46722", "url": "https://it.wikipedia.org/wiki?curid=741743", "title": "I Nuovi Vendicatori", "text": ""}
{"id": "741744", "revid": "767487", "url": "https://it.wikipedia.org/wiki?curid=741744", "title": "Tender Mercies - Un tenero ringraziamento", "text": "Tender Mercies - Un tenero ringraziamento \u00e8 un film del 1983 diretto da Bruce Beresford.\nFu presentato in concorso al 36\u00ba Festival di Cannes.\nTrama.\nMac Sledge \u00e8 un cantante country alcolizzato divorziato con una figlia che non vede da anni, ormai sulla via del tramonto. Dopo aver trascorso due notti a bere in un piccolo motel, non riesce a pagare la proprietaria Rosa Lee, una vedova del Vietnam, e si offre di ripagarla lavorando per lei. Successivamente i due si innamorano e si sposano. Mac si affeziona molto al figlio di Rosa Lee, Sonny, e lo tratta come se fosse suo figlio e, grazie ad un giovane gruppo country, in Mac ritorna la voglia di cantare.\nColonna sonora.\nRobert Duvall ha scritto \"Fool's Waltz\", \"I've Decided to Leave Here Forever\" e interpretato \"It Hurts to Face Reality, Fool's Waltz, I've Decided to Leave Here Forever, Wings of a Dove, If You'll Hold the Ladder (I'll Climb to the Top\")."}
{"id": "741745", "revid": "56620", "url": "https://it.wikipedia.org/wiki?curid=741745", "title": "Zamboanga (disambigua)", "text": "Il toponimo Zamboanga si riferisce a diverse entit\u00e0 geografiche e amministrative delle Filippine:"}
{"id": "741746", "revid": "8596", "url": "https://it.wikipedia.org/wiki?curid=741746", "title": "Tender Mercies", "text": ""}
{"id": "741747", "revid": "8596", "url": "https://it.wikipedia.org/wiki?curid=741747", "title": "Un tenero ringraziamento", "text": ""}
{"id": "741748", "revid": "1889177", "url": "https://it.wikipedia.org/wiki?curid=741748", "title": "Attivit\u00e0 istruttoria", "text": "L'attivit\u00e0 istruttoria \u00e8 la fase processuale prevista dalla legge volta alla ricognizione e valutazione degli elementi rilevanti per la decisione finale.\nLa fase istruttoria del procedimento penale \u00e8 quella che comprende tali attivit\u00e0. Essa \u00e8 presente nella generalit\u00e0 dei procedimenti.\nCaratteristiche.\nNel procedimento giurisdizionale o processo l'attivit\u00e0 istruttoria, con la quale il giudice individua la realt\u00e0 dei fatti, precede l'attivit\u00e0 di \"trattazione\" posta in essere per l'individuazione della disciplina giuridica applicabile. Nella fase istruttoria del processo si svolgono indagini e si acquisiscono prove e informazioni utili ai fini del giudizio, per potere arrivare ad una fase successiva \"dibattimentale\" o \"decisoria\".\nItalia.\nIn Italia la fase istruttoria \u00e8 prevista solo per il diritto processuale civile, dato che in quello penale la figura del giudice istruttore \u00e8 stata soppressa nel 1988 in favore del Giudice per le indagini preliminari e del Giudice dell'udienza preliminare: pi\u00f9 corretto \u00e8, quindi, parlare di indagini preliminari ed udienza preliminare.\nProcessi amministrativi.\nNel processo amministrativo sono presenti che corrispondono a due diverse fasi dello stesso processo, la presenza per\u00f2 dell'amministrazione che \u00e8 parte ma posta in una posizione diversa rispetto al privato ricorrente, fa s\u00ec che generalmente non vi sia disaccordo sulla ricostruzione dei fatti. Non \u00e8 corretto per\u00f2 affermare che nel processo amministrativo non vi sia attivit\u00e0 istruttoria perch\u00e9, se bene pacifica, essa deve comunque essere ricostruita dal giudice.\nElemento centrale dell'attivit\u00e0 istruttoria \u00e8 la prova, il cui onere, sulla base del principio generale, grava sul ricorrente. Rispetto alla pubblica amministrazione che si pone in una posizione di supremazia, appare evidente come una situazione di questo tipo potrebbe pregiudicare la posizione del privato. A questo va aggiunto che il privato non ha nella disponibilit\u00e0 la documentazione relativa ai procedimento relativo all'atto impugnato. Per queste ragioni nel diritto amministrativo \u00e8 stato accolto quello che viene definito principio di prova per il quale il privato assolve l'onere della prova semplicemente con una ragionevole rappresentazione della realt\u00e0 nell'atto introduttivo. Tale principio possiamo ritenere valga senza riserve quando si \u00e8 in presenza di un interesse legittimo. Alcune correnti giurisprudenziali ritengono che nel caso di diritti soggettivi, dove quindi la posizione tra amministrazione e privato \u00e8 di formale parit\u00e0, tale principio non possa trovare applicazione e lasci spazio al normale principio dell'onere della prova.\nInoltre gli atti dell'attivit\u00e0 istruttoria sono posti sotto quello che viene detto segreto istruttorio che non li rende pubblicabili finch\u00e9 l'autorit\u00e0 giudiziaria non li rende noti all'imputato.\nSpese di istruttoria.\nNon esistono regole che valutano un valore proporzionale delle spese di istruttoria rispetto al .\nSpesso le spese risultano non adeguate, soprattutto quando riguarda piccoli prestiti, visto che la percentuale di spesa non differisce fra i vari capitali e quindi risulter\u00e0 alta. Non esistendo limiti, \u00e8 a facolt\u00e0 di chi emette il prestito regolare anche le spese (e quindi potranno essere smisurate o adeguate). Ma al contempo si potrebbe considerare il TAEG a monte e quindi il possibile guadagno per coprire future possibili spese sostenute per la pratica."}
{"id": "741750", "revid": "8596", "url": "https://it.wikipedia.org/wiki?curid=741750", "title": "Tender mercies - Un tenero ringraziamento", "text": ""}
{"id": "741752", "revid": "2519", "url": "https://it.wikipedia.org/wiki?curid=741752", "title": "Provincia di Samar", "text": "Samar (gi\u00e0 Western Samar) \u00e8 una provincia delle Filippine nella regione di Visayas Orientale. Il suo capoluogo \u00e8 Catbalogan e la sua citt\u00e0 maggiore \u00e8 Calbayog.\nStoria.\nCon il \"Republic Act No. 4221\" del 19 giugno 1965 l'isola di Samar venne divisa in 3 province: Northern Samar, Eastern Samar e Western Samar. Quest'ultima ha poi assunto semplicemente il nome di Samar, sebbene talvolta venga ancora chiamata con il vecchio nome che, in effetti, permette di individuarla senza dover precisare che ci si sta riferendo alla provincia e non all'isola.\nGeografia fisica.\nSamar occupa la parte occidentale dell'isola di Samar, mentre la parte settentrionale \u00e8 occupata da Northern Samar e quella orientale da Eastern Samar. La parte meridionale dell'isola \u00e8 divisa tra quest'ultima provincia e Samar, che ad ovest si affaccia sul golfo di Leyte. La restante parte costiera, pi\u00f9 a nord, \u00e8 rivolta sempre verso l'isola di Leyte e d\u00e0 sul Mare di Samar, all'interno dell'arcipelago delle Visayas.\nSamar \u00e8 separata dall'isola di Leyte dallo stretto di San Juanico. Il ponte di San Juanico collega la sponda sulla provincia di Samar, con quella sulla provincia di Leyte, distanti 2\u00a0km.\nIl territorio \u00e8 molto vario con prevalenza di aree collinari, solcate da un gran numero di corsi d'acqua che nascono nella zona montuosa occidentale.\nGeografia antropica.\nSuddivisioni amministrative.\nSamar \u00e8 composta da una citt\u00e0 componente e 25 municipalit\u00e0."}
{"id": "741753", "revid": "6923", "url": "https://it.wikipedia.org/wiki?curid=741753", "title": "Lepidophyllum", "text": "Lepidophyllum \u00e8 un genere di piante angiosperme dicotiledoni della famiglia delle Asteracee."}
{"id": "741758", "revid": "709829", "url": "https://it.wikipedia.org/wiki?curid=741758", "title": "Edipo (Purcell)", "text": "Edipo (Oedipus) \u00e8 una composizione di Henry Purcell destinata ad essere eseguita come musica di scena per l\"Edipo re\" di Sofocle.\nFu eseguita per la prima volta nel 1692 e corrisponde al numero di catalogo Z 583.\nConsta di quattro pezzi:"}
{"id": "741759", "revid": "767487", "url": "https://it.wikipedia.org/wiki?curid=741759", "title": "Uomini veri", "text": "Uomini veri (\"The Right Stuff\"), meglio noto come The Right Stuff - Uomini veri, \u00e8 un film del 1983 diretto da Philip Kaufman, tratto dal libro di Tom Wolfe \"La stoffa giusta\" (\"The Right Stuff\"), uscito nel 1979. La trama si concentra intorno all'evoluzione tecnologica della NASA, grazie alla quale alcuni piloti collaudatori ed astronauti americani poterono compiere notevoli imprese come il superamento del muro del suono e il primo progetto di esplorazione spaziale americano, il Programma Mercury.\nTrama.\nNel 1947, nella base aeronautica \"Edwards\", in California, vengono testati segretamente aerei in grado di volare a velocit\u00e0 supersonica. Dopo che molti piloti collaudatori sono morti nel tentativo di superare il cosiddetto \"muro del suono\", un ex asso dell'aviazione militare e famoso pilota collaudatore americano, Charles \"Chuck\" Yeager, si offre di pilotare un Bell X-1, il primo Aereo X ad essere testato dalla United States Air Force. Tempo dopo, Chuck riesce nell'impresa e diventa cos\u00ec il primo pilota a conquistare il tanto ambito record del superamento della barriera del suono. Nella base aerea si aggiungono sempre pi\u00f9 piloti in cerca di fama e desiderosi di migliorare le proprie capacit\u00e0 di volo.\nAnni dopo, nel 1957, emerge un problema per l'aeronautica americana: il lancio del satellite russo Sputnik 1. Nel 1961 il riuscito lancio dell'astronave Vostok 1, con a bordo Jurij Gagarin, il primo uomo ad orbitare nello spazio, crea molto scalpore negli Stati Uniti. John Kennedy inizia cos\u00ec una sfida non solo politica ma anche tecnologica. Per i sette piloti selezionati per volare nello spazio si tratta di una sfida personale; le loro vite sono schiacciate fra durissimi addestramenti e la pressione della stampa che li osanna e ne fa dei veri e propri eroi nazionali, perfetta incarnazione della nuova frontiera americana:\nLa determinazione e lo spirito di squadra alla fine prevalgono e fanno s\u00ec che i sette astronauti, oltre a superare molti pericoli, mantengano il loro ruolo di piloti e di uomini e non solo quello di cavie da esperimento, come era stato per gli animali sacrificati nello spazio. Parallelamente Yeager, frustrato per non essere stato considerato idoneo al programma spaziale, si lancia in sfide aeronautiche sempre pi\u00f9 audaci, considerandosi un vero pilota collaudatore e non appunto una cavia da laboratorio.\nDurante un volo con uno degli aerei pi\u00f9 nuovi e veloci dell'epoca, un Lockheed F-104 Starfighter, Yeager ha un incidente ed \u00e8 costretto a lanciarsi col paracadute. L'aereo \u00e8 distrutto, ma nonostante lo schianto e le ustioni Yeager riesce a salvarsi e a dimostrare di avere anche lui il vero talento del pilota, la \"stoffa giusta\". Il film si conclude con il volo di Gordon Cooper, che con la missione Mercury-Atlas 9 compie ben 22 orbite della Terra, stabilendo un nuovo record. Cooper \u00e8 stato l'ultimo astronauta statunitense a volare in solitaria.\nProduzione.\nNel film \u00e8 presente un cameo di Chuck Yeager, che interpreta Fred, il proprietario del locale \"Pancho's\".\nRiconoscimenti.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America."}
{"id": "741760", "revid": "46291", "url": "https://it.wikipedia.org/wiki?curid=741760", "title": "Lycium chilense", "text": "Lycium chilense \u00e8 una pianta della famiglia delle Solanaceae.\nI nomi comuni sono vari: \"yaullIn\", \"llaull\u00edn\", \"yaoy\u00edn\", \"coralillo\", \"mata mora\".\nDescrizione.\nRaggiunge circa 1,5 m di altezza. Ha rami sottili con spine e con foglie caduche allungate e appuntite, di 1\u20133\u00a0cm di lunghezza. I fiori sono a forma di imbuto, bianchi e con bordo e interno scuro. Il frutto \u00e8 una bacca di forma globulare di colore rosso o arancione e contiene diversi semi. La fioritura e la formazione dei frutti avvengono alla fine del mese di ottobre.\nDistribuzione e habitat.\nVive in ambiente arido e predilige luoghi soleggiati e al riparo dal vento. \u00c8 originaria della Patagonia ed \u00e8 diffusa in Cile e in Argentina.\nUsi.\nViene utilizzata come foraggio e le bacche fanno parte della dieta di numerose specie di uccelli."}
{"id": "741761", "revid": "2176179", "url": "https://it.wikipedia.org/wiki?curid=741761", "title": "Grammaticalizzazione", "text": "In linguistica, la grammaticalizzazione \u00e8 quel processo attraverso il quale una categoria grammaticale (genere, numero, persona etc.) o una funzione linguistica del sistema verbale o di quello nominale di una lingua viene espressa attraverso morfemi grammaticali.\nI morfemi (o morfi) grammaticali si fanno carico di offrire un'informazione (ad esempio, nella parola italiana \"gatta\", la desinenza -\"a\" indica che il genere \u00e8 femminile) che pu\u00f2 essere offerta anche da un elemento lessicale (in lingua inglese, \"gatta\" si dice \"she-cat\": il genere \u00e8 indicato da \"she\", un elemento lessicale).\nFenomeno opposto alla grammaticalizzazione \u00e8 la lessicalizzazione.\nGrammaticalizzazione e lessicalizzazione.\nGeneralmente, lessico e grammatica sono intesi come domini opposti. I segni lessicali sono in numero indefinito, si riproducono e aumentano indefinitamente. I segni grammaticali (ad esempio articoli, preposizioni, congiunzioni, prefissi, suffissi ecc.) sono invece in numero limitato e non aumentano o mutano se non lentissimamente: vengono detti \"forme legate\" e si organizzano in paradigmi.\nLessico e grammatica non restano per\u00f2 isolati l'uno dall'altro, non solo perch\u00e9 il lessico \u00e8 organizzato in categorie grammaticali (o parti del discorso), ma perch\u00e9 elementi del lessico sono usati come strumenti grammaticali e viceversa. Ad esempio, la locuzione preposizionale \"a causa di\" \u00e8 usata nel senso della preposizione \"per\": \"il museo ha chiuso per lo sciopero\" \u00e8 equivalente a \"il museo ha chiuso a causa dello sciopero\". L'elemento lessicale \"causa\" \u00e8 usato a fini grammaticali (grammaticalizzazione). Una costruzione verbale come \"prendere la fuga\" \u2013 che equivale a \"fuggire\" \u2013 rappresenta invece una lessicalizzazione, in cui un insieme di elementi retti da rapporti grammaticali assume le funzioni di una singola unit\u00e0 lessicale.\nSintagmi come \"ora come ora\", \"d'un tratto\" hanno equivalenti in \"momentaneamente\" e \"improvvisamente\": rappresentano delle lessicalizzazioni, perch\u00e9 sono forme grammaticali che assumono le funzioni di parole, analogamente a \"cantante\" (originariamente una forma grammaticale, in particolare il participio presente del verbo \"cantare\", poi un nome) o a \"reverendo\" (originariamente un gerundio, poi un nome).\nViceversa, la preposizione \"mediante\" era originariamente il participio presente del verbo \"mediare\", ma \u00e8 stata nel tempo usata come preposizione, analogamente a \"durante\" (participio presente di \"durare\") o a \"nonostante\" (dal verbo \"ostare\").\nGrammaticalizzabilit\u00e0.\nI morfi grammaticali sono dunque caratterizzati dall'essere un insieme relativamente chiuso (i suoi elementi tendono cio\u00e8 a non aumentare). \u00c8 attraverso essi che passano alcune opzioni obbligatorie (opzioni che, del resto, rappresentano l'oggetto principale della grammatica). Cos\u00ec, ad esempio, se \u00e8 libera la scelta \"lessicale\" tra \"Mi fa male la testa\" e \"Mi fa male la zucca\", \u00e8 obbligatoria la scelta tra singolare e plurale (categoria del numero). Nel caso del verbo, il numero delle opzioni obbligatorie aumenta: cos\u00ec, effettuata la libera scelta lessicale \"dormire\", si presenta la scelta obbligata delle categorie di persona (1\u00aa, 2\u00aa ecc.) e di numero (singolare-plurale).\nTali opzioni obbligate, come accennato, possono essere rappresentate attraverso elementi grammaticali (in italiano, le desinenze -\"o\", -\"i\", in inglese -\"ing\", -\"s\", in spagnolo -\"s\" ecc.) o lessicali. Ad esempio, in greco e in arabo, quando ci si riferisce ad una entit\u00e0 che si manifesta in coppia, si usa una forma specializzata, il duale. In lingue senza duale, l'entit\u00e0 in coppia viene indicata come tale attraverso elementi lessicali: \"entrambe le mani\" (italiano), \"both hands\" (inglese), \"beide H\u00e4nde\" (tedesco).\nLe nozioni grammaticalizzabili variano da lingua a lingua: pi\u00f9 specificatamente, le aree nozionali grammaticalizzabili sono riducibili, nel complesso, ad un numero piuttosto contenuto. Cos\u00ec, la nozione di \"causativit\u00e0\" (che esprime la matrice semantica \"far fare qualcosa a qualcuno/qualcosa\"), in swahili si ottiene attraverso i suffissi -\"ya\" (soggetto a diverse forme di assimilazione), -\"isha\", -\"esha\": se \"pita\" vuol dire \"passare\", \"pisha\" (da \"pit\" + -\"ya\") vuole dire \"far passare\"; se \"soma\" vuol dire \"leggere\", \"somesha\" vuol dire \"far leggere\". In turco, gli infissi -\"dir\"- (anch'esso con diverse forme di assimilazione) e -\"t\"- assolvono la medesima funzione: \"yaz-mak\" (\"scrivere\") \u2192 \"yaz-dir-mak\" (\"far scrivere\"); \"anla-mak\" (\"ascoltare\") \u2192 \"anla-t-mak\" (\"far ascoltare\" e, quindi, \"raccontare\", \"spiegare\"). In italiano, l'opposizione tra forme causative e forme non causative della medesima base semantica si ottiene per elementi lessicali:\nIl processo in diacronia.\nIl significato pu\u00f2 dunque essere rappresentato in lingua attraverso due canali: quello grammaticale e quello lessicale. Nell'analisi diacronica di una lingua si pu\u00f2 constatare che avviene una continua redistribuzione delle forme, tale per cui elementi lessicali vengono grammaticalizzati ed elementi grammaticali vengono lessicalizzati. A proposito di questo reiterato scambio di canale, si parla di \"lessicalizzazione\" intendendo quel processo attraverso il quale un elemento grammaticale assume valore di elemento lessicale, e di \"grammaticalizzazione\" intendendo il processo inverso.\nUn esempio di grammaticalizzazione \u00e8 rappresentato dagli avverbi, spesso derivati da parole indipendenti, come gli avverbi di modo che in diverse lingue neolatine sono formati dall'unione di un aggettivo e del sostantivo latino \"mens\", \"mentis\": \"serenamente\", \"audacemente\" ecc.\nLa lessicalizzazione (o degrammaticalizzazione) avviene quando un elemento grammaticale assume valore lessicale. Sebbene meno diffuso, si verifica a causa di un fondamentale principio attivo nel funzionamento linguistico. Uno degli esempi pi\u00f9 noti di lessicalizzazione \u00e8 quello della sostantivizzazione di un suffisso come -\"ismo\". Ad esempio:\nUn esempio di normale uso suffissale \u00e8 invece in \"social-ismo\". Come si vede, al plurale questo suffisso assume valore di sostantivo astratto, con una certa accezione negativa rispetto al significato originario. Un altro esempio di suffisso che acquista valore nominale \u00e8 la parola dell'inglese americano -\"ade\" (suffisso presente in \"orangeade\", \"lemonade\", \"limeade\" o \"cherryade\"), talvolta usato con il significato generico di \"succo di frutta\".\nUn altro esempio, non confinato ad uno specifico elemento lessicale, si trova nello sviluppo gaelico irlandese con l'origine del pronome di prima persona plurale \"muid\" (una parola funzionale) dal suffisso flessivo \"-mid\" (come in \"t\u00e1imid\" \"noi siamo\") a causa di una rianalisi basata sull'ordine verbo-pronome delle altre persone del verbo.\nUn ulteriore esempio \u00e8 il genitivo sassone inglese, che pass\u00f2, nella fase finale dell'inglese antico, da essere un suffisso a essere un clitico, quindi grammaticalmente meno rilevante e pi\u00f9 svincolato.\nQueste forme, perso il contatto con le regole grammaticali, sono quindi diventate lessemi con un nuovo e autonomo significato; pertanto la lessicalizzazione \u00e8 un aspetto fondamentale della degrammaticalizzazione. Ogni volta che un morfo cessa di essere produttivo si ha una lessicalizzazione, perch\u00e9 perde la cristallizzazione funzionale a vantaggio di un'acquisizione di significato.\nLa degrammaticalizzazione \u00e8 comunque, soprattutto nel quadro dell'ipotesi della \"unidirezionalit\u00e0\", un processo diacronico ben pi\u00f9 raro del passaggio da elementi lessicali a funzionali o da elementi meno grammaticali a pi\u00f9 grammaticali, siccome, per dirla con Bernd Heine, \u00abla grammaticalizzazione \u00e8 un processo unidirezionale, cio\u00e8 porta da forme e costruzioni meno grammaticali alle stesse pi\u00f9 grammaticali\u00bb."}
{"id": "741765", "revid": "599013", "url": "https://it.wikipedia.org/wiki?curid=741765", "title": "Cpt", "text": ""}
{"id": "741767", "revid": "57342", "url": "https://it.wikipedia.org/wiki?curid=741767", "title": "Fanny &amp; Alexander", "text": "Fanny &amp; Alexander \u00e8 una compagnia teatrale italiana fondata a Ravenna nel 1992 da Chiara Lagani e Luigi de Angelis.\nStoria.\nFanny &amp; Alexander nasce a Ravenna nel 1992 da Luigi de Angelis, Chiara Lagani. Nel 1997 si aggrega stabilmente alla compagnia Marco Cavalcoli.\nIl primo importante spettacolo portato in scena dalla compagnia fu \"Ponti in core\" nel 1996.\nAffermatasi sulla scena teatrale italiana come gruppo di ricerca, sperimentando metodi e discipline artistiche delle pi\u00f9 disparate, nel tempo la loro sede Ardis Hall \u00e8 diventata una vera e propria bottega d'Arte, producendo e promuovendo spettacoli teatrali, concerti, produzioni video e cinematografiche, installazioni, azioni performative, mostre fotografiche, libri, convegni e seminari di studi, festival e rassegne. Il loro lavoro \u00e8 spesso caratterizzato dalla fusione di linguaggi di diverse discipline nella singola opera.\nSpettacoli.\nAda Cronaca Familiare.\nProgetto di undici opere fra installazioni performance e concerti ispirati a Ada o ardore di Vladimir Vladimirovi\u010d Nabokov (Premio Ubu speciale 2004/5). Il progetto vede la collaborazione per video e film di Zapruder filmmakersgroup.\nO-Z.\nProgetto composto da spettacoli su \"Il meraviglioso mago di Oz\" di Lyman Frank Baum. "}
{"id": "741771", "revid": "46291", "url": "https://it.wikipedia.org/wiki?curid=741771", "title": "Malvales", "text": "Le Malvali (Malvales, Dumort. 1829) sono un ordine della classe delle Magnoliopsida.\nPrende nome dalla malva.\nAreale.\nLe Malvali sono rappresentate in tutti i continenti (anche in Italia), prevalentemente - ma non esclusivamente - nelle regioni calde.\nDescrizione.\nGeneralmente, le Malvali sono caratterizzate da fiori regolari, con calice e corolla distinti, a 5 petali e 5 sepali, e stami numerosi. Tipicamente, il frutto \u00e8 una capsula.\nLe Malvali comprendono sia erbe che alberi. In Italia le specie legnose sono in minoranza, ma globalmente, a livello mondiale, la proporzione \u00e8 invertita.\nSistematica.\nNella classificazione APG II, a quest'ordine vengono attribuite le seguenti famiglie (indichiamo con \"(I)\" quelle rappresentate in Italia):\nLa complessit\u00e0 della sistematica di quest'ordine ha portato altri studiosi a una lista molto diversa. Nel Sistema Cronquist, p.es., le Neuradacee sono inserite nelle Rosali, le Timeleacee nelle Mirtali, mentre per alcuni autori le Cistacee appartengono a un ordine a s\u00e9 stante, le Cistali e le Dipterocarpacee all'ordine delle Teali (entrambi questi ordini non sono ammessi da APG II).\nInoltre, la famiglia delle Malvacee viene a comprendere, per APG II, in qualit\u00e0 di sottofamiglie, diversi gruppi che generalmente vengono indicati come famiglie autonome: le Tiliacee, le Sterculiacee, le Bombacacee ecc.\nViceversa, Cronquist e altri studiosi inseriscono in quest'ordine la famiglia delle Elaeocarpaceae (7 generi, tutti i continenti esclusa l'Europa), che APG II attribuisce invece alle Oxalidali.\nRiportiamo per confronto l'elenco delle famiglie attribuite a quest'ordine secondo Species 2000:\nFilogenesi.\nSecondo APG, le Malvali sono strettamente affini alle Brassicali e anche alle Sapindali.\nPur esistendo una certa variabilit\u00e0 nella datazione precisa, gli autori concordano nell'indicare che quest'ordine si origin\u00f2 durante il Cretacico Superiore (tra 96 e 70 milioni di anni fa). Peraltro, anche nel Cretacico inferiore sono stati trovati reperti fossili che alcuni attribuiscono gi\u00e0 alle Malvali.\nImportanza economica.\nLe Malvali comprendono piante di grandissima importanza economica, come il cacao, il cotone, la cola, e molte altre di uso pi\u00f9 limitato (ivi compresa la stessa malva, usata per tisane).\nAlcune specie hanno importanza ornamentale. Tra queste, il tiglio, che, oltre a essere un'importanza essenza forestale, \u00e8 largamente usato per parchi e giardini; l'ibisco; la malvarosa (o malvone).\nUn certo numero di specie viene sfruttata per il legname. Tra queste, merita una menzione particolare la balsa."}
{"id": "741773", "revid": "767487", "url": "https://it.wikipedia.org/wiki?curid=741773", "title": "Il servo di scena (film 1983)", "text": "Il servo di scena (\"The Dresser\") \u00e8 un film del 1983 diretto da Peter Yates, tratto dall'omonima commedia di Ronald Harwood.\nTrama.\nSir \u00e8 un vecchio attore shakespeariano. Il suo grande trionfo risale al '29, quando vinse un premio quale \"miglior Amleto\". Ora si \u00e8 in piena guerra e sui palcoscenici inglesi \"non son rimasti che vecchi, invalidi e omosessuali\". Tuttavia, i teatri sono sempre pieni, anche sotto i bombardamenti e la compagnia, di cui Sir \u00e8 primo attore, nonch\u00e9 impresario, non fa in tempo a smontare un Otello che \u00e8 gi\u00e0 in viaggio per un ennesimo Re Lear. I treni devono partire in orario - \u00e8 la guerra! - ma il vecchio attore non \u00e8 ancora sfiatato. Un suo possente: \"Fermate quel treno!\", urlato alla stazione, ha il potere di fermarlo per davvero, quel treno. Purtuttavia, Sir sembra non ce la faccia pi\u00f9. Va in giro per Londra bombardata e, al mercato, ha un collasso. Viene ricoverato.\nMilady, sua moglie e partner nei ruoli shakespeariani, gli altri attori, i tecnici e Madge, direttore di scena, sono in subbuglio: bisogner\u00e0 rimborsare gli spettatori, Sir non ha sostituto. E pensare che quella sera c'era il tutto esaurito!\nMa Sir torna. Norman, il suo servo di scena, colui che lo assiste, lo veste, lo nutre, lo coccola, si mette subito all'opera. Contrario alla sospensione dello spettacolo - era l'unico ad aver fiducia nel vecchio attore - gioisce per il suo ritorno. Chiusi in camerino, cerca di rimettere in sesto quella specie di rottame. Ci prova stuzzicandolo con il gin, col t\u00e8, le preghiere... Sir \u00e8 completamente partito. Anche quando dimostra buona volont\u00e0, non ricorda le battute, si trucca da moro di Venezia - e devono andare in scena con il Re Lear- si angoscia: \"\u00e8 la 227\u00aa volta che lo recito e non ricordo la prima battuta!\". Si mette a citare Macbeth. Ahi! La cosa porta scalogna. Sir, anche se rimbambito, ridiventa efficientissimo per scacciare il malocchio: deve uscire, fare tre giri, bussare, rientrare, dire una parolaccia. Comincia a ingranare...\ncon sollievo di Norman. Finalmente finisce di truccarsi: \u00e8 pronto a entrare in scena. Suona l'allarme aereo; Norman viene incaricato di darne l'annuncio al pubblico. Emozionatissimo per questo \"debutto\", il servo di scena si impapera un poco. Poi, lo spettacolo ha inizio. Per ben due volte, per\u00f2, Sir resta catatonico, seduto dietro le quinte al momento del suo ingresso in scena. Alla fine, appare. Gli applausi che lo salutano, lo rincuorano, mentre Norman gli suggerisce le prime battute. Al momento della tempesta, Sir \u00e8 tornato quello di sempre. L'allarme aereo cessa.\nNon si sentono pi\u00f9 i tuoni dei bombardamenti. \"Quando quelle carogne potrebbero servire, se la squagliano\", commenta acido il re Lear. Infatti, Sir vuole una tempesta fortissima, una valanga di suoni, \"fulmini che squarcino le querce\". Tutta la compagnia che non \u00e8 in scena, si adopera per provocare la tempesta pi\u00f9 furiosa che ci possa essere.\nGiunge il momento in cui accecano Gloucester e re Lear pu\u00f2 ritirarsi per una pausa. A Madge, suo direttore di scena e amica da vent'anni, Sir confessa che quella sera si \u00e8 visto come fosse gi\u00e0 morto: dall'alto del teatro, un altro se stesso, quello vero, guardava gi\u00f9 e vedeva quel re Lear che recitava. Madge preferirebbe non sentire. Sir le regala un anello che era appartenuto a Kean, ma lei lo rifiuta. \nIrenina, la giovane assistente di Madge, intanto, fa la corte a Sir. Questi se ne accorge: la tocca, la prende in braccio. Oh. \u00e8 molto pi\u00f9 leggera di Milady, sarebbe una Cordelia perfetta... ormai Milady \u00e8 troppo ingrassata: anche con il razionamento, riesce a trovare sempre dei dolcetti da qualche parte. Ma, nonostante il lieve peso di Irenina, Sir cede e cade a terra. Lei scappa dal camerino. Viene bloccata da Norman che le fa una scenata: \"Non \u00e8 il tuo talento quello che lui cerca, ma solo una che stia a dieta!\". Tornato da Sir, afferma: \"\u00c8 solo una falsa magra\". Grato, Sir lo abbraccia. La tragedia, in scena, volge alla fine.\nSir solleva Cordelia/Milady senza sforzo apparente e cos\u00ec entra in palcoscenico. Alla caduta del sipario, Sir si sente nuovamente male. Torna in camerino con Norman. Gli altri attori se ne escono alla spicciolata, anche Milady, che va ad aspettarlo a casa. Rimasto solo con il suo servo di scena, Sir gli mostra l'autobiografia che ha scritto. Sul frontespizio, una lunga lista: il libro \u00e8 dedicato agli attori e agli spettatori, ai tecnici, agli elettricisti, attrezzisti, macchinisti... insomma, praticamente a tutti. Solo lui, il servo di scena, non viene ricordato. Mentre sta per protestare, Norman si accorge che SIr non si muove pi\u00f9. \u00c8 morto. Chiama aiuto. L'unica che sopraggiunge, che \u00e8 rimasta in teatro \u00e8 l'altra che non viene ricordata nella dedica: il direttore di scena, Madge, la donna che ha amato Sir per venti lunghi anni. \"Siamo fuori tutti e due\", sogghigna Norman. Madge prende l'anello di Kean dalla mano del morto. \u00c8 molto triste, mentre Norman sembra furibondo: \"In tanti anni non mi ha mai invitato neanche a pranzo!\". Se la prende con Madge: \"Cosa credi, di essere stata l'unica ad averlo amato!\". Ma Madge se n'\u00e8 andata. Norman resta solo accanto a Sir."}
{"id": "741776", "revid": "339392", "url": "https://it.wikipedia.org/wiki?curid=741776", "title": "AC Mantova", "text": ""}
{"id": "741777", "revid": "30149", "url": "https://it.wikipedia.org/wiki?curid=741777", "title": "Modernismo teologico", "text": "Il modernismo teologico fu un'ampia e variegata corrente del Cattolicesimo, sviluppatasi tra la fine dell'Ottocento e l'inizio del Novecento volta a ripensare il messaggio cristiano alla luce delle istanze della societ\u00e0 contemporanea. Fra i temi del modernismo cattolico vi furono la comprensione e l'esposizione dei contenuti della fede, l'esegesi biblica, la filosofia cristiana, gli studi di storia del cristianesimo e della Chiesa, l'esperienza religiosa. In sostanza, il modernismo proponeva una lettura razionalista della Bibbia e della religione cattolica. La Chiesa lo ha condannato come eresia.\nLa crisi modernista.\nLa crisi modernista rappresent\u00f2 la fase pi\u00f9 acuta del confronto del cristianesimo con il moderno, inteso soprattutto come istanza di autonoma determinazione dell'uomo nella vita individuale e collettiva, come emancipazione da ogni prospettiva e sistema di valori compiuto e di carattere assolutistico, e come affermazione delle scienze legate alle metodologie sperimentali e al vaglio della critica.\nIl modernismo teologico sub\u00ec, agli inizi del XX secolo, una serie di censure da parte delle gerarchie ecclesiastiche.\nA una prima condanna di sessantacinque affermazioni tratte da pubblicazioni di autori ritenuti modernisti, emanata dal Sant'Uffizio con il decreto \"Lamentabili Sane Exitu\" (3 luglio 1907), approvato da papa Pio X, fece seguito la condanna del modernismo come eresia o meglio \"sintesi di tutte le eresie\" da parte di Pio X, con l'enciclica \"Pascendi Dominici gregis\" (8 settembre 1907). In tale documento il papa offr\u00ec una sistematica e articolata descrizione del modernismo, quale non si ritrovava in alcuno degli scritti dei protagonisti del riformismo religioso cattolico. Dopo la condanna del modernismo fu avviata una sistematica repressione dei suoi esponenti, anche attraverso l'organizzazione del Sodalitium Pianum di monsignor Umberto Benigni. Le figure principali furono quindi colpite con la scomunica o sospese \"a divinis\", mentre molti altri preti, religiosi o laici cattolici accusati di modernismo furono sollevati dall'insegnamento nelle universit\u00e0 cattoliche e nei seminari, dalle responsabilit\u00e0 pastorali, dagli incarichi organizzativi nelle associazioni ecclesiali.\nLe principali tesi oggetto di condanna.\nPio X, tre anni dopo l'enciclica \"Pascendi Dominici gregis\", introdusse un giuramento antimodernista che in sintesi prendeva di mira le tesi secondo cui:\nDiffusione e reazione.\nIl modernismo ebbe una diffusione in tutta Europa. Tra i principali esponenti vengono ricordati gli italiani Salvatore Minocchi (1869\u20131943), Romolo Murri (1870-1944), Ernesto Buonaiuti (1881-1946); l'irlandese George Tyrrell (1861-1909); gli inglesi Maude Petre (1863-1944) e Friedrich von H\u00fcgel (1852-1925); i francesi Alfred Loisy (1857- 1940) e Lucien Laberthonni\u00e8re (1860-1932). Anche il romanziere vicentino Antonio Fogazzaro ader\u00ec al modernismo.\nLa reazione ufficiale della Chiesa contro il modernismo fu particolarmente ferma: grazie all'attivit\u00e0 di una rete di informazione \"ad hoc\", il Sodalitium Pianum, numerosi scritti che sostenevano tesi ascrivibili al modernismo furono posti all'indice e con il \"motu proprio\" \"Sacrorum antistitum\", emanato nel 1910, fu imposto a tutti i laureandi delle universit\u00e0 cattoliche un giuramento antimodernista in cui, tra le altre affermazioni, si confermava che i miracoli erano segni sensibili adatti a tutte le intelligenze e che i dogmi non subivano modifiche a seconda dei tempi. Negli anni sessanta il giuramento antimodernista fu definitivamente abrogato da papa Paolo VI, come aggiornamento del Concilio Vaticano II. Ci\u00f2 nonostante, lo stesso Paolo VI ribad\u00ec la condanna di inizio secolo del modernismo.\nIl \"modernismo\" milanese.\nSoprattutto gli ambienti intellettuali cattolici milanesi, che si erano espressi nella rivista \"Rinnovamento\", furono accusati di modernismo. Gli stessi ambienti erano favorevoli al superamento politico della \"Non expedit\" e a una conciliazione tra istanze cattoliche e lo stato liberale, posizioni condannate da anni dalla \"Mirari vos\" e dalla \"Quanta cura\" e, soprattutto, dal \"Sillabo\". Lo stesso cardinal Ferrari, arcivescovo di Milano dal 1894 al 1921, fu perseguitato dall'accusa di appoggiare il modernismo.\nLa successiva separazione tra istanze in campo teologico e quelle in campo politico, permise quel clima che rese possibile il successivo Patto Gentiloni che port\u00f2 all'avvicinamento tra cattolici e posizioni liberali. Nello stesso tempo rimasero emarginate le posizioni del cattolicesimo sociale che erano state fatte proprie dall'Opera dei Congressi.\nIl contrasto del modernismo: la costituzione dell'Azione Cattolica.\nLa scomunica del modernismo ebbe una significativa premessa a livello delle organizzazioni laicali cattoliche. All'interno di alcune di esse, nel corso degli anni, le tesi teologiche del modernismo avevano coagulato degli orientamenti e si era cos\u00ec formata un'ampia corrente, che aveva finito per assumere un identificabile carattere non solo dottrinale ed ecclesiale, ma anche politico. All'interno di tali organizzazioni laicali del mondo cattolico ne erano perci\u00f2 derivati endemici contrasti e schieramenti e, in un primo momento, l'azione papale fu volta a sanare tali contrasti. Ben presto fu per\u00f2 chiaro che una soluzione di compromesso non era n\u00e9 possibile n\u00e9 auspicabile.\nTra le organizzazioni cattoliche pi\u00f9 permeate dal modernismo vi era in particolare l'Opera dei Congressi. Questa organizzazione era diventata la roccaforte del modernismo ed era contigua alle tesi sostenute dalla Democrazia Cristiana Italiana di Romolo Murri e da altri cattolici intransigenti nell'avversare il Risorgimento, dopo la perdita del potere temporale del papa. Dal punto di vista politico, il gruppo di Murri e questi cattolici intransigenti sostenevano la necessit\u00e0 di preferire l'accordo tattico con i socialisti piuttosto che appoggiare la Monarchia e i liberali."}
{"id": "741781", "revid": "399678", "url": "https://it.wikipedia.org/wiki?curid=741781", "title": "Panicum", "text": "Panicum (Linneo \"Sp. Pl.\", 1753 - miglio in senso lato) \u00e8 un genere di piante della famiglia della Poacee (o Graminacee), comprendente oltre 400 specie di erbe annue e perenni, alte 1\u20133 m. Il genere \u00e8 largamente rappresentato nelle regioni tropicali, alcune specie vivono anche nei climi temperati.\nSpecie.\nIl genere \"Panicum\" viene generalmente diviso in pi\u00f9 sottogeneri.\nSegue qui una ristretta selezione tra le numerosissime specie:\nUsi.\n\"Panicum miliaceum\" (il miglio in senso stretto) viene coltivato e usato per l'alimentazione umana e degli animali. Altre specie, p.es. \"Panicum virgatum\", vengono coltivate prevalentemente per scopi ornamentali o come foraggio. Alcune specie selvatiche vengono occasionalmente usate per l'alimentazione umana.\nDetti popolari.\nIl detto \"seminare il panico\" deriva dal nome scientifico di questa pianta."}
{"id": "741784", "revid": "46291", "url": "https://it.wikipedia.org/wiki?curid=741784", "title": "Paspalum", "text": "Paspalum L. \u00e8 un genere delle Poacee.\nCaratteristiche.\nSono piante di consistenza erbacea e filiforme; crescono molto fitte e consentono la formazione di tappeti erbosi consistenti e duraturi. Le specie pi\u00f9 adatte in tal senso sono la \"P. vaginatum\" e la \"P. notatum\" (di minore densit\u00e0), molto utilizzate anche per la loro rapida copertura dello spazio disponibile.\nNotevoli sono anche la loro resistenza prolungata alla siccit\u00e0 e la capacit\u00e0 di attecchire anche su terreni argillosi e sabbiosi.\nDistribuzione.\nSono piante ben adattate ai climi tropicali e subtropicali. Il loro areale comprende gran parte dell'America meridionale e dell'Africa meridionale, Asia meridionale e sudorientale, nonch\u00e9 l'Australia.\nHabitat.\nPrediligono in natura le dune di sabbia in zone non desertiche e le spiagge.\nTassonomia.\nComprende 329 specie accreditate al luglio 2015; di seguito un elenco delle pi\u00f9 comuni: "}
{"id": "741787", "revid": "1117982", "url": "https://it.wikipedia.org/wiki?curid=741787", "title": "Licone (pitagorico)", "text": "Biografia.\nLicone era uno dei 43 tarentini appartenenti alla scuola di Pitagora a Crotone. \n\u00c8 citato nei \"Saggi\" di Michel de Montaigne in relazione alle disposizioni che diede per i suoi funerali: \nOpere.\nFu un botanico, componendo un trattato \"Sulle piante\", citato da Ateneo e, se si pu\u00f2 identificare con Licone di Iaso, una \"Vita di Pitagora\", in cui, stando alle testimonianze, metteva in evidenza lo stile di vita misurato dei suoi condiscepoli. "}
{"id": "741790", "revid": "22475", "url": "https://it.wikipedia.org/wiki?curid=741790", "title": "Marrubbio", "text": ""}
{"id": "741791", "revid": "228587", "url": "https://it.wikipedia.org/wiki?curid=741791", "title": "Gaultheria pumila", "text": "Gaultheria pumila \u00e8 una pianta della famiglia delle Ericaceae diffusa in Sud America."}
{"id": "741794", "revid": "438678", "url": "https://it.wikipedia.org/wiki?curid=741794", "title": "Sul lago dorato", "text": "Sul lago dorato (\"On Golden Pond\") \u00e8 un film di Mark Rydell del 1981. Con un incasso di 119.285.432 dollari si rivel\u00f2 il secondo maggiore incasso del 1981, preceduto solo da \"I predatori dell'arca perduta\" di Steven Spielberg.\nTrama.\nNorman Thayer, ottantenne professore in pensione che negli ultimi anni soffre di perdita di memoria e che pensa spesso alla propria morte che sente vicina, trascorre l'estate con sua moglie Ethel nel loro \"cottage\" sul Golden Pond, un bellissimo lago del New England. L'unica figlia della coppia, Chelsea, che non vedono da anni e con la quale i rapporti del padre sono sempre stati piuttosto tesi a causa del duro carattere di lui, va a trovarli con il suo nuovo fidanzato, un dentista divorziato di nome Billy Ray, ed il figlio di quest'ultimo, un tredicenne anche lui di nome Billy. Mentre Chelsea e Billy senior partono per un mese per l'Europa, lasciano in custodia il ragazzino alla coppia. Il ragazzino, nonostante le schermaglie iniziali, legher\u00e0 un'affettuosa amicizia con lo scorbutico Norman, che gli insegner\u00e0 a pescare ed a tuffarsi all'indietro, apportando infine un miglioramento nei rapporti di tutta la famiglia quando Chelsea, sposatasi a met\u00e0 del suo viaggio, ritorna dall'Europa.\nDettagli sul film.\nSi tratta dell'ultimo film della lunga carriera di Henry Fonda ma l'unico per cui abbia vinto l'Oscar; \u00e8 anche l'unico in cui ha recitato con sua figlia Jane Fonda. \nKatharine Hepburn con questo film conquist\u00f2 il suo quarto Premio Oscar come miglior attrice protagonista, primato tuttora ineguagliato.\nIl fim \u00e8 stato girato a Squam Lake presso il comune di Holderness, contea di Grafton, New Hampshire. Le riprese sono iniziate nel luglio 1980 e proseguite fino ad agosto. Il film \u00e8 uscito negli Usa il 4 dicembre 1981, mentre in Italia l'11 marzo 1982.\nUna battuta del film (\"Ora ascoltami bene. Sei il mio possente cavaliere con la scintillante armatura, non dimenticarlo. Siederai baldo in sella al tuo cavallo e io sieder\u00f3 dietro di te, aggrappata a te, e poi via, avanti ancora e ancora e ancora...\", \"Listen to me, mister. You're my knight in shining armor. Don't you forget it. You're going to get back on that horse, and I'm going to be right behind you, holding on tight, and away we're gonna go, go, go!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura all'88\u00ba posto."}
{"id": "741800", "revid": "219110", "url": "https://it.wikipedia.org/wiki?curid=741800", "title": "Consorzio Pisano Trasporti", "text": "CPT - Consorzio Pisano Trasporti S.c.a.r.l. era una societ\u00e0 consortile italiana che gestiva il trasporto pubblico locale nella provincia di Pisa. Era controllata da CTT Nord, che ne deteneva la quasi totalit\u00e0 delle quote, era partecipata anche da Autolinee Sequi e 3MT. Inoltre era tra i gestori del TPL toscano a prendere parte al consorzio ONE.\nSettori di attivit\u00e0.\nCPT svolge servizi collaterali rispetto al trasporto pubblico operato da CTT Nord quali la movimentazione, il ricovero e la manutenzione del parco autobus, la gestione del magazzino ricambi, nonch\u00e9 le relazioni con il pubblico. Attraverso la controllata Societ\u00e0 Valdarno srl, CPT si \u00e8 occupata inoltre della riconversione a servizi di alcuni edifici nell'area di Ospedaletto.\nEsercizio.\nL'azienda gestiva operativamente il servizio automobilistico di TPL nel bacino di Pisa in attuazione del \"contratto ponte 2018-2019\" stipulato con la Regione Toscana e la societ\u00e0 One scarl di cui CPT faceva parte.\nDal 1\u00ba gennaio 2020 al 31 ottobre 2021, operava in virt\u00f9 di atti d\u2019obbligo mensili emanati dalla Regione Toscana.\nParco aziendale.\nNel 2017 il parco mezzi risulta costituito da 70 autobus urbani, 15 suburbani e 260 interurbani.\nDati societari.\nI soci consortili erano:"}
{"id": "741801", "revid": "46291", "url": "https://it.wikipedia.org/wiki?curid=741801", "title": "Persea", "text": "Persea \u00e8 un genere di piante della famiglia delle Lauracee comprendente oltre 100 specie di piante arboree sempreverdi, delle quali la pi\u00f9 conosciuta \u00e8 l'avocado (\"Persea americana\"), coltivata nelle regioni subtropicali per il suo frutto edibile.\nTassonomia.\nIl genere comprende le seguenti specie:"}
{"id": "741803", "revid": "46291", "url": "https://it.wikipedia.org/wiki?curid=741803", "title": "Protium", "text": "Protium \u00e8 un genere di piante della famiglia delle Burseraceae.\nTassonomia.\nIl genere comprende oltre 100 specie tra cui:"}
{"id": "741804", "revid": "1745361", "url": "https://it.wikipedia.org/wiki?curid=741804", "title": "Asia (Oceanina)", "text": "Asia (in greco antico \u1f08\u03c3\u03af\u03b1) \u00e8 un personaggio della mitologia greca ed \u00e8 una delle Oceanine.\nGenealogia.\nFiglia del titano Oceano e della titanide Teti, spos\u00f2 il titano Giapeto e fu la madre dei titani Atlante, Prometeo, Epimeteo e Menezio.\nSecondo Esiodo la sposa di Giapeto sarebbe Climene, un'altra delle Oceanine.\nMitologia.\nNel \"Prometeo liberato\" di Percy Bysshe Shelley Asia (simbolo della Natura), sposa Prometeo, dopo essere stato liberato da Ercole, dando cos\u00ec inizio al regno del Bene e dell'Amore sulla Terra.\nUna delle tre parti del mondo allora conosciute, l'Asia, prende il nome dalla ninfa."}
{"id": "741805", "revid": "767487", "url": "https://it.wikipedia.org/wiki?curid=741805", "title": "Atlantic City, U.S.A.", "text": "Atlantic City, U.S.A. (\"Atlantic City\") \u00e8 un film del 1980 diretto da Louis Malle.\nIl film vinse il Leone d'oro al Festival di Venezia, \"ex aequo\" con \"Una notte d'estate (Gloria)\" di John Cassavetes.\nTrama.\nLou Pasco \u00e8 un delinquente di piccolo cabotaggio, mantenuto da Grace, vedova del suo ex-boss ed ex-reginetta di bellezza ormai in pensione. Tutte le notti Lou spia dalla finestra una donna che si massaggia il corpo con del succo di limone. Si tratta di Sally, che lavora in un ristorante e cerca di togliersi di dosso l'odore del cibo cucinato. Sally frequenta un corso per \"croupier\" e spera cos\u00ec di poter lavorare in una casa da gioco, ora che ad Atlantic City \u00e8 stato liberalizzato il gioco d'azzardo.\nDave, ex marito di Sally, si fa vivo in citt\u00e0 accompagnato dalla sorella di Sally, ora divenuta sua compagna. I due portano con loro una partita di droga, rubata a una banda di trafficanti, che non tarda a eliminarlo. Lou entra cos\u00ec in possesso della merce e comincia a smerciarla. Incontrata Sally all'obitorio, dove lei \u00e8 chiamata per il riconoscimento del cadavere di Dave, comincia a corteggiarla spendendo il denaro guadagnato. Per pura fortuna riesce a uccidere i gangster che lo hanno raggiunto. Fuggito con Sally verso la Florida, dopo una notte d'amore con lei, decide di lasciarla andare via con i soldi e di tornare da Grace.\nRiconoscimenti.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "741808", "revid": "78273", "url": "https://it.wikipedia.org/wiki?curid=741808", "title": "W. Goethe", "text": ""}
{"id": "741809", "revid": "46291", "url": "https://it.wikipedia.org/wiki?curid=741809", "title": "Pseudolmedia spuria", "text": "Pseudolmedia spuria \u00e8 una specie di pianta appartenente alla famiglia delle Moracee originaria del Nord America."}
{"id": "741811", "revid": "1522738", "url": "https://it.wikipedia.org/wiki?curid=741811", "title": "Settipelago", "text": ""}
{"id": "741814", "revid": "438678", "url": "https://it.wikipedia.org/wiki?curid=741814", "title": "Kundun", "text": "Kundun \u00e8 un film del 1997 diretto da Martin Scorsese, tratto dal libro autobiografico \"La libert\u00e0 nell'esilio\", del quattordicesimo Dalai Lama del Tibet, Tenzin Gyatso.\nTrama.\nL'ambientazione iniziale \u00e8 nel Tibet del 1937, in cui il piccolo Lahmo, il cui nome in tibetano significa \"colui che protegge\", \u00e8 un bambino di appena due anni dal carattere molto vivace che vive in un remoto e anonimo villaggio della provincia di Amdo, di fronte al confine con la Cina; ultimo di una generazione numerosa, \u00e8 nato in un periodo di forti carestie a danno dei pi\u00f9 poveri in una famiglia di contadini, e due dei suoi fratelli studiano in un monastero.\nUn giorno la sua casa viene visitata da un lama travestito da servitore in viaggio per Lhasa, capitale del Tibet e centro del Buddhismo Mah\u0101y\u0101na, insieme ai suoi collaboratori. L'uomo \u00e8 un alto funzionario del governo al servizio del reggente, Reting Rinpoce, che l'ha mandato alla ricerca della reincarnazione del tredicesimo Dalai Lama, morto da alcuni anni in un periodo molto critico della storia tibetana. Il bambino dimostra di possedere familiarit\u00e0 con questo insolito visitatore, e rivendica la propriet\u00e0 del rosario che gli vede tra le mani, un tempo posseduto dal \"Grande Tredicesimo\". Il monaco dimostra un interesse molto particolare per Lahmo e lo studia con grande attenzione. Il giorno successivo, quando il religioso parte, il bambino piange disperatamente chiedendo di poterlo seguire, tanto che la madre conferma che da tempo dice di voler andare a Lhasa.\nPoco tempo dopo, il lama ritorna da Lahmo con alcuni maestri e aristocratici di Lhasa, disponendo su un tavolo una serie di oggetti, chiedendogli quali siano stati di sua propriet\u00e0. Vi \u00e8 infatti una seria probabilit\u00e0 che sia la reincarnazione del Dalai Lama, e quando Lahmo li riconosce uno per uno, scartando quelli che non erano appartenuti al Dalai Lama defunto, vi \u00e8 la conferma che il bambino \u00e8 il nuovo Dalai Lama, reincarnazione di Chenrezig e di tutti i Dalai Lama che lo hanno preceduto.\nDue anni dopo, nel 1939, il bambino viene portato a Lhasa dal reggente Reting, il quale lo insedia come quattordicesimo Dalai Lama, preparandolo agli studi per fare di lui un monaco buddhista secondo l'antichissima tradizione e, al raggiungimento della maggiore et\u00e0, capo del governo e della religione del Tibet. Lahmo viene ora chiamato \"Buddha della Compassione\", \"Gemma che Esaudisce i Desideri\", \"Prezioso Protettore\". Il piccolo Dalai Lama, ora da tutti chiamato \"Kundun\", in tibetano \"la Presenza\", vive cos\u00ec nel palazzo del Potala, praticamente isolato dal mondo esterno e dai brucianti cambiamenti sociali e politici che stanno stravolgendo il suo Paese, e viene educato sotto la tutela di Taktra Rinpoce, di Phala, di Pompo e di Norbu, che gli svelano i segreti del Buddhismo tibetano e delle tecniche di meditazione, indispensabili per conseguire il Nirvana.\nUn giorno per\u00f2, complici alcuni oscuri presagi profetizzati dagli oracoli regolarmente consultati dal governo, Reting Rinpoce viene allontanato da Lhasa e rimosso dalla carica di reggente, in quanto ritenuto inadatto al ruolo. Gli oracoli precisano che se Reting non si allontana dalla capitale per dedicarsi alla preghiera, morir\u00e0. Il piccolo Dalai Lama, durante una lezione, impone cos\u00ec Taktra, il suo anziano e severo ma affezionatissimo maestro, come nuovo reggente del suo governo. Gli anni trascorrono, e Kundun studia dimostrando di essere un buon discepolo, fino al giorno in cui l'ambizioso Reting, a capo di alcuni monaci del monastero di Sera armati, attenta alla vita di Taktra, senza per\u00f2 riuscire a ucciderlo. L'ex reggente viene incarcerato al Potala, dove muore poco dopo, e il Dalai Lama, per quanto giovane, dimostra da questo momento una maggiore attenzione verso le questioni relative alla societ\u00e0 e al governo. Il suo primo ordine \u00e8 di allontanare i cinesi dal Tibet: dopo i vari e tenaci tentativi del passato a cui sono seguiti anni di calma relativa nei loro rapporti, la Cina sta infatti cercando nuovamente di estendere il proprio controllo sul regno delle montagne.\nMentre la Cina \u00e8 scossa dalla guerra civile e finisce regione per regione sotto il controllo di Mao Tse-Tung, il giovane Kundun scrive una lettera al Presidente degli Stati Uniti, il signor Truman, nella speranza che un giorno gli Stati Uniti affiancheranno il Tibet per garantirne l'indipendenza, ma un improvviso lutto lo segna: la morte del padre, di cui compie i riti funebri su richiesta della madre. Nel 1949 Mao e i suoi comunisti prendono il controllo totale della Cina che, sotto di lui, dopo un periodo di guerre e frammentazioni, si riunisce nella nuova e potente Repubblica Popolare Cinese e il suo primo decreto \u00e8 l'annessione del Tibet: il Dalai Lama dovr\u00e0 accettare di essere un funzionario della \"madrepatria\" cinese, cedendo in tal modo la questione della difesa e dei rapporti internazionali all'attenta supervisione del governo di Pechino. Kundun \u00e8 per\u00f2 di parere contrario: secondo lui, il Tibet non \u00e8 in nessun caso parte della Cina.\nNel momento in cui interpella le divinit\u00e0 tutelari, secondo le consolidate usanze tibetane, Taktra informa il quattordicesimo Dalai Lama dell'avanzata delle truppe cinesi a Chamdo, ma subito dopo giunge una notizia ancora pi\u00f9 drammatica: alcuni funzionari locali e alti dignitari del governo avrebbero firmato un accordo in diciassette punti a nome e per conto del Dalai Lama, che in realt\u00e0 non era stato interpellato. Kundun incontra il generale cinese Chang Jing Wu, ma rifiuta di firmare l'accordo, facendo addirittura una tenace e spiazzante scena muta di fronte agli stranieri, che se ne vanno infuriati. L'anno dopo, il 17 novembre 1950, accetta di essere incoronato Dalai Lama, assumendo pieni poteri governativi e religiosi, nonostante all'inizio avesse espresso il desiderio di essere investito una volta compiuti i diciotto anni, come avvenuto per tutti i Dalai Lama prima di lui. Subito dopo l'intronizzazione si trasferisce al monastero di Dunkhar, al confine con l'India.\nDopo aver nominato i due primi ministri, il Prezioso Protettore invia delegazioni in Cina, Stati Uniti, Nepal, Gran Bretagna, India e all'Onu, perch\u00e9 venga riconosciuta al Tibet la sua legittima indipendenza, ma nessuno degli interpellati accorda il proprio aiuto al Tibet. Sconfortato, Kundun accetta di andare a Pechino per incontrare il presidente Mao in persona. Il giovane re-monaco rimane abbagliato dallo sviluppo industriale dei cinesi e confida nelle promesse del governo comunista, sostenendo che l'insegnamento del Buddha e il socialismo possono conciliarsi a tutti gli effetti. All'inizio, Mao si dimostra affabile e cordiale, tanto che il Dalai Lama spera di poter mediare con gli occupanti, diminuendo il peso dell'invasione, ma durante l'ultimo incontro, il presidente cinese sostiene che la religione sia veleno, l'oppio dei popoli.\nDeluso, Kundun torna a Lhasa, dove ancora tenta la mediazione, ma i cinesi, ora guidati dall'odioso generale Tan Kuan-Sen, hanno inasprito la morsa sulla popolazione: distruggono monasteri e uccidono monaci e civili, indistintamente. Tutti gli alti dignitari del governo, sia monaci che nobili feudali, sono timorosi che i cinesi lo possano uccidere e lo convincono a lasciare il Tibet alla volta dell'India, dove avr\u00e0 pi\u00f9 probabilit\u00e0 di servire la causa tibetana efficacemente. Travestito da soldato, dopo aver consultato l'oracolo Nechung, il Dalai Lama scappa durante la notte alla volta dell'India, scortato da alcuni monaci e guerrieri di Kham.\nPersonaggi omessi.\nSebbene apprezzato dai critici per la correttezza della sua ricostruzione storica, \"Kundun\" ignora completamente tre personaggi importanti nella vita dell'attuale Dalai Lama:\nIncongruenze biografico/narrative.\nMolti eventi nel film non sono completamente fedeli agli eventi cos\u00ec come sono descritti nell'autobiografia del 1990 del Dalai Lama, \"La Libert\u00e0 nell'Esilio\", o come li riporta invece Diki Tsering, la madre dello stesso Tenzin Gyatso, in un'autobiografia del 2000, .\nAll'inizio del film, infatti, un monaco viene spedito in incognito per cercare la reincarnazione del Grande Tredicesimo Dalai Lama, Thubten Gyatso. Lahmo lo incontra la prima volta quando entra nella sua casa travestito da servitore. Il Dalai Lama invece ricorda che il primo incontro non avvenne dentro casa, poich\u00e9 and\u00f2 fuori a salutare il monaco sotto mentite spoglie. Sua madre riferisce inoltre che due monaci giunsero ed appoggiarono alcune canne di bamb\u00f9 contro una parete della casa, una delle quali era appartenuta al Dalai Lama defunto, e suo figlio scelse la canna corretta chiedendo al monaco, che ormai aveva riconosciuto, di portarlo con s\u00e9 a Lhasa.\nNel 1941, il Reggente Reting Rinpoce fu deposto, e Taktra Rinpoce fu selezionato dal giovane Dalai Lama tra una cerchia di candidati. Nella sua autobiografia, Tenzin Gyatso dice di essersi avvicinato a Taktra, compiendo in tal modo la scelta, ma nel film la decisione \u00e8 spontanea e suscita la sorpresa dello stesso Taktra.\nCuriosit\u00e0.\nIn una breve sequenza di immagini viene citato il Lhamo Latso, lago sacro per i tibetani in virt\u00f9 del potere di concedere visioni. Quando Reting parla per la prima volta il piccolo Lhamo, dice di averlo gi\u00e0 incontrato in una visione e di averlo finalmente trovato dopo aver analizzato molte tracce. Durante il dialogo, vengono mostrate brevi e intense immagini del lago oracolare."}
{"id": "741816", "revid": "767487", "url": "https://it.wikipedia.org/wiki?curid=741816", "title": "L'ultima tentazione di Cristo", "text": "L'ultima tentazione di Cristo (\"The Last Temptation of Christ\") \u00e8 un film del 1988 diretto da Martin Scorsese, tratto dal romanzo \"L'ultima tentazione\" (\"The Last Temptation\") dello scrittore greco Nikos Kazantzakis, pubblicato postumo nel 1960.\nFrutto di una lunga gestazione da parte di Scorsese (il film doveva iniziare nel 1983 e fu bloccato a 4 giorni dall'inizio delle riprese, con conseguente perdita dei 5 milioni di dollari d'investimento iniziale, sui 12 complessivi) il film - cos\u00ec come il romanzo in precedenza - \u00e8 stato accompagnato da innumerevoli critiche e prese di posizione, le stesse che avevano bloccato il progetto iniziale nel 1983: \"una valanga di lettere alla direzione deplora il romanzo blasfemo e una campagna di boicottaggio telefonico manda in crisi gli uffici della societ\u00e0\".\nMartin Scorsese ricevette una nomination all'Oscar come Miglior regista, mentre Barbara Hershey venne nominata ai Golden Globe come Miglior attrice non protagonista, e Peter Gabriel per la Miglior colonna sonora originale. Keitel fu candidato al Razzie Award come peggior attore non protagonista.\nTrama.\nGes\u00f9 vede il rapporto con l'Eterno come persecutorio. Vorrebbe vivere come gli altri, avere una famiglia, non comprende il suo percorso messianico, cos\u00ec cerca di sfuggirgli fabbricando croci per i Romani. Un giorno decide di intraprendere la sua peregrinazione. Va a trovare Maria Maddalena, prostituta perch\u00e9 rifiutata da lui in giovent\u00f9, e le resiste. Va nella confraternita degli Esseni e parla con il maestro, mentre in realt\u00e0 egli giace morto. Convinto oramai della sua peculiarit\u00e0, Ges\u00f9 convince Giuda a seguirlo insieme ai primi discepoli e a farsi battezzare da un urlante Giovanni Battista. Affronta nel deserto le tentazioni di Satana, dapprima sotto forma di serpente, a indicare la carnalit\u00e0, poi di leone, a indicare il narcisismo del cuore, per infine palesarsi sotto forma di fiamme. Salva Maria Maddalena dalla lapidazione, esordisce con il Discorso della Montagna e compie miracoli. Nonostante tutto ci\u00f2, i dubbi continuano a perseguitarlo. Entra a Gerusalemme, scaccia i mercanti dal tempio, sembra voler innescare una rivolta, ma egli conosce gi\u00e0 il suo destino sacrificale, cos\u00ec convince il suo maggiore discepolo, proprio Giuda, a tradirlo per farsi catturare facilmente. Finisce dinanzi al governatore Pilato che lo condanna a morte. Crocifisso sul Calvario, Ges\u00f9 scorge un angelo sotto forma di fanciulla che afferma di essere venuto a salvarlo.\nIl Nazareno \u00e8 libero e pu\u00f2 finalmente sposarsi, dapprima con Maddalena e poi, alla morte improvvisa di costei, con la sorella di Lazzaro, Marta, con la quale crea una famiglia. Un giorno, mentre \u00e8 a passeggio, Ges\u00f9 vede Paolo che sta predicando la venuta del Messia, il suo sacrificio e la sua risurrezione. Egli si avvicina rivelandogli la propria identit\u00e0, affermando di vivere la propria vita di persona comune. Paolo gli risponde che la gente soffre ed \u00e8 infelice, e che la loro unica speranza \u00e8 quella del Ges\u00f9 risorto, che salver\u00e0 il mondo dai peccati. Paolo conclude dicendogli che il \"suo Ges\u00f9\" \u00e8 molto pi\u00f9 forte e potente di lui e questo lo porter\u00e0 a continuare la sua opera di predicazione.\nPassano gli anni, \u00e8 il 70 d.C. ed \u00e8 l'inizio dell'offensiva romana contro gli Ebrei. Ges\u00f9 vecchio giace su un letto moribondo quando riceve la visita di Giuda e di altri apostoli; Giuda lo rimprovera di non aver portato a termine la missione e gli rivela che il giovane angelo a cui aveva creduto era in realt\u00e0 Satana, che gli si rivela esattamente come tanti anni prima, sotto forma di fiamme. Spaventato e pentito, in uno scenario apocalittico di tenebre, tra le urla di una Gerusalemme in fiamme, Ges\u00f9 striscia fuori di casa implorando il perdono al Signore, chiedendogli di farlo tornare il Messia. D'un tratto egli si ritrova nuovamente sul Golgota, appeso alla croce. Si \u00e8 trattato soltanto di una allucinazione, l'ultima tentazione di Satana per allontanarlo dalla sua missione. Pronunciate le parole \"tutto si \u00e8 compiuto\", muore.\nProduzione.\nCast.\nAll'epoca del primo progetto (1983) il ruolo di Ges\u00f9 era stato pensato per Robert De Niro, impegnato nelle riprese di \"C'era una volta in America\", ma \"per la prima volta dall'inizio della loro collaborazione, l'attore rifiut\u00f2\".\nL'attore italoamericano disse al riguardo: \nL'attore diede comunque la disponibilit\u00e0 a far parte del cast in qualche altro ruolo. Dopo il rifiuto di De Niro, venne scritturato Aidan Quinn, che era pronto per la parte nel 1983, all'epoca del primo progetto del film non realizzato: cinque anni dopo Quinn \u00e8 per\u00f2 impegnato in altri progetti e declina la parte. Scorsese pensa quindi a Christopher Walken, ma soprattutto a Willem Dafoe, che il regista aveva notato sia in \"Vivere e morire a Los Angeles\" (1985) sia in \"Platoon\", dove risulta \"esplosivo nella sua volont\u00e0 sacrificale\".\nIl resto del cast \u00e8 confermato rispetto al 1983, con Harvey Keitel nel ruolo di Giuda e Barbara Hershey in quello di Maria Maddalena: entrambi gli attori avevano gi\u00e0 proficuamente collaborato con Scorsese in diversi film degli anni settanta. Nel ruolo di Pilato, all'inizio pensato per Sting, si passa a David Bowie che \"con tempi da vera rockstar gira la sua sequenza in un solo giorno\". Le riprese, interamente realizzate in Marocco, iniziarono il 15 ottobre 1987 e si conclusero il 20 dicembre. Il film usc\u00ec negli Usa il 12 agosto 1988, in Italia il 7 settembre al Festival di Venezia.\nAccoglienza.\nSuperata la fase travagliata di realizzazione, il film ha scatenato polemiche e reazioni, culminate nella proiezione alla 45\u00aa Mostra internazionale d'arte cinematografica di Venezia del 1988. In Italia, ma non solo, si invoc\u00f2 un'azione censoria dalle autorit\u00e0: in alcune nazioni come Cile, Filippine e Singapore il film non ha finora circolato.\nComportamenti di gruppi cristiani integralisti sono talvolta degenerati in episodi di violenza a danno di sale e spettatori, come in Francia. In Italia, se da un lato il film non ebbe molto successo di pubblico, circolando in tarda estate, dall'altro le polemiche portarono una qualche pubblicit\u00e0 indiretta e destarono comunque una diffusa curiosit\u00e0 nei confronti della tematica. Il giudizio dei detrattori si mostrava indifferente alle scene contestate, insistendo piuttosto su un'immagine negativa ed eterodossa del Nazareno, qui imperfetto e dubitabondo.\nColonna sonora.\nLa colonna sonora de \"L'ultima tentazione di Cristo\" \u00e8 stata pubblicata un anno dopo sotto il nome di \"\" di Peter Gabriel, considerato un capolavoro della neonata world music. Per la realizzazione l'ex Genesis si avvalse della collaborazione di artisti internazionali di musica tradizionale quali Youssou N'Dour, Baba Maal, Billy Cobham, Ravi Shankar e Nusrat Fateh Ali Khan. Ad esso si accompagna a completare l'album \"Passion sources\", promuovendo i suddetti artisti nel loro repertorio di brani importanti, finora sconosciuti al pubblico occidentale.\nRiconoscimenti.\n. Premio Oscar 1989\nCandidatura al Miglior Regista a Martin Scorsese"}
{"id": "741817", "revid": "712828", "url": "https://it.wikipedia.org/wiki?curid=741817", "title": "Master Ball", "text": ""}
{"id": "741820", "revid": "46291", "url": "https://it.wikipedia.org/wiki?curid=741820", "title": "Schizachyrium", "text": ""}
{"id": "741821", "revid": "125769058", "url": "https://it.wikipedia.org/wiki?curid=741821", "title": "Alice non abita pi\u00f9 qui", "text": "Alice non abita pi\u00f9 qui (\"Alice Doesn't Live Here Anymore\") \u00e8 un film del 1974 diretto da Martin Scorsese.\nIl titolo del film \u00e8 ispirato da una canzone degli anni trenta e lo stile dell'opera passa in rassegna un po' tutti i generi antichi di Hollywood: commedia, musical, m\u00e9lo.\n\u00c8 stato presentato in concorso al Festival di Cannes 1975. Ellen Burstyn, per l'interpretazione di Alice, \u00e8 stata premiata con l'Oscar come migliore attrice protagonista del 1975.\nTrama.\nAlice Hyatt \u00e8 cresciuta a Monterey in California, ma da sposata vive con il marito Donald e il figlio Tommy di 11 anni a Socorro nel Nuovo Messico. Il marito \u00e8 un brav'uomo ma \u00e8 spesso cupo e per niente disposto al dialogo, per cui Alice si sente trascurata. Non fosse per l'amica Bea la vita in questa cittadina di provincia sin troppo tranquilla sarebbe impossibile.\nDonald muore in un incidente stradale e Alice, che non ha un lavoro e nessun risparmio, deve ora ingegnarsi per tirare avanti e mantenere un figlio.\nL'idea \u00e8 quella di tornare nella sua Monterey. Prima per\u00f2 di stabilirsi l\u00ec, dove Tommy inizier\u00e0 l'anno scolastico in una nuova scuola, c'\u00e8 tutta l'estate da poter sfruttare al meglio per guadagnare il pi\u00f9 possibile. Venduto tutto e salutata la casa di Socorro e l'amica del cuore, Alice e Tommy partono in auto diretti verso Phoenix, in Arizona, prima tappa di avvicinamento verso la loro destinazione finale. Alice non ha un mestiere ma sa cantare e cos\u00ec si propone nei vari locali della citt\u00e0 come cantante di piano bar. Trovato un ingaggio, si stabilisce in un motel e finalmente comincia a guadagnare qualcosa. Quindi conosce Ben, un giovane di 27 anni, 8 meno di lei, col quale inizia una relazione che viene presto troncata non appena lui si rivela essere sposato e violento.\nAlice e Tommy decidono dunque di fuggire da Phoenix e da Ben e cos\u00ec si ricomincia tutto di nuovo, questa volta da Tucson. E stavolta Alice non trova lavoro come cantante ma come cameriera. Da \"Mel\" si lavora sodo e con le mance si arriva a un compenso dignitoso. La sboccata Flo e l'imbranata Vera sembrano rendere pi\u00f9 difficile l'ambientamento di Alice che per\u00f2 in poco tempo scopre di aver ritrovato quel calore di cui aveva bisogno.\nC'\u00e8 poi David, un abituale avventore del locale di Mel che ben presto si innamora di lei. Con garbata insistenza vince le resistenze di Alice e la sua diffidenza e dopo aver conquistato anche Tommy, fa finalmente breccia nel suo cuore. David sembra l'uomo perfetto. \u00c8 divorziato, ha una stupenda fattoria ed \u00e8 amorevole e premuroso con lei e con il figlio. Quando al compleanno di Tommy ha uno scatto d'ira e alza le mani su questi, Alice ripiomba nello sconforto. Litiga con lui, poi sconvolta non regge le impertinenze del figlio e lo lascia fuori casa per punizione. Quando si accorge di averlo perso si dispera per poi tirare un grande sospiro di sollievo quando poco dopo viene ritrovato. Era solo andato dall'amica Audrey e con lei si era ubriacato.\nQualche giorno pi\u00f9 tardi David si ripresenta da Mel e di fronte a tutti promette ad Alice di cambiare e si dice pronto a lasciare tutto pur di stare insieme a lei. Lei, ancora innamorata, lo perdona e tutto sommato \u00e8 disposta a restare a Tucson dove i suoi sogni non \u00e8 detto che non potranno realizzarsi anche meglio che altrove. \nAd Alice non resta che riferire la nuova situazione a Tommy e spiegargli con il dovuto tatto che non si trasferiranno pi\u00f9 a Monterey come lui credeva. Ma il bambino ha gi\u00e0 capito tutto e rende cos\u00ec pi\u00f9 facile il compito della madre dicendosi entusiasta di cominciare la scuola a Tucson e dando il suo assenso alla relazione con David, al quale ha perdonato con ironia lo scatto d'ira avuto al suo compleanno.\nAdattamenti.\nIl film ha dato vita alla serie televisiva \"Alice\". Creata da Robert Getchell (gi\u00e0 sceneggiatore del film) e trasmessa dal 1976 al 1985, la serie mantenne solo in parte il cast originale del film. Vic Tayback reinterpret\u00f2 per tutte e nove le stagioni il ruolo di Mel, Diane Ladd recit\u00f2 la parte di Belle in diversi episodi della quinta stagione (il ruolo di Flo venne recitato da Polly Holliday), mentre Alfred Lutter ripropose il ruolo di Tommy solo per l'episodio pilota, venendo sostituito poi da Philip McKeon. I ruoli di Alice e Vera vennero affidati rispettivamente a Linda Lavin e Beth Howland."}
{"id": "741823", "revid": "6923", "url": "https://it.wikipedia.org/wiki?curid=741823", "title": "Red Steel", "text": "Red Steel \u00e8 un videogioco sviluppato dalla Ubisoft per la console Nintendo Wii. \u00c8 stato il primo gioco del Wii a mostrare degli screenshot, dando un'idea di quali fossero le capacit\u00e0 della nuova console.\nTrama.\nIl gioco inizia in un locale di un hotel, dove noi vestiremo i panni del protagonista Scott San. Insieme alla sua ragazza, Miyu Sato, sta aspettando di cenare e incontrare per la prima volta il padre della sua dolce met\u00e0. Quando ad un tratto, Miyu viene rapita da uomini misteriosi. Scott incontrer\u00e0 in seguito suo padre Isao Sato, che scoprir\u00e0 essere capo di un potente clan della Yakuza. Esso doner\u00e0 a Scott la Katana Giri, una leggendaria spada che ci accompagner\u00e0 per tutta l'avventura, dopodich\u00e9 Scott cercher\u00e0 di fermare la misteriosa banda che ha rapito Miyu.\nModalit\u00e0 di gioco.\nIl gameplay sfrutta al massimo la combinazione Remote/Nunchuk. Il sistema di controllo \u00e8 molto coinvolgente e semplice: per ricaricare l'arma sar\u00e0 sufficiente agitare il Nunchuk, per usare degli oggetti come copertura (tavoli) dal fuoco nemico baster\u00e0 spingere il Remote in avanti. Il personaggio viene mosso con lo Stick Analogico del Nunchuk, mentre la visuale e il mirino della pistola verranno mossi col telecomando. Particolare molto innovativo \u00e8 la completa distruttibilit\u00e0 degli scenari. Infatti ogni elemento del livello di gioco potr\u00e0 essere distrutto, cosa che si riveler\u00e0 utile anche in alcuni casi. L'AI dei nemici \u00e8 altamente sofisticata (la stessa di F.E.A.R.).\nArmi.\nOltre alla Katana e il Tanto, vi sono un sacco di armi da fuoco collezionabili durante l'avventura.\nMultiplayer.\nLa modalit\u00e0 Multiplayer comprende 4 Scenari e 3 Modalit\u00e0: Deathmatch, Team Deathmatch e Killer. La visuale \u00e8 in split-screen.\nReazioni.\nIn generale il Titolo non \u00e8 stato esaltato dalla critica, ricevendo una media di voti del 63% secondo Metacritic, che spaziano dal pi\u00f9 alto 9/10 di NGamer UK al pi\u00f9 basso 2.5/10 di Game Revolution\nSequel.\nIl 29 aprile 2009 la Ubisoft annunci\u00f2 il seguito Red Steel 2, uscito il 23 marzo 2010 nel Nord America e il 26 marzo 2010 in Europa"}
{"id": "741826", "revid": "8596", "url": "https://it.wikipedia.org/wiki?curid=741826", "title": "New York Stories - Storie di New York", "text": ""}
{"id": "741828", "revid": "842", "url": "https://it.wikipedia.org/wiki?curid=741828", "title": "Giovanni Domenico Tiepolo", "text": ""}
{"id": "741830", "revid": "785863", "url": "https://it.wikipedia.org/wiki?curid=741830", "title": "Lezioni dal vero", "text": ""}
{"id": "741831", "revid": "61051", "url": "https://it.wikipedia.org/wiki?curid=741831", "title": "Aktiengesellschaft", "text": ""}
{"id": "741835", "revid": "785863", "url": "https://it.wikipedia.org/wiki?curid=741835", "title": "La vita senza Zoe", "text": ""}
{"id": "741839", "revid": "438678", "url": "https://it.wikipedia.org/wiki?curid=741839", "title": "La morte e la fanciulla (film)", "text": "La morte e la fanciulla (\"Death and the Maiden\") \u00e8 un film del 1994 diretto da Roman Pola\u0144ski, tratto dall'omonimo dramma teatrale di Ariel Dorfman.\nTrama.\nIn un paese imprecisato dell'America Meridionale, che potrebbe essere l'Argentina o il Cile, dopo la fine della dittatura, Paulina Escobar, moglie di Gerardo, un avvocato facente parte della commissione per le indagini sui crimini avvenuti nel paese a seguito del colpo di Stato, riconosce nel dott. Roberto Miranda la persona che in passato l'ha torturata e ripetutamente stuprata, causandole traumi da cui non \u00e8 mai riuscita a riprendersi completamente.\nL'uomo, giunto una sera nella loro casa, viene da lei riconosciuto dalla voce e, senza farsi vedere, Paulina ruba la sua macchina e la fa precipitare da una scogliera; rientrata a casa lo trova addormentato sul divano mentre il marito, dopo essersi ubriacato insieme a lui, \u00e8 andato a letto, ormai abituato ai comportamenti insoliti della moglie. Dopo averlo colpito con il calcio della pistola, lo lega e lo imbavaglia e si fa riconoscere, trovando tra i suoi oggetti la cassetta de \"La morte e la fanciulla\", un'opera di Franz Schubert che l'uomo era solito ascoltare mentre torturava le sue vittime.\nInutilmente il marito cerca di convincere Paulina a liberare Miranda poich\u00e9 lei \u00e8 decisa a \"processarlo\", ossia metterlo di fronte a quanto le ha fatto, tortura e violenza sessuale, e, dopo avergli raccontato ci\u00f2 che ha subito, induce Gerardo a convincere l'uomo a confessare i suoi crimini di fronte ad una videocamera e, se questo non avverr\u00e0, lei lo uccider\u00e0. L'uomo \u00e8 deciso a non assecondare la donna, professando la sua innocenza mentre l'interrogatorio sembra essere rivolto anche nei confronti del marito, colpevole, secondo la donna, di essere stato con un'altra mentre lei era ufficialmente scomparsa.\nMiranda, persuaso da Gerardo a confessare per avere salva la vita, inizia la sua \"deposizione\" registrata, non sapendo che due agenti di polizia stanno arrivando per vigilare sull'incolumit\u00e0 dell'avvocato ed, a causa di questo, i due sono costretti ad affrettare i tempi ma, mentre Gerardo sembra iniziare a convincersi della veridicit\u00e0 del racconto della moglie, Miranda riesce a liberarsi cercando di scappare ma viene bloccato e nuovamente legato. Paulina lo conduce sul bordo della scogliera ed, una volta raggiunta da Gerardo, ascolta la \"vera\" confessione dell'uomo, che ammette di essere stato proprio lui ad abusare di lei durante la prigionia, ma, evidentemente incapaci di ucciderlo, i due lo lasciano andare, rivedendolo tempo dopo in un teatro, insieme alla moglie ed ai due figli, durante l'esecuzione de \"La morte e la fanciulla\"."}
{"id": "741840", "revid": "198277", "url": "https://it.wikipedia.org/wiki?curid=741840", "title": "Bugatti EB 110", "text": "La Bugatti EB 110 \u00e8 un'autovettura sportiva prodotta tra il 1991 ed il 1995 dalla Bugatti Automobili, durante la sua gestione italiana negli stabilimenti di Campogalliano, in provincia di Modena.\nStoria.\nNel 1963 l\"Automobiles Ettore Bugatti\" aveva terminato la sua produzione automobilistica, che nel precedente quindicennio si era mantenuta a livelli precari, proponendo auto di scarso successo commerciale. A tale declino aveva contribuito anche la morte del fondatore Ettore Bugatti, scomparso nel 1947, la cui mancanza aveva pesato non poco sul lento tramonto della casa francese, assorbita nel 1963 dalla Hispano-Suiza.\nNel 1987 il marchio Bugatti fu rispolverato dall'imprenditore italiano Romano Artioli e dall'ingegnere Paolo Stanzani. Artioli acquis\u00ec i diritti grazie ad un dossier di presentazione del progetto di rinascita elaborato da Stanzani e al buon nome di Ferruccio Lamborghini, inizialmente coinvolto nel progetto. Stanzani, con lo studio Tecnostile, si mise immediatamente al lavoro per la realizzazione di una sportiva a elevate prestazioni che potesse rivaleggiare con le migliori produzioni di quel periodo oltrech\u00e9 posizionarsi quale migliore vettura ad alte prestazioni sul mercato. Gli stabilimenti per la realizzazione di questa vettura non erano pi\u00f9 in Francia bens\u00ec a Campogalliano, nel modenese, e furono progettati dall'architetto Giampaolo Benedini, il quale sar\u00e0 poi anche il designer finale dell'auto. Stanzani abbandon\u00f2 la Bugatti, e quindi la direzione tecnica della vettura, nel luglio del 1990, a causa di insanabili contrasti con il socio di maggioranza.\nL'auto, modificata nel telaio che pass\u00f2 dall'alluminio al carbonio, e fortemente rimaneggiata da Benedini nello stile originario proposto da Marcello Gandini, fu presentata il 14 settembre 1991 a Place De La D\u00e9fense a Parigi e il giorno successivo a Molsheim, dov'era stata fondata l'originaria officina Bugatti. La data di presentazione non fu casuale: il 15 settembre \u00e8 il giorno della nascita di Ettore Bugatti e nel 1991 cadeva il centodecimo anniversario. Questo spiega anche il nome dell'auto: EB 110 GT, che sta per \"Ettore Bugatti/110 anni/Gran Turismo\".\nLa vettura era dotata di tecnologia d'avanguardia ed era spinta da un potente motore V12; sotto il profilo delle prestazioni non aveva nulla da invidiare a sportive contemporanee quali Lamborghini Diablo e Ferrari F40.\nGenesi e specifiche tecniche.\nLa EB 110 \u00e8 mossa da un 12 cilindri a V di 60\u00ba, con monoblocco in lega di alluminio e magnesio, testate in alluminio e titanio, sistemato in posizione posteriore centrale longitudinale che ingloba il cambio e parte della trasmissione. Tale propulsore \u00e8 dotato di lubrificazione a carter secco, distribuzione a due alberi a camme in testa per bancata, con 5 valvole per cilindro. La cilindrata \u00e8 di 3.500 cm\u00b3, alesaggio 81,0\u00a0mm e corsa 56,6\u00a0mm. Una vera e propria peculiarit\u00e0 dell\u2019auto \u00e8 di essere dotata di un sistema di sovralimentazione con 4 turbocompressori IHI, caratteristica unica a suo tempo. A seconda delle versioni eroga una potenza di 560 CV a 8.000 giri/min o 610 CV a 8.250 giri/min. \u00c8 dotata di 2 serbatoi per il combustibile, per una capacit\u00e0 totale di benzina di 120 litri.\nIl capo progettista di questa Gran Turismo fu l'ingegnere Paolo Stanzani, gi\u00e0 direttore tecnico della Lamborghini e padre delle vetture Espada, Jarama, Urraco e Countach. In seguito a differenze di vedute tra Romano Artioli, presidente della Bugatti, e Stanzani, sia sulla gestione degli investimenti, sia sui prototipi realizzati, Stanzani nel 1990 lasci\u00f2 l'azienda. Artioli per un certo periodo si serv\u00ec dell'architetto Giampaolo Benedini, poi affid\u00f2 la direzione tecnica a Nicola Materazzi, gi\u00e0 ingegnere di Lancia Stratos e Ferrari F40, e Pavel Rajmis, gi\u00e0 all'opera sull'Audi Sport quattro. \nPer quanto riguarda il design ci furono inizialmente quattro proposte di stile, di Paolo Martin (ex Pininfarina), Italdesign Giugiaro, Bertone e Marcello Gandini (designer tra le altre di Lamborghini Miura e Countach e Lancia Stratos). Venne scelta inizialmente la proposta spigolosa e cuneiforme di Gandini, dotata di portiere a forbice, ma Artioli in seguito affid\u00f2 il compito a Benedini, l'architetto della neonata fabbrica di Campogalliano, di differenziarla maggiormente dalle Lamborghini del periodo a cui a sua detta assomigliava troppo. Benedini stravolse la vettura (ne esistevano gi\u00e0 5 prototipi marcianti) arrotondandone le forme per renderla pi\u00f9 efficace in galleria del vento, aggiunse anche il classico \"ferro di cavallo\" Bugatti nella calandra e spost\u00f2 i proiettori pi\u00f9 in alto non rendendoli pi\u00f9 a scomparsa e cre\u00f2 l\u2019EB 110 come la conosciamo oggi.\nI tecnici italiani nel concepire la EB 110 concentrarono i loro sforzi nel massimo contenimento del peso del corpo vettura, e ci riuscirono progettando il telaio in modo innovativo: venne infatti realizzato un telaio a vasca monoscocca in fibra di carbonio (realizzato da A\u00e9rospatiale, specialista nel settore aeronautico per la lavorazione del carbonio) e fu la prima auto stradale della storia ad adottare un telaio in carbonio.\nPer trasmettere efficacemente l'elevata potenza del motore e garantire una maggior sicurezza delle persone a bordo, venne adottata la trazione integrale di tipo permanente con tre differenziali, con ripartizione della coppia motrice al 73% sul retrotreno e al 27% sull'avantreno. Il cambio era a sei marce manuale. L'impianto frenante era anch'esso di prim'ordine, avvalendosi di dischi Brembo autoventilanti da 322\u00a0mm di diametro e con pinze freno a 4 pompanti, dotato di ABS.\nVersioni.\nLa EB 110 \u00e8 una berlinetta sportiva proposta in due varianti: la GT (\"Gran Turismo\") e la SS (\"Super Sport\").\nNonostante i grandi contenuti tecnici della vettura i risultati commerciali in termini di vendite non furono eclatanti: solo 92 GT e 31 SS furono prodotte, forse a causa dell'elevato prezzo di listino (dai 550 milioni di lire per la GT per arrivare fino a 670 milioni di lire per la Super Sport nel periodo 1993-1994) ma soprattutto per il fallimento decretato nel 1995.\nBugatti EB 110 GT.\nPresentata a Parigi, rappresenta il modello base. \u00c8 spinta da un motore capace di sviluppare 560 CV a 8.000 giri/min, la coppia motrice erogata raggiunge un picco massimo di 608 Nm a 3.700 giri/min, con un rapporto di compressione di 8,0:1, trazione integrale permanente, il peso totale \u00e8 di circa 1.620\u00a0kg, raggiunge una velocit\u00e0 massima di 342\u00a0km/h (stabil\u00ec all\u2019epoca il record mondiale di velocit\u00e0 per auto di serie) e per accelerare da 0 a 100\u00a0km/h impiega 3,5 secondi. \nUna particolarit\u00e0 a livello estetico sono i cerchi che riprendono il motivo di quelli della Bugatti Tipo 41 Royale.\nNel 1994, un esemplare di EB 110 GT venne modificato per funzionare a metano. Grazie ad un sofisticato impianto di iniezione elettronica del metano, la potenza sviluppata pass\u00f2 da 560 a 650 CV aumentando la pressione dei turbo in virt\u00f9 del pi\u00f9 elevato rapporto di compressione raggiungibile in camera di combustione usando il gas rispetto alla benzina. La vettura stabil\u00ec sul circuito di Nard\u00f2, con Loris Bicocchi alla guida, il record mondiale di velocit\u00e0 massima per vetture di serie omologate per uso stradale alimentate a gas naturale con una velocit\u00e0 massima di 344,7\u00a0km/h, dimostrando come anche una Gran Turismo estrema equipaggiata con un sistema disponibile in commercio e alimentata da un carburante alternativo, spesso definito fiacco, possa raggiungere prestazioni di rilievo, anche superiori a quelle ottenibili con la normale alimentazione a benzina.\nBugatti EB 110 SS.\nPresentata al Salone dell'automobile di Ginevra 1992, si tratta dell'evoluzione della gi\u00e0 estrema GT, con un'indole sportiva pi\u00f9 marcata, \u00e8 priva di alcuni equipaggiamenti e comfort presenti sulla GT. A livello estetico si differenzia per la presenza di 5 prese d'aria ovali per il vano motore poste sul montante subito dietro i finestrini laterali, alettone posteriore fisso e non estraibile automaticamente come nella GT, cerchi a 7 razze che riprendono il motivo di quelli della leggendaria Tipo 35.\nPer quanto riguarda la parte meccanica, la trazione \u00e8 sempre su 4 ruote motrici. Numerosi accorgimenti hanno permesso di ridurre significativamente il peso a circa 1.470\u00a0kg. Il motore fu potenziato e in grado di sviluppare 610 CV a 8.250 giri/min, raggiungendo la straordinaria potenza specifica di 174,3 CV/litro, mentre la coppia motrice erogata offre un picco massimo di 637 Nm a 3.800 giri/min, risultati ottenuti tramite l'innalzamento della pressione del turbo, mentre il rapporto di compressione scende a 7,5:1.Le prestazioni su strada sono le seguenti: raggiunge una velocit\u00e0 massima di 351\u00a0km/h (stabilendo un nuovo record di velocit\u00e0 per auto di serie) per accelerare da 0\u2013100\u00a0km/h impiega 3,3 secondi, e fu la prima automobile stradale a registrare un tempo inferiore ai 20 secondi nella prova di percorrenza del chilometro con partenza da fermo, coprendo la distanza in 19,6 secondi.\nNel 1995, sul mare ghiacciato nei pressi di Oulu in Finlandia, con Gildo Pallanca Pastor alla guida, la vettura stabil\u00ec il record del mondo di velocit\u00e0 su ghiaccio raggiungendo i 296,3\u00a0km/h.\nUn acquirente illustre della vettura fu Michael Schumacher, che nel 1994 acquist\u00f2 una EB110 SS gialla con gli interni in allestimento GT, in pelle blu.\nIl Sultano del Brunei possiede quattro esemplari in versione SS.\nVersioni da corsa.\nBugatti EB 110 SS Le Mans.\nFu realizzata una versione da competizione derivata dalla Super Sport, modificata per gareggiare alla 24 Ore di Le Mans nella classe GT1. Infatti nel 1994 l'istituzione da parte dell'ACO di un nuovo regolamento tecnico, permetteva alle Gran Turismo di competere contro gli sport-prototipi con buone possibilit\u00e0 di vittoria assoluta. Con varie semplificazioni la vettura era stata alleggerita arrivando a 1.280\u00a0kg, con un risparmio di peso di 200 kg; anche il motore fu rivisto, posizionando delle flangiature sui condotti di aspirazione e limitando la pressione dei turbo, la potenza era contenuta in 600 CV disponibili nell'intervallo 6.200-7.200 giri/min.\nDopo un'assenza di 55 anni una Bugatti tornava quindi a competere a Le Mans, affidata all'equipaggio composto da Alain Cudini, Yannick Dalmas e Jean-Christophe Boullion: la EB 110 fu per\u00f2 costretta al ritiro dopo 23 ore e 30 di gara per un guasto a un turbocompressore.\nRicostruito dopo l'incidente, l'unico esemplare venne ricoverato in un museo.\nBugatti EB 110 IMSA.\nNel 1995, un'altra EB 110 corre in Nord America nel campionato IMSA ottenendo anche discreti risultati, poi nel 1996 viene schierata alla 24 Ore di Daytona, segna il 21\u00ba posto in griglia e finisce la corsa al 59\u00ba posto rallentata da un guasto al cambio.\nTermine della produzione.\nNel 1995 produzione della EB 110 cess\u00f2: le elevate spese sostenute per la EB 110 e per il prototipo della EB 112, mai realizzato in serie, portarono la societ\u00e0 ad una sovraesposizione finanziaria e, nonostante il ricco portafoglio ordini ancora da evadere, i fornitori suoi creditori pretesero il rapido rientro delle somme dovute e sospesero le ulteriori consegne di componenti. Tale precipitosa successione di eventi fu frutto, secondo l'opinione dello stesso Romano Artioli, di un disegno ordito da un'azienda concorrente che \u201cincit\u00f2\u201d i fornitori a non dare pi\u00f9 pezzi alla Bugatti se non volevano incorrere nella scissione del contratto con la stessa azienda concorrente. Si concluse cos\u00ec la parentesi italiana della Bugatti, il 23 settembre 1995, che chiuse i battenti. Il marchio Bugatti fu venduto nel 1998 da Artioli alla Volkswagen.\nDauer EB 110.\nNel corso della procedura fallimentare riguardante la Bugatti Automobili, una dozzina di vetture semi assemblate e relativi componenti vennero venduti a Jochen Dauer, la cui struttura artigianale aveva gi\u00e0 realizzato in precedenza la sportiva Dauer 962 Le Mans. La Dauer utilizz\u00f2 le scocche rimaste per produrre vetture stradali ribattezzate Dauer EB 110, in quanto i diritti sul marchio Bugatti spettavano alla Volkswagen. Prodotta dal 1998 al 2007 in 8 esemplari, fu venduta ad un prezzo di 450.000 Euro. Le caratteristiche tecniche restavano quasi invariate ad eccezione del peso, ridotto per l'adozione della carrozzeria in fibra di carbonio, e del motore nella versione Super Sport da 645 CV. Ne esiste anche un esemplare non verniciato, con fibra di carbonio a vista."}
{"id": "741842", "revid": "2124234", "url": "https://it.wikipedia.org/wiki?curid=741842", "title": "RED TV", "text": "RED TV \u00e8 stato un canale televisivo tematico italiano, ad accesso gratuito, edito da NessunoTV S.p.A. Il canale era dedicato soprattutto all'informazione politica, ma dava spazio anche alla cultura e alla musica.\nStoria.\nTeleSogno e le prime trasmissioni su Planet.\nNel 2003 Bruno Pellegrini costituisce la societ\u00e0 Nessuno Srl con l'obiettivo di lanciare un canale televisivo satellitare d'informazione e satira che trasmettesse 5 ore al giorno. In realt\u00e0 poi fu Planet a trasmettere un paio di programmi d'informazione sotto il brand \"Nessuno\". A condurre le prime trasmissioni di Nessuno, \"Insider\" e \"A schiena dritta\", viene chiamato il giornalista Giancarlo Santalmassi. Le trasmissioni hanno inizio nel marzo del 2004, ma vengono annullate dopo pochi mesi di programmazione.\nNel novembre 2004 viene costituita una nuova societ\u00e0, NessunoTV, che a fine gennaio 2005 inizia le trasmissioni quotidiane dal sottoscala di un ufficio di Viale Mazzini. Nel gruppo di lavoro guidato da Pellegrini ci sono il giornalista Paolo Mondani, conduttore del programma quotidiano \"Reporter\", Aldo Torchiaro, Mario Adinolfi e Claudio Caprara come direttore di redazione. Dopo pochi mesi il canale, in onda sul numero 890 di Sky, si trasferisce nei nuovi studi di Via Ostiense.\nNel frattempo, a marzo 2005, vengono mandate in onda le prime trasmissioni generate dagli utenti (un esperimento di BlogTV). Dopo qualche mese si aggiunge alla compagine iniziale il gruppo milanese Digital Magics, che opera per programmi e servizi videopartecipativi con il quale NessunoTV sviluppa ulteriormente il suo progetto di BlogTV.\nA giugno 2006 NessunoTV si divide e il fondatore Pellegrini lascia la direzione, che passa a Luciano Consoli (presidente) e Claudio Caprara (direttore editoriale).\nCambio di denominazione.\nIl 4 novembre 2008 il canale ha cambiato denominazione in RED TV. Ai programmi hanno lavorato il direttore di Nessuno tv Claudio Caprara, collaboratore di Massimo D'Alema a Palazzo Chigi nel 1997 e 1998, e il braccio destro del presidente di Italianieuropei, Orfini. Lucia Annunziata era autrice e conduttrice di una trasmissione quotidiana in onda su RED.\nChiusura.\nIl 1\u00ba agosto 2010 RED TV, dopo le smentite dei mesi precedenti, chiude, col licenziamento dei suoi lavoratori, mantenendo comunque attivo per alcuni anni il proprio sito internet.\nLogo.\nIl logo di RED TV \u00e8 stato ideato da Andrea Pezzi mentre il progetto grafico \u00e8 di Mosaico Produzioni.\nFinanziamenti pubblici.\nLa societ\u00e0 NessunoTV ricevette: "}
{"id": "741843", "revid": "117957159", "url": "https://it.wikipedia.org/wiki?curid=741843", "title": "Paul Sweezy", "text": "Esponente autorevole della scuola di pensiero neo-marxista, in Italia \u00e8 noto soprattutto per il saggio \"Il capitale monopolistico\", tradotto nel 1968, scritto assieme a Paul A. Baran.\nBiografia.\nStudi universitari.\nSweezy studi\u00f2 all'Universit\u00e0 Harvard, dove si laure\u00f2 nel 1931. Dopo la laurea frequent\u00f2 per un anno la London School of Economics, dove venne avvicinato al marxismo dalle lezioni di Harold Laski, esponente di primo piano del Partito Laburista, e dalla lettura della \"Storia della rivoluzione russa\" di Lev Trockij. Tornato alla Harvard, tenne dei corsi sull'economia dei paesi socialisti e le teorie economiche socialiste (cristiane, fabiane e marxiste) e fu assistente di Joseph Schumpeter. Consegu\u00ec il dottorato nel 1937, discutendo la tesi \"Monopoly and Competition in the English Coal Trade, 1550-1850\". Lasci\u00f2 l'insegnamento nel 1942 per arruolarsi e lavor\u00f2 fino al 1945 presso la divisione di ricerca e analisi dell\"'Office of Strategic Services\" (da cui poi deriver\u00e0 la CIA).\nSono da ricordare, di questo periodo, i suoi studi sul monopolio e sull'oligopolio e il suo libro sulla teoria dello sviluppo capitalistico, nel quale affronta il problema della trasformazione dei valori in prezzi di produzione e le teorie marxiste delle crisi.\nFondazione della \"Monthly Review\".\nFinita la seconda guerra mondiale, la sua carriera universitaria risult\u00f2 ostacolata dalle sue posizioni marxiste. Sweezy fond\u00f2 quindi nel 1949, con Leo Huberman, la \"Monthly Review. An Independent Socialist Magazine\", una rivista definita \"indipendente\" in quanto non legata ad alcun partito (allora i partiti comunisti erano \"dipendenti\" da Mosca), che esercit\u00f2 notevole influenza sulla \"Nuova Sinistra\" statunitense e del Regno Unito e sui movimenti \"antimperialisti\" di molti paesi. Il primo numero ospitava, tra gli altri, un articolo di Albert Einstein intitolato \"Perch\u00e9 il socialismo?\".\nNel 1952, quando il giornalista I. F. Stone cercava invano un editore per pubblicare un libro che contestava la versione ufficiale sulla guerra di Corea (il titolo del saggio sar\u00e0 \"The Hidden History of the Korean War\"), Sweezy e Leo Huberman decisero di fondare la casa editrice Monthly Review Press, che avrebbe pubblicato in seguito testi come \"Lavoro e capitale monopolistico\" di Harry Braverman, \"Capitalismo e sottosviluppo in America Latina\" di Andre Gunder Frank, \"Lo sviluppo ineguale\" di Samir Amin.\nNel 1954 il Procuratore Generale del New Hampshire cit\u00f2 in giudizio Sweezy in merito alle sue opinioni politiche e alle associazioni a cui partecipava, chiedendogli di fare i nomi di altri associati, ma Sweezy rifiut\u00f2 invocando la libert\u00e0 di espressione tutelata dal Primo emendamento della costituzione statunitense. Fu condannato per oltraggio alla corte, ma present\u00f2 appello e la Corte Suprema lo prosciolse nel 1957.\n\"Il capitale monopolistico\".\nNel 1966 Sweezy pubblic\u00f2 con Paul A. Baran la sua opera pi\u00f9 importante, \"Il capitale monopolistico\", dedicata a Che Guevara. In quest'opera gli autori sostengono che l'economia delle grandi imprese non segue i principi della concorrenza perfetta. Le grandi imprese sono in grado di imporre il prezzo di vendita dei loro prodotti, anche perch\u00e9 evitano di farsi concorrenza sul terreno dei prezzi, e di assorbire eventuali aumenti salariali aumentando i prezzi. Ne segue la capacit\u00e0 di realizzare profitti sempre pi\u00f9 cospicui (un'asserzione, questa, che contraddiceva la previsione sulla caduta tendenziale del saggio di profitto, formulata da Karl Marx nel \"Capitale\") ma anche la difficolt\u00e0 crescente di convertire tali profitti in investimenti e consumi, con il conseguente loro impiego in spese per la promozione delle vendite, nella spesa pubblica, nel militarismo e nell'imperialismo. Tuttavia,\nNe segue, secondo gli autori, una ineliminabile tendenza alla stagnazione."}
{"id": "741844", "revid": "767487", "url": "https://it.wikipedia.org/wiki?curid=741844", "title": "Frantic", "text": "Frantic \u00e8 un film del 1988 scritto e diretto da Roman Pola\u0144ski. La colonna sonora \u00e8 stata composta interamente da Ennio Morricone.\nTrama.\nIl dottor Richard Walker \u00e8 uno stimato chirurgo di San Francisco, giunto a Parigi con la moglie Sondra per partecipare ad un simposio medico e, con l'occasione, per trascorrere anche un piacevole viaggio di vacanza in ricordo della loro luna di miele di circa venti anni prima. Arrivati di prima mattina nell'elegante albergo al centro della citt\u00e0, i due decidono di concedersi il tempo per un breve riposo ristoratore dopo il lungo volo aereo, ma Sondra non riesce ad aprire la sua valigia.\nRichard scopre che la valigia appartiene a un'altra persona e telefona all'aeroporto per informarli dello scambio: l'addetto spiega a Richard le procedure per rientrare in possesso della propria. Mentre Richard \u00e8 sotto la doccia arriva una telefonata cui Sondra risponde. Dice qualcosa al marito, ma questi non sente a causa del rumore dell'acqua. Uscito dalla doccia Richard si rende conto che la moglie \u00e8 sparita. Chiede informazioni alla reception, ma nessuno sa dirgli nulla. Richard chiede per la strada davanti all'albergo, dove incontra un clochard che gli dice di aver visto una donna spinta a forza in una macchina. Richard gli chiede di condurlo sul posto, dove trova il braccialetto che aveva regalato alla moglie anni prima. Tornato in albergo ritelefona al portiere e la moglie dice che il marito si \u00e8 svegliato ed \u00e8 andato in palestra. Richard lo raggiunge e il portiere gli dice di aver visto una donna trascinata con molta disinvoltura da un uomo che le cingeva le spalle; quindi Richard si rivolge prima alla polizia e poi alla sua ambasciata ma si rende conto che la macchina burocratica non \u00e8 assolutamente in grado di aiutarlo e decide allora di indagare da solo. Seguendo la pista di un oggetto trovato nella valigia cerca di rintracciare un trafficante di nome Ded\u00e9, ma lo trova morto nel suo appartamento. Per caso entra in contatto con la proprietaria della valigia, una ragazza di nome Michelle che arrotonda trafficando droga per Ded\u00e9, e chiarito l'equivoco delle valigie i due iniziano a collaborare seppur con interessi diversi: lui vuole rintracciare i rapitori di Sondra e lei vuole i soldi che le sono stati promessi per portare la valigia in Francia.\nEntrambi sono convinti che la valigia contenesse droga, ma si trovano invischiati in un commercio di componenti per ordigni nucleari. Dopo molte peripezie, i due protagonisti scoprono che nel rapimento della donna sono coinvolti agenti arabi e anche i servizi segreti israeliani. I due riescono finalmente ad arrivare a uno scambio in riva alla Senna, ma qualcosa va storto e si apre una sparatoria. La moglie di Richard viene liberata ma Michelle rimane uccisa dai colpi di pistola sparati dal rapitore, capo degli arabi, che viene poi ucciso dagli israeliani, mentre Richard decide infine di buttare il dispositivo nella Senna.\nColonna sonora.\nNel film \u00e8 molto ricorrente \"I've Seen That Face Before (Libertango)\" di Grace Jones, soprattutto nella scena in cui i due protagonisti ballano nel Night Club.\nCameo.\nIl regista, oltre a interpretare il tassista che allunga i fiammiferi al protagonista, presta la sua voce all'uomo in giacca di \"tweed\" che interroga Michelle a casa sua.\nAccoglienza.\nClassico cult gradito di pi\u00f9 dalla critica che dal pubblico, ma \u00e8 tutt\u2019oggi un\u2019opera gradita dagli appassionati. IMDb comunque gli assegna un voto di 6,9 su 10, mentre MyMovies, ancora pi\u00f9 positivo, gli d\u00e0 3,34 stelle su 5.\"TvZap\" gli attribuisce un 7 pieno e su TMDB il film \u00e8 stato quotato 67% da 718 votanti."}
{"id": "741847", "revid": "767487", "url": "https://it.wikipedia.org/wiki?curid=741847", "title": "Biochimica applicata", "text": "La biochimica applicata (insegnamento universitario) rappresenta il braccio operativo della biochimica. La biochimica applicata studia i fondamenti teorici, descrive le implementazioni strumentali e insegna le tecniche esecutive delle molteplici attivit\u00e0 di laboratorio biomedico. La disciplina studia le tecniche di preparazione dei campioni biologici (tecniche di estrazione, separazione, frazionamento cellulare ecc.) e della loro successiva analisi (con metodi colorimetrici, cromatografici, elettroforetici, immunochimici, biomolecolari ecc.) - essa spazia quindi dalla biochimica alla chimica, immunochimica, microbiologia, biologia molecolare e fisica.\nLa biochimica applicata ebbe il suo enorme sviluppo nella seconda met\u00e0 del XX secolo, quando le conoscenze permisero lo sviluppo di tecniche e strumentazioni molto potenti, accurate e con ottima riproducibilit\u00e0 della misura. In tal modo questo settore della biochimica and\u00f2 via via assumendo un'ampia gamma di concetti e conoscenze fino a raggiungere una progressiva autonomia.\nOggigiorno la biochimica applicata \u00e8 sempre molto pi\u00f9 sensibile a problematiche di diagnostica medica di laboratorio e in tale campo \u00e8 in grado di offrire un ottimo contributo.\nI principali argomenti trattati, approcciati dal punto di vista pratico, riguardano:"}
{"id": "741848", "revid": "767487", "url": "https://it.wikipedia.org/wiki?curid=741848", "title": "Pirati (film 1986)", "text": "Pirati (\"Pirates\") \u00e8 un film del 1986 diretto da Roman Pola\u0144ski, presentato fuori concorso al 39\u00ba Festival di Cannes.\nTrama.\nOceano Atlantico, 1659. Il film inizia con il temuto pirata Thomas Bartholomew Red, meglio conosciuto come Capitan Red, a bordo di una zattera alla deriva con il suo giovane primo ufficiale francese Jean-Baptiste (detto \"Frog\", nella versione italiana \"Ranocchio\"), entrambi presumibilmente prossimi alla morte per disidratazione.\nVengono raccolti dal \"Nettuno\", un galeone spagnolo e vengono ridotti in schiavit\u00f9. Sulla nave, Ranocchio si innamora di Mar\u00eda-Dolores de la Jenya de la Calde, la nipote del governatore della colonia spagnola di Maracaibo. Il capitano Red ambisce a rubare il trono d'oro che gli spagnoli hanno sottratto ad un re azteco e che tengono nascosto nei magazzini della nave.\nRed tenter\u00e0 di provocare un ammutinamento ma il tentativo fallir\u00e0 e don Alfonso de la Torr\u00e9, il vice del comandante morente del galeone, lo far\u00e0 condannare a morte insieme a Ranocchio e ad altri ribelli. Ma durante l'esecuzione, Ranocchio si libera e, insieme al capitano Red, provoca l'ammutinamento della ciurma. Don Alfonso e gli altri nobili vengono imprigionati mentre Red assume il comando del \"Nettuno\".\nIl galeone degli ammutinati arriva su un'isoletta desolata abitata soltanto da alcuni bucanieri straccioni, che vivono sequestrando nobili dalle navi spagnole, chiedendo poi un congruo riscatto. Sull'isola, Red ritrova la sua vecchia ciurma e, per festeggiare, organizza una grande festa sulla spiaggia. A sera, mentre tutti festeggiano ubriachi, don Alfonso e gli altri nobili prigionieri riescono a fuggire dentro barili di rum, aiutati da un avvocato spagnolo sequestrato alcuni anni prima a cui i pirati hanno mozzato la lingua. Ripreso il \"Nettuno\", i nobili prendono a cannonate le lance di pirati che inseguivano il galeone dall'isola.\nCapitan Red, a cui \u00e8 rimasto solo Maria-Dolores come ostaggio, acquista un brigantino e, insieme ai suoi pirati,si rifugia nella baia di Anaconda, ed in seguito arriva a Maracaibo dove \u00e8 approdato il \"Nettuno\" e dove risiede il duca Arcibaldo, governatore locale e zio di Maria-Dolores. Servendosi di Maria-Dolores per penetrare nel palazzo del duca, Capitan Red e Ranocchio, travestiti uno da prete e l'altro da nobile, ricattano il duca Arcibaldo per farsi fare un permesso scritto per ritirare il trono azteco dal galeone senza problemi. Dopo essersi fatto fare il permesso e legato e bendato il duca, i due ritirano il trono dal Nettuno ancorato nella baia. Ma questo rimane incastrato nella grossa catena messa a chiusura del porto e Red e Ranocchio sono costretti a rimanere l\u00ec perch\u00e9 la loro lancia \u00e8 stata trascinata via dalla corrente. Riconosciuti da don Alfonso, vengono imprigionati nel fortino e condannati a morte.\nIn carcere, Ranocchio riceve la visita di Maria-Dolores che gli annuncia tristemente che partir\u00e0 per la Spagna e l\u00ec sposer\u00e0 don Alfonso e dopo i due si abbandonano ad un appassionato bacio. La notte prima dell'esecuzione, i pirati attaccano il fortino e liberano Capitan Red e Ranocchio. Red allora riprende il comando del brigantino e, insieme alla sua ciurma, si lancia all'inseguimento del Nettuno (diretto in Spagna) con l'intenzione di riprendersi il trono azteco.\nArrivati accanto al galeone, Red provoca una falla al brigantino, che comincia ad imbarcare acqua, ed incita i pirati ad assaltare e prendere il \"Nettuno\". Infatti il galeone viene saccheggiato e va a fuoco per via delle bombe lanciate contro i soldati spagnoli. Red fa caricare delle provviste su una lancia e, insieme ai suoi fedeli pirati, prende il trono azteco dai magazzini e tenta di farlo calare nella stessa lancia. Intanto Ranocchio combatte contro don Alfonso che vuole portare via Maria-Dolores. Infine Capitan Red chiede l'aiuto di Ranocchio per tagliare la corda che stava calando il trono e lui preferisce rimanere fedele al proprio capitano che uccidere don Alfonso, che fugge su una lancia di salvataggio insieme a Maria-Dolores e ad altri nobili superstiti. \nIl film si conclude con il capitano Red e Ranocchio ancora alla deriva sulla lancia, ma stavolta Red siede sul trono azteco tanto ambito e mangia le provviste che hanno caricato durante il saccheggio del galeone.\nGenesi del film.\nOriginariamente, il film doveva essere il lavoro successivo di Polanski dopo il successo di \"Chinatown\" (1974). In origine, il ruolo di protagonista, il capitano Thomas Bartolomeo Red, doveva essere interpretato da Jack Nicholson, star del capolavoro \"noir\" del regista polacco. Varie controversie produttive e i problemi legali che riguardavano Polanski non permisero al film di essere realizzato per tempo in quegli anni. Il regista, infatti, si dedic\u00f2 poi ad altri progetti, come il giallo \"L'inquilino del terzo piano\" (1976) o il film storico \"Tess\" (1979), di produzioni europee.\nDiversi anni dopo il concepimento della storia iniziale, Polanski decise di realizzare il suo personale omaggio ai film d'avventura, specie quelli con protagonista Errol Flynn o a quelli diretti da Michael Curtiz, con una storia picaresca e ironica ma anche con uno sguardo pi\u00f9 realista sulla vita di vascello (si vedano le scene iniziali in cui viene rappresentata, sempre con umorismo, la vita della ciurma sul galeone spagnolo). Questa volta, il regista decise di affidare il ruolo da protagonista a Walter Matthau, tra gli attori-simbolo della classica commedia americana (presente infatti in molti capolavori del grande regista Billy Wilder), la cui presenza aggiunge una vena comica ancora pi\u00f9 marcata al film (ne \u00e8 esempio la scena in cui Red e Ranocchio sono costretti dal capitano del \"Nettuno\" a mangiare un ratto).\nVisti i grandi costi per la realizzazione, il film si rivel\u00f2 un disastro al botteghino, non riuscendo a riguadagnare le spese di produzione; ciononostante, ottenne una nomination ai premi Oscar per i migliori costumi, realizzati da Anthony Powell."}
{"id": "741849", "revid": "2166030", "url": "https://it.wikipedia.org/wiki?curid=741849", "title": "Burda (abbigliamento)", "text": "Il termine arabo burda (lett. \"mantello\") sta a indicare la stoffa indossata fin dall'et\u00e0 preislamica dagli Arabi sopra i vestiti per coprirsi dal rigore del freddo notturno ma anche dalla calura, riuscendo esso a fungere da isolante rispetto alle temperature esterne diurne, riuscendo a mantenere la temperatura corporea a un livello di poco superiore ai 36,5-37\u00a0\u00b0C.\nIl mantello del Profeta.\nFatima fu l'unica figlia di Maometto ad assicurargli una discendenza, grazie alla nascita di al-\u1e24asan ibn \u02bfAl\u012b e al-\u1e24usayn ibn \u02bfAl\u012b avuti dal matrimonio col cugino del Profeta, \u02bfAl\u012b b. Ab\u012b \u1e6c\u0101lib.\nLa \"burda\" in assoluto pi\u00f9 famosa \u00e8 quella del profeta Maometto che in essa gi\u00e0 si avvolse la sera stessa in cui ricevette dall'arcangelo Gabriele la prima Rivelazione (i primi 5 versetti della s\u016bra 96 \"del grumo di sangue\").\nTornato sconvolto a casa egli infatti in essa si fece avvolgere, gridando \u00ab\"Zammil\u016bn\u012b! Zammil\u016bn\u012b!\"\u00bb (Copritemi! Copritemi!), quasi a voler cacciare dalla sua mente il ricordo visivo di quell'apparizione che seguitava a sconvolgerlo.\nA lui si rivolger\u00e0 Dio nel terzo e nel quarto passaggio rivelativo portatogli dal medesimo essere soprannaturale, indicandolo come \"l'avvolto nel manto\" (\"sura\" LXXIII): \u00ab\"O tu che t'avvolgi nel manto\"\u00bb ovvero \"O Avvolto nel Mantello\" (\"sura\" LXXIV), esortandolo ad accettare il suo ingrato ruolo di apostolo e messaggero.\nIl mantello del Profeta \u00e8 ricordato come simbolo di sovrano potere nell'episodio in cui Maometto perdona il poeta pagano Ka\u02bfb b. Zuhayr che lo aveva dileggiato e che, saputo della collera di Maometto, si presenta a lui pentito, enunciando il suo proposito di conversione all'Islam. Il gesto con cui Maometto mise indosso al poeta la sua \"burda\" volendo cos\u00ec significare il perdono ottenuto e, nello stesso tempo, l'apprezzamento da parte del Profeta della qa\u1e63\u012bda a lui dedicata. \nLa \"burda\", conservata con venerazione dopo la morte di Maometto, fu richiesta al figlio del poeta che la cedette al primo califfo omayyade Mu'awiya ibn Abi Sufyan. Da allora rest\u00f2 presso i califfi che la conservarono non solo come reliquia santa ma come massimo simbolo del potere sovrano dei \"vicari\" dell'Inviato di Dio (\"ras\u016bl All\u0101h\"), pi\u00f9 ancora della sua lancia e del suo vessillo di guerra.\nCome tale fu portato con s\u00e9 al Cairo da al-Mustan\u1e63ir, figlio del terzultimo Califfo abbaside al-\u1e92\u0101hir Mu\u1e25ammad (1225-1226), che era sfuggito ai massacri mongoli al momento della caduta della capitale Baghdad nel 1258. Fu quindi conservato dai Mamelucchi, che offrirono al suo successore la loro interessata ospitalit\u00e0, sfruttando il forte portato carismatico espresso dal possesso della \"burda\", che in qualche modo legalizzava il loro potere.\nFu dal Cairo che essa fu infine prelevata nel 1517 dal Sultano ottomano Selim I \"Yavuz\", vincitore dei Mamelucchi, per essere portata a Istanbul dove tuttora si trova, conservata nel Topkap\u0131 M\u00fczesi. \nOltre alla poesia di Ka'b ibn Zuhayr vi \u00e8 un altro componimento, celeberrimo in tutto il mondo islamico, la \"Burda\", qa\u1e63\u012bda di al-B\u016bs\u012br\u012b il cui titolo \u00e8 \"al-Kaw\u0101kib al-durriyya f\u012b madh khayr al-barriyya\", ossia \"Le stelle di perle nell'elogio di Chi \u00e8 ottimo in terra\", vale a dire il profeta Maometto. La tradizione vuole al-Busiri l'avrebbe composta in seguito a una miracolosa guarigione del poeta avvenuta sempre grazie all'imposizione da parte del Profeta della sua \"burda\" sul corpo semi-paralizzato di al-B\u016bs\u012br\u012b. La recitazione di questa composizione ha per questo diffusamente acquistato nel sentimento popolare islamico un preciso valore taumaturgico.\nTra i vari studiosi del carme si ricorda Giuseppe Gabrieli, padre del pi\u00f9 famoso Francesco, che lo tradusse nel 1901."}
{"id": "741851", "revid": "438678", "url": "https://it.wikipedia.org/wiki?curid=741851", "title": "Tess (film)", "text": "Tess \u00e8 un film del 1979 diretto da Roman Pola\u0144ski, vincitore di tre premi Oscar, tratto dal romanzo \"Tess dei d'Urberville\" (1891) di Thomas Hardy.\nTrama.\nLa scoperta da parte del padre che la loro famiglia discende da un nobile ceppo normanno catapulta Tess in un lungo viaggio. Tess viene mandata dai suoi genitori a reclamare la parentela con un'altra famiglia di nome d'Urberville, senza sapere che questa \u00e8 una famiglia di nuovi ricchi che proviene da un'altra parte del Paese dove hanno comprato il nome per apparire pi\u00f9 rispettabili.\nViene accolta da Alec Stoke d'Urberville, un giovane bellissimo che si invaghisce subito di lei. Rifiuta Tess come facente parte della famiglia, ma la invita ad andare a lavorare nella sua propriet\u00e0, dove tenta ripetutamente di sedurla fino a quando, frustrato dai continui rifiuti, la conduce nella foresta dove la violenta (o la seduce; la scena, infatti, non \u00e8 descritta e viene lasciata all'immaginazione del lettore). Tess torna dai suoi genitori e d\u00e0 alla luce il figlio di Alec, cui d\u00e0 il nome di \"Sorrow\", ossia \"Sofferenza\"- Il bambino muore subito dopo e, con grande dispiacere della madre, viene sepolto in un cimitero dove giacciono fuorilegge, in quanto questo \u00e8 il massimo che il sacerdote ha potuto offrire loro, non avendo il bambino ricevuto il battesimo.\nIn seguito Tess va a lavorare al caseificio di Talbothay, dove la gente non sa nulla della sua storia. Qui incontra Angel, il figlio di un predicatore con tendenze alla ribellione che sta imparando a fare l'agricoltore nonostante la sua famiglia non approvi. Lui e Tess si innamorano e si sposano, ma per un equivoco Angel apprender\u00e0 solo dopo le nozze di ci\u00f2 che lei ha passato con Alec e, credendo Tess una profittatrice, fugge in Brasile per andare lontano e riflettere. Dopo la partenza di Angel, Tess incontra periodi difficili, si sposta un po' qui un po' l\u00e0, lavorando in posti diversi, cosa che \u00e8 dura e poco conveniente. Alec ritorna e ancora una volta la reclama, Tess rifiuta di avere a che fare con lui fin quando la morte del padre lascia la famiglia senza casa e Alec fornisce loro un posto dove vivere nella sua propriet\u00e0 a patto che Tess viva con lui come una moglie.\nAngel ritorna dal Brasile per scoprire che Tess vive con Alec, lei riesce a vedere ora come Alec l'abbia usata e abusata, litigano, lei lo uccide e poi scappa via con Angel e passano qualche giorno insieme, fuggiaschi, prima che Tess venga catturata (viene trovata addormentata nel cuore della notte con Angel accanto, presso una delle pietre di Stonehenge, con un significato molto simbolico) e portata sul luogo dell'esecuzione. Chiede ad Angel di prendersi cura al suo posto della sorella minore, Liza, come moglie, dopo la sua morte; la scena finale vede due figure allontanarsi dalla cittadina dell'esecuzione e fermarsi un attimo, prostrati, a Stonehenge, mentre una cupa bandiera nera viene issata a valle. Sono Angel e Liza, dolenti ombre nella nebbia sua storia.\nDistribuzione.\nLa versione italiana reperibile su DVD \u00e8 stata tagliata di 25 minuti (una durata di 165 minuti contro i 190 minuti dell'originale)."}
{"id": "741853", "revid": "74801", "url": "https://it.wikipedia.org/wiki?curid=741853", "title": "Gregory Hines", "text": "Considerato da molti come uno dei pi\u00f9 grandi ballerini di tip tap dell'epoca moderna, \u00e8 stato nominato a 4 Emmy Award ed era considerato il successore di Sammy Davis Jr.\nBiografia e carriera.\nNato a New York, venne indirizzato, col fratello Maurice, verso il ballo e la coreografia dai genitori: studiarono con il grande coreografo Henry LeTang. \nMolto giovani, si fecero gi\u00e0 un nome nell'ambiente con il nome \"The Hines Kids\" e successivamente come \"The Hines Brothers\". Quando anche il padre, Maurice Hines Sr. si un\u00ec a loro, nel 1963 cambiarono nuovamente il nome in \"Hines, Hines, and Dad\".\nDal 1981 comparve in numerosi film e serie televisive: \"The Cotton Club\", \"Il sole a mezzanotte\", \"Una perfetta coppia di svitati\", \"Saigon\" e \"Mezzo professore tra i marines\". \nNel 1990 fu uno degli artisti internazionali, tra i quali Frank Sinatra, Dean Martin, Whitney Houston e Michael Jackson, che si esibirono durante lo show per i 60 anni di carriera di Sammy Davis Jr. eseguendo una sua performance coreografica, inizialmente da solo e poi in coppia con lo stesso Sammy Davis Jr.\nNel 1992 partecip\u00f2 al musical \"Jelly's Last Jam\" (dall'opera di George C. Wolfe, per le coreografie di Hope Clarke), che gli fa vincere un Tony Award per la sua interpretazione del protagonista Morton: lo spettacolo resta in scena a Broadway per ben 569 rappresentazioni di seguito.\nHa interpretato il personaggio di Ben Doucette nella sit-com \"Will &amp; Grace\", dove, nella puntata 2x21, si esibisce in un breve saggio di tiptap.\nIn televisione partecip\u00f2 anche ad una propria serie nel 1997 chiamata \"The Gregory Hines Show\".\n\u00c8 morto di cancro al fegato all'et\u00e0 di 57 anni a Los Angeles, in California. \nNel 1990, aveva fatto visita al suo idolo, Sammy Davis Jr., anch'egli malato di cancro alla gola e incapace di parlare."}
{"id": "741854", "revid": "1272592", "url": "https://it.wikipedia.org/wiki?curid=741854", "title": "L'inganno felice", "text": "L'inganno felice \u00e8 una farsa di Gioachino Rossini. Il libretto, in un atto, \u00e8 di Giuseppe Maria Foppa.\nRientra nell'ambito dell'opera semiseria.\nLa prima rappresentazione ebbe luogo l'8 gennaio 1812 al Teatro San Mois\u00e8 di Venezia con Teresa Belloc-Giorgi e Filippo Galli (basso).\n\"L'inganno felice\" \u00e8 la terza opera rappresentata di Rossini (dopo \"La cambiale di matrimonio\" e \"L'equivoco stravagante\") e fu il suo primo grande successo. Infatti all'immediato successo a Venezia, seguirono non solo rappresentazioni in tanti teatri italiani e stranieri ma anche la stampa dello spartito e della partitura, cosa all'epoca piuttosto rara.\nIl 28 marzo 1813 avviene la prima nel Teatro San Benedetto di Venezia.\nIl 30 novembre 1818 avviene la prima nel Teatro San Luca di Venezia (oggi Teatro stabile del Veneto Carlo Goldoni).\nIl 13 maggio 1819 avviene la prima nel Th\u00e9\u00e2tre-Italien di Parigi con Giuseppina Ronzi de Begnis e Marco Bordogni.\nIl successivo 31 luglio avviene la prima nel Teatro degli Avvalorati di Livorno ed il 27 novembre al Teatro San Giovanni Grisostomo di Venezia.\nIl 26 gennaio 1831 avviene la prima nel Teatro San Carlo di Napoli con Antonio Tamburini e Michele Benedetti (basso) ed il successivo 3 giugno al Teatro della Canobbiana di Milano con Clorinda Corradi e Giuseppe Frezzolini.\nIl 23 settembre 1834 avviene la prima nel Nuovo Ducale Teatro (oggi Teatro Regio di Parma).\nDopo l'iniziale successo l'opera ebbe per\u00f2 poca circolazione e fortuna, sia perch\u00e9 fu eclissata dalle altre pi\u00f9 celebri opere buffe (Barbiere di Siviglia, Cenerentola, Italiana in Algeri...), sia perch\u00e9, a differenza delle altre farse, essa rappresentava un soggetto pi\u00f9 drammatico e quasi tragico (l'antefatto della vicenda e il tentato suicidio del Duca, temi che anticiperanno il Sigismondo, di libretto sempre di Foppa). Tutt'oggi, infatti, \u00e8 la meno rappresentata delle cinque farse veneziane.&lt;br&gt;\nNel 1973 avviene la prima nel Teatro Animosi di Carrara, nel Teatro Guglielmi di Massa, nel Teatro Persio Flacco di Volterra, nel Teatro dei Rinnovati di Siena, nel Teatro del Popolo (Colle di Val d'Elsa), nel Teatro Florentia (Cinema-Teatro Florentia) di Larderello, nel Teatro Manzoni (Pistoia), nel Cinema Teatro Roma di Pontedera, nel Teatro Giotto (Borgo San Lorenzo), nel Teatrodante Carlo Monni di Campi Bisenzio, nel Ridotto del Teatro del Popolo di Castelfiorentino, nel Teatro Petrarca di Arezzo, nel Teatro degli Industri di Grosseto e nel Teatro Solvay di Rosignano Marittimo.\nLa prima rappresentazione al Rossini Opera Festival avviene nel 1980 diretta da Alberto Zedda con Sesto Bruscantini ed Enzo Dara e replicato nel 1994 con Carlo Rizzi (direttore d'orchestra), l'Orchestra del Teatro Comunale di Bologna, Lucio Gallo e Lorenzo Regazzo.\nNel 1996 avviene la prima nel Teatro Comunale di Firenze e nel Teatro Caio Melisso di Spoleto con Riccardo Zanellato, Nicola Ulivieri e Giovanni Guarino.\nTrama.\nAntefatto: Isabella, moglie fedele del duca Bertrando, respinge le avances di Ormondo, consigliere del Duca. Ormondo, per vendetta, mente a Bertrando dicendogli che la moglie \u00e8 infedele: il Duca ordina che la moglie sia uccisa, e Isabella viene condotta da Batone, servo di Ormondo, su una barchetta, poi abbandonata e lasciata alla merc\u00e9 delle onde. La navicella per\u00f2 arriva su una spiaggia e Isabella viene soccorsa dal minatore Tarabotto. Al suo salvatore Isabella non vuole far sapere la sua identit\u00e0, e Tarabotto la fa passare per sua nipote Nisa. &lt;br&gt;\nDieci anni dopo: Isabella rivela la verit\u00e0 a Tarabotto, e lui le consiglia di approfittare delle circostanze per rivelare la verit\u00e0 a Bertrando: egli infatti si trova in quelle miniere con il suo seguito, per studiare una strategia contro il nemico che avanza. Il Duca, Ormondo e Batone rimangono sconvolti quando vedono la finta Nisa, che credono un fantasma vendicatore di Isabella. La donna, dal canto suo, non si fida pi\u00f9 di Bertrando, ma sente di amarlo ancora e cerca di riavvicinarsi a lui. Batone intanto \u00e8 sconvolto e spaventato, e viene costretto da Ormondo a rapire Nisa-Isabella. L'intreccio ha la sua \"acme\" nel finale notturno, ogni personaggio spera che il suo piano vada a compimento: Batone e Ormondo sperano di riuscire a rapire Nisa, Bertrando cerca di difendere Nisa per la quale nutre un grandissimo affetto, Tarabotto spera di ricongiungere la coppia. Alla fine i piani di Ormondo vengono sventati e il traditore viene arrestato, Isabella e Bertrando si ricongiungono dopo dieci anni, Tarabotto viene ricompensato per la sua lealt\u00e0, Batone viene graziato da Isabella.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:\nAltri progetti.\nL'inganno felice \u00e8 un libro di Aldo Torchiaro pubblicato da Cooper nella collana The Cooper files. ISBN 978-88-7394-233-7"}
{"id": "741856", "revid": "767487", "url": "https://it.wikipedia.org/wiki?curid=741856", "title": "Che?", "text": "Che? (\"What?\") \u00e8 un film del 1972 diretto da Roman Pola\u0144ski.\nSi tratta di una commedia grottesca liberamente ispirata al romanzo \"Alice nel Paese delle Meraviglie\" di Lewis Carroll.\nTrama.\nNancy, una giovane autostoppista statunitense in vacanza sulla costiera amalfitana \u00e8 in auto con tre ragazzi che le hanno offerto un passaggio. I tre per\u00f2 tentano di abusare di lei e la ragazza, nel fuggire, entra in una grande villa a picco sul mare. All'ingresso la scambiano per uno degli invitati e le danno una stanza. \nIl giorno seguente Nancy scoprir\u00e0 che la casa \u00e8 abitata da ospiti assai eccentrici, cos\u00ec come il loro anfitrione: Joseph Noblart.\n. Tutti i personaggi che Nancy incontrer\u00e0 infatti saranno quasi indifferenti alla presenza della nuova venuta e apparentemente si limiteranno a ripetere una loro monotona routine giorno dopo giorno. La ragazza finir\u00e0 con l'innamorarsi di uno di loro (Alex).\nProduzione.\nLa villa in cui \u00e8 girata la maggior parte del film \u00e8 la residenza estiva ad Amalfi del produttore Carlo Ponti.\nDistribuzione.\nIl film \u00e8 stato presentato in anteprima il 7 dicembre 1972 in Italia, a Roma, per uscire poi nel circuito commerciale il giorno seguente, 8 dicembre 1972. In Germania Ovest esce il 25 dicembre dello stesso anno, con il titolo \"Was?\"; in Austria il febbraio del 1973 con lo stesso titolo; in Francia il 22 marzo dello stesso anno, con il titolo \"Quoi?\"; negli Stati Uniti il 3 ottobre con il titolo \"What?\"; in Svezia esce il 15 ottobre; in Gran Bretagna nel 1974; in Danimarca il 6 marzo 1974 con il titolo \"Hva'\"; in Finlandia esce il 20 settembre 1974 con il titolo finnico di \"Mik\u00e4?\" e svedese di \"Vad?\"; in Belgio il 4 ottobre 1974 con il titolo inglese di \"What?\"; in Uruguay il 27 novembre dello stesso anno con il titolo di \"\u00bfQue?\"; in Portogallo, sempre con il titolo inglese, a partire dal 14 gennaio 1977; in Australia arriva solamente il 23 aprile del 1981. Nuove proiezioni pubbliche italiane vengono realizzate in occasione del 1\u00ba festival di Roma il 20 ottobre 2006 e del Torino Film Festival il 22 novembre 2008. Altri titoli con cui il film \u00e8 stato distribuito sono: \"\u00bfQu\u00e9?\" (Argentina, Spagna, Venezuela e altri paesi di lingua spagnola), \"Que?\" (Brasile), \"Ti?\" (Grecia), \"Micsoda?\" (Ungheria), \"Diario de los sue\u00f1os prohibidos\" (Per\u00f9), \"Co?\" (Polonia), \"Diary of Forbidden Dreams\" (Stati Uniti, titolo della versione rimontata)."}
{"id": "741857", "revid": "37618", "url": "https://it.wikipedia.org/wiki?curid=741857", "title": "Le Comte Ory", "text": ""}
{"id": "741858", "revid": "1718925", "url": "https://it.wikipedia.org/wiki?curid=741858", "title": "Rocca di Bergamo", "text": "La Rocca di Bergamo si trova nella parte alta della citt\u00e0 sul colle di Sant'Eufemia, da cui domina, verso sud, la citt\u00e0 bassa e la pianura circostante mentre verso nord guarda la corona delle Orobie.\nIl Museo dell'Ottocento, presso la Rocca di Bergamo fa parte della rete del Museo delle storie di Bergamo gestita da Fondazione Bergamo nella storia.\nStoria.\nLo scenario.\nNel XIV secolo Bergamo viveva le lotte fratricide delle fazioni contrapposte guelfe e ghibelline, partiti o meglio consorterie che dissimulavano aspirazioni di potere e nell'alleanza con potentati superiori, ora il Papato ora l'Impero trovavano una propria legittimazione.\nEra il basso medioevo, un momento in cui le autonomie comunali si scontravano con gli emergenti poteri signorili, favoriti, oltretutto, questi ultimi, dalle lotte intestine che minavano dall'interno le libert\u00e0 comunali.\nInterventi armati esterni, a volte subiti, a volte sollecitati come pacificatori, si trasformavano in dominazioni spesso intercambianti in un altalenante gioco politico-militare in cui il Comune cessava di essere soggetto per divenire oggetto politico.\nTutto ci\u00f2 accadde anche a Bergamo (5 febbraio 1331) e ad altri liberi comuni che, sfibrati dalle discordie interne, si offrirono all'azione pacificatrice di un potente, straniero, improvvidamente ritenuto \"super partes\": in questo caso Giovanni di Lussemburgo, Re di Boemia e di Polonia.\nBergamo non pi\u00f9 libero comune venne a fare parte di una monarchia, passando, d'ora in avanti, da un dominatore all'altro seguendo il destino di altri comuni, anch'essi impotenti di fronte all'avanzare delle nuove istituzioni politiche, le signorie e quindi i principati. I principati, a loro volta, non avrebbero retto l'urto delle monarchie nazionali straniere che faranno dell'Italia uno degli scacchieri su cui confrontarsi nel tentativo di affermare la propria primazia.\nLa rocca.\nLa costruzione della rocca inizi\u00f2 lo stesso anno della dazione di Bergamo al re di Boemia, 1331. I lavori furono condotti sotto il coordinamento di Guglielmo di Castelbarco vicario del re, furono proseguiti dai Visconti, dopo che l'effimera esperienza, circa 20 mesi, di Giovanni del Lussemburgo era sta chiusa dalle armi viscontee, e ultimati da Azzone Visconti nel 1336.\nI Visconti aggiunsero delle opere di fortificazione che ne aumentarono la funzione difensiva sia contro nemici esterni sia contro quelli interni e le loro eventuali velleit\u00e0 di ribellione: il castello come difesa ma anche come strumento di repressione e di controllo del territorio.\nIl podest\u00e0 Negro Pirovano, che reggeva Bergamo in nome dei Visconti, fece apporre una targa commemorativa sui muri che erano stati fatti costruire per rinforzare il castello, 1345. \nNel nuovo sistema difensivo visconteo la Rocca venne integrata da una nuova opera militare, la Cittadella, in un complesso visto \nNel 1355 Bernab\u00f2 Visconti inizi\u00f2 la costruzione, sul colle San Giovanni, della Cittadella chiamata \"Firma Fides\", come indicato in un'apposita lapide. La lapide, oltre all'iscrizione e allo stemma visconteo, aveva in altorilievo una figura umana a tre teste come allegoria della concordia che regnava tra i Visconti.\nQuest'opera complet\u00f2 la funzione difensiva della Rocca, costruita sul colle Sant'Eufemia, racchiudendo il centro storico tra i due colli ora entrambi fortificati. Le due fortezze costituirono cos\u00ec un unico complesso difensivo coordinato, di cui uno, la Rocca, rappresentava, in caso di occupazione nemica, l'ultima possibilit\u00e0 di salvezza e di contrattacco, l'ultima ridotta.\nCon la costruzione della Cittadella \nQuel che rimane ora della Cittadella \u00e8 poco meno della met\u00e0 dell'opera originaria che comprendeva anche l'area dell'attuale Seminario vescovile.\nLa citt\u00e0 vecchia era cos\u00ec racchiusa in un recinto fortificato, vagamente triangolare, che aveva ai propri vertici la Rocca a sud-est, la parte della Cittadella attualmente superstite a nord-est e la cosiddetta Cittadella Superiore, ora scomparsa, a sud-ovest.\nLa Repubblica di Venezia.\nNel 1428 alla signoria viscontea successe la Repubblica di Venezia che port\u00f2 a nuove opere di fortificazione.\nNella parte bassa della citt\u00e0 fu costruita una cinta muraria, le \"Muraine\", una vera e propria barriera fortificata che la isolava dalla pianura: il suo resto pi\u00f9 vistoso \u00e8 la Torre del Galgario nella parte sud-orientale.\nLe Muraine costituivano l'anello difensivo pi\u00f9 esterno della citt\u00e0 mentre il baluardo pi\u00f9 importante restava il complesso fortificato di citt\u00e0 alta, che dal 1\u00ba settembre 1561, data d'inizio dei lavori, al 1588 verr\u00e0 racchiuso da un imponente circuito bastionato che avrebbe reso Bergamo una citt\u00e0 fortezza, nelle intenzione dei progettisti imprendibile.\nAl mastio della Rocca fu aggiunto il torrione circolare che ancora oggi lo caratterizza e al suo interno un edificio, la cosiddetta scuola dei Bombardieri, come caserma degli artiglieri.\nDa Napoleone ai nostri giorni.\nLa Rocca mantenne la sua funzione militare anche durante il breve periodo napoleonico, 1797-1814, e sotto la successiva dominazione austro-ungarica, dal 1814 all'8 giugno 1859, quando fu liberata da Garibaldi.\nNegli anni 1927/33 il complesso, gi\u00e0 ceduto dallo Stato al Comune di Bergamo, fu sottoposto a un attento restauro al fine di ridargli il suo aspetto originario e di utilizzarlo come luogo ideale per la celebrazione della storia risorgimentale bergamasca.\nDal 7 maggio 2004 l'edificio all'interno del mastio, gi\u00e0 alloggio dei granatieri veneziani, ospita l'attuale Museo Storico di Bergamo, mentre il piazzale antistante \u00e8 sede di manifestazioni celebrative.\nLa Rocca, per la sua posizione elevata, e particolarmente il torrione del mastio, da cui si gode una bellissima vista a 360 gradi sulla pianura e sulle Orobie, sono mete di un notevole flusso turistico."}
{"id": "741859", "revid": "438678", "url": "https://it.wikipedia.org/wiki?curid=741859", "title": "Macbeth (film 1971)", "text": "Macbeth (\"The Tragedy of Macbeth\") \u00e8 un film del 1971 diretto da Roman Pola\u0144ski, tratto dall'omonima opera shakespeariana.\nCaratteristica preponderante \u00e8 il gran numero di scene macabre e/o dai toni molto cupi. Questo \u00e8 il primo film del regista Roman Pola\u0144ski dopo il brutale assassinio da parte della setta di Charles Manson della moglie incinta Sharon Tate.\n\u00c8 stato presentato fuori concorso al 25\u00ba Festival di Cannes.\nTrama.\nIncitato dal responso di una profezia di tre streghe che lo vede incoronato re e dall'ambiziosa moglie, Macbeth uccide brutalmente il re Duncan di Scozia. Per assicurarsi il trono fa assassinare poi il suo fedele compagno e amico Banquo, al quale le streghe avevano promesso di diventare padre di una stirpe di re. La scia di violenza prosegue e Lady Macbeth presa forse dal rimorso si ammala gravemente per poi morire. Anche Macbeth, ormai schiavo delle predizioni delle streghe, viene infine ucciso dai rivoltosi che riportano sul trono il legittimo erede Malcolm.\nProduzione.\nIl regista Roman Pola\u0144ski coltivava l'idea di adattare per il grande schermo un testo di Shakespeare fin da quando era uno studente a Cracovia in Polonia, ma vi riusc\u00ec solamente dopo aver elaborato il lutto per l'omicidio della moglie incinta, Sharon Tate, e di altri suoi amici per mano dei membri della \"Family\" di Charles Manson nella sua casa di Beverly Hills, la notte del 9 agosto 1969. A seguito della tragedia, Polanski cadde in depressione, e non rimase soddisfatto di come l'incidente era stato presentato dai mass media, che indicavano una presunta \"maledizione\" a carico suo e dei suoi film. All'epoca, Polanski stava lavorando al film \"Il giorno del delfino\", progetto che fall\u00ec e venne in seguito affidato ad un altro regista, Mike Nichols. Mentre si trovava a Gstaad in Svizzera all'inizio del 1970, Polanski assistette ad una rappresentazione del \"Macbeth\" e chiese consiglio a un amico, il critico teatrale britannico Kenneth Tynan, noto per la sua \"cultura enciclopedica su Shakespeare\", circa un progetto cinematografico sull'opera. Tynan si dimostr\u00f2 interessato a collaborare con Polanski poich\u00e9 il regista secondo lui possedeva quella che Tynan considerava \"proprio la giusta combinazione di fantasia e violenza\".\nTynan e Polanski trovarono stimolante la sfida di adattare un testo teatrale cos\u00ec importante per il cinema. Tynan scrisse a Polanski, dicendo: \"il problema numero uno del personaggio di Macbeth \u00e8 vedere gli eventi del film dal suo punto di vista\". Durante il processo di scrittura, Polanski e Tynan provarono le scene in un appartamento di Londra a Belgravia, con Tynan che interpretava Duncan e Polanski invece Macbeth. Come per la versione cinematografica del 1948 di \"Amleto\", i monologhi furono presentati sotto forma di narrazione fuoricampo.\nIn una scena Polanski e Tynan vollero che Lady Macbeth facesse il suo monologo da sonnambula completamente nuda. Presero tale decisione avvalendosi del fatto che all'epoca dello svolgimento del dramma, le persone dormivano nude.\nLa sceneggiatura pot\u00e9 dirsi completata nell'agosto 1970, con l'idea di iniziare a girare in Inghilterra a ottobre.\nParamount Pictures, Universal Pictures e Metro-Goldwyn-Mayer rifiutarono tutte di finanziare il progetto, dubbiose che un dramma di Shakespeare potesse adattarsi alle corde del regista di \"Rosemary's Baby - Nastro rosso a New York\". Hugh Hefner, editore di \"Playboy\", che aveva gi\u00e0 prodotto qualche film in passato attraverso la Playboy Enterprises, incontr\u00f2 Polanski a un party e decise di finanziarlo. Il budget iniziale stanziato fu di 2.4 milioni di dollari.\nCast.\nPer le parti principali di Macbeth e Lady Macbeth, Polanski scelse deliberatamente attori sconosciuti \"giovani e carini\". Francesca Annis e Jon Finch avevano all'epoca 26 e 29 anni rispettivamente.\nTuesday Weld rifiut\u00f2 la parte di Lady Macbeth, non volendo recitare in scene di nudo. Annis accett\u00f2 il ruolo dopo averci riflettuto molto. La prima scelta di Polanski per Macbeth era stato Albert Finney, che declin\u00f2 l'offerta, allora Tynan raccomand\u00f2 Nicol Williamson, ma il regista non lo ritenne abbastanza attraente per la parte. Finch era meglio conosciuto per la partecipazione a pellicole horror della Hammer Film Productions come \"Vampiri amanti\".\nPer la scena del sabba delle streghe, Polanski ebbe difficolt\u00e0 a scritturare comparse anziane che recitassero nude. Di conseguenza, la scena venne molto ridimensionata ed accorciata. Per scherzo, Polanski invi\u00f2 un video con alcune donne anziane nude che cantavano \"Happy Birthday to You\" a Hefner per il suo quarantacinquesimo compleanno.\nRiprese.\n\"Macbeth\" fu girato in varie localit\u00e0 in Gran Bretagna, a partire da Snowdonia nell'ottobre 1970. Anche altre parti del film furono girate in Galles. Una considerevole quantit\u00e0 di girato ebbe luogo nel Northumberland sulla costa nord-est inglese, incluse le scene a Lindisfarne Castle, Bamburgh Castle e spiaggia, St. Aidan's Church e North Charlton Moors vicino Alnwick.\nLa produzione sub\u00ec ritardi e problemi a causa del maltempo, e il cast si lament\u00f2 della \"puntigliosit\u00e0 e petulanza\" di Polanski.\nFrequentemente nel corso delle riprese Polanski gir\u00f2 direttamente lui le scene in prima persona, cavalcava prima delle riprese dimostrando come fare agli attori, e cammin\u00f2 spesso tra gli escrementi degli animali per riprendere capre e pecore. Abitualmente si metteva al posto del cameraman per ottenere l'inquadratura voluta. Decise inoltre di ricorrere agli effetti speciali per rappresentare figurativamente sullo schermo \"il pugnale immaginario delle mente\", volendo concretizzare il concetto shakespeariano agli spettatori.\nDietro insistenza dei finanziatori che chiedevano il licenziamento di Polanski causa il ritardo accumulato per le riprese e lo sforamento del budget, fu anche chiamato il regista Peter Collinson a girare alcune scene a Shepperton. Polanski giustific\u00f2 i problemi maledendo il \"clima di merda\" ed accettando di rinunciare a un terzo del suo compenso per poter ultimare il film, inoltre Hefner contribu\u00ec al budget con ulteriori 500,000 dollari.\nColonna sonora.\nPer la colonna sonora del film, Polanski scrittur\u00f2 la Third Ear Band, un gruppo musicale che aveva riscosso successo a seguito della pubblicazione del disco \"Alchemy\" nel 1969. La band compose brani originali appositamente per la pellicola, aggiungendo musica elettronica a percussioni, strumenti a fiato, legni e archi, ispirandosi alla musica medievale scozzese. Infine, anche elementi di musica indiana e jazz furono incorporati nella colonna sonora.\nInterpretazioni e tematiche.\nMolto si \u00e8 speculato sul fatto che le atmosfere cupe e la violenza del film fossero da attribuirsi al dramma personale vissuto dal regista a causa dell'assassinio della giovane moglie incinta avvenuto solo poco tempo prima. Il professor James Morrison scrisse che le ambizioni omicide del \"Macbeth\" \"sono in sintonia con la filmografia di Polanski\", e vide delle somiglianze con la versione del dramma girata da Orson Welles nel 1948. Tuttavia, a differenza di Welles, Polanski sceglie il naturalismo al posto dell'espressionismo. La scrittrice Ewa Mazierska scrisse come, nonostante il presunto realismo nel presentare i monologhi con voci fuori campo, il \"Macbeth\" di Polanski fosse \"assurdo\", non raffigurando la storia come spiegazione degli eventi attuali, ma come un \"circolo vizioso di crimini e miserie\". Ogni incoronazione avviene dopo che il predecessore \u00e8 stato brutalmente tolto di mezzo, e tutti tradiscono tutti.\nIl professor Deanne Williams interpret\u00f2 il film non solo come un riflesso dell'omicidio di Sharon Tate, ma anche dell'assassinio di Martin Luther King Jr. e della guerra in Vietnam. In maniera simile Francesca Royster sostiene che l'uso della cultura inglese e celtica negli abiti e nella cultura degli anni '60 e '70, indicando come esempi la pubblicazione de \"Il Signore degli Anelli\" negli Stati Uniti e la musica dei Led Zeppelin, leghi il passato del film al presente. Mentre il ruolo della Playboy Enterprises fu principalmente quello di finanziare il progetto, Williams indica anche la visione di Lady Macbeth data da Polanski come la personificazione del mito e del paradosso della coniglietta di \"Playboy\", alla bisogna calda e sexy, oppure docile serva domestica, ma anche femme fatale.\nIl critico letterario Sylvan Barnet scrisse che la scelta di protagonisti giovani nel film suggeriva un \"contrasto tra un bell'aspetto esteriore e una bruttezza d'animo interiore\". Williams paragon\u00f2 Lady Macbeth a Lady Godiva con il suo \"bianco pallore naturale\", suggerendo come potesse benissimo essere una delle ragazze della Playboy Mansion. Ancora pi\u00f9 \"bruttezza\" viene aggiunta da Polanski nell'introduzione del personaggio di Ross. Come i due principali protagonisti, anche Ross si dimostra \"bello fuori ma malvagio dentro\" essendo interpretato dall'attraente John Stride.\nLa Barnet scrisse inoltre che cambiando il finale della tragedia facendo incontrare a Donalbain le streghe, Polanski sostituiva la scansione originale di \"misura, tempo e luogo\" con \"un tradimento senza fine\". Lo storico cinematografico Douglas Brode comment\u00f2 inoltre come l'aggiunta di un nuovo finale, riflettesse il pessimismo di Polanski in contraddizione con l'ottimismo di Shakespeare.\nDistribuzione.\nNegli Stati Uniti, il film debutt\u00f2 al Playboy Theater di New York il 20 dicembre 1971. Polanski biasim\u00f2 l'idea di far uscire il film a gennaio definendola un \"suicidio commerciale\". In Gran Bretagna, la British Board of Film Censors assegn\u00f2 quasi al film una classificazione X Rated a causa delle scene di nudo e della violenza contenute nello stesso. Il film debutt\u00f2 a Londra nel febbraio 1972. \"Macbeth\" venne presentato fuori concorso la Festival di Cannes. Polanski, Finch ed Annis presenziarono alla proiezione a Cannes nel maggio 1972.\nAccoglienza.\nIl film fu un flop dal punto di vista commerciale. Secondo \"The Hollywood Reporter\", la Playboy Enterprises stim\u00f2 nel settembre 1973 di aver perso circa 1.8 milioni di dollari con il film.\nLe perdite totali ammontarono a 3.5 milioni di dollari. Un tale fiasco rese commercialmente rischiosa ogni produzione cinematografica ispirata a Shakespeare fino al successo dell\"'Enrico V\" di Kenneth Branagh nel 1989. Il critico Terrence Rafferty associ\u00f2 il fallimento finanziario del film alla presunta \"maledizione\" che aleggerebbe sul \"Macbeth\" di William Shakespeare.\nAlla sua uscita nelle sale, \"Macbeth\" fu accolto da pareri contrastanti, con critiche negative soprattutto sulla violenza contenuta nel film, alla luce degli omicidi Manson, e sulle scene di nudo, biasimate per l'associazione della produzione con la rivista \"Playboy\". Pauline Kael scrisse che il film riduceva le tematiche di Shakespeare al banale tema del \"la vita \u00e8 una giungla\". \"Variety\" recens\u00ec freddamente il film, scrivendo: \"Funziona il \"Macbeth\" di Polanski? Non particolarmente, ma \u00e8 un tentativo ammirevole\". Derek Malcolm, recensendo la pellicola per \"The Guardian\", defin\u00ec il film \"scioccante ma non proprio il massimo\", e Finch ed Annis \"pi\u00f9 o meno adeguati\" nei loro ruoli. Tuttavia, Roger Ebert assegn\u00f2 al film quattro stellette, scrivendo che era pieno \"di suoni e furia\" e molto meglio delle precedenti riduzioni cinematografiche dell'opera. Roger Greenspun, sul \"The New York Times\", scrisse che nonostante tutti i pettegolezzi intorno al film, esso non era \"particolarmente violento o scandaloso\", e che Finch ed Annis erano stati superlativi. Nella rivista \"New York\", Judith Crist difese la pellicola facendo dei paragoni con \"Il trono di sangue\" di Akira Kurosawa del 1957, altro adattamento del testo shakespeariano.\nLa reputazione del film \u00e8 cresciuta con il passare del tempo. Nel 2007 il regista John Sayles lo defin\u00ec \"un grande pezzo di cinema\", mentre nel 2013 lo scrittore Martin Amis disse che l'opera \"era senza difetti\" secondo lui. Nella sua \"2014 Movie Guide\", Leonard Maltin assegna al film tre stellette e mezzo, descrivendolo \"avvincente, pieno d'atmosfera ed estremamente violento\". Sul sito internet Rotten Tomatoes il film ha un indice di gradimento dell'86%, basato su 29 recensioni da parte di critici del settore."}
{"id": "741861", "revid": "767487", "url": "https://it.wikipedia.org/wiki?curid=741861", "title": "Cantone di Bully-les-Mines", "text": "Il Cantone di Bully-les-Mines \u00e8 una divisione amministrativa dell'Arrondissement di Lens e dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 12 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "741862", "revid": "6923", "url": "https://it.wikipedia.org/wiki?curid=741862", "title": "Solson\u00e8s", "text": "Il Solson\u00e8s (nome ufficiale in lingua catalana; in spagnolo \"Solson\u00e9s\") \u00e8 una delle 41 comarche della Catalogna, con una popolazione di 12.764 abitanti; suo capoluogo \u00e8 Solsona, citt\u00e0 da cui ha preso il nome.\nAmministrativamente fa parte della provincia di Lleida, che comprende 13 comarche."}
{"id": "741863", "revid": "767487", "url": "https://it.wikipedia.org/wiki?curid=741863", "title": "Per favore, non mordermi sul collo!", "text": "Per favore, non mordermi sul collo! (\"Dance of the Vampires\") \u00e8 un film del 1967 diretto da Roman Pola\u0144ski.\nIl film \u00e8 un omaggio, ricco di ironia, alla cinematografia vampiresca ed \u00e8 stato spesso visto come un'esplicita parodia dei film della Hammer.\nTrama.\nIl professore Abronsius, autore di importanti studi sul fenomeno del vampirismo, giunge con il suo assistente Alfred nei pressi di un castello della Transilvania abitato da un gruppo di vampiri. Spinto dalla sua curiosit\u00e0 Abronsius penetra nel castello insieme ad Alfred, il quale \u00e8 intenzionato a portare in salvo Sarah, la giovane figlia del locandiere ebreo Shagal, rapita dal conte Von Krolock. I due cadono ben presto prigionieri del conte, il quale decide di trasformarli in vampiri ed associarli al suo gruppo.\nPrima che von Krolock riesca a realizzare il suo disegno, Abronsius e Alfred riescono per\u00f2 a fuggire portando con loro Sarah. Infatti, imprigionati in una torre del castello Abronsius e Alfred abbattono la porta blindata con una cannonata, si mescolano fra i vampiri partecipanti ad un ballo, ma sono traditi dal fatto di essere gli unici a riflettersi in uno specchio.\nSono quindi costretti a un'ulteriore rocambolesca fuga, in cui coinvolgono anche Sarah. Imperdonabile errore, poich\u00e9 la giovane \u00e8 gi\u00e0 stata trasformata da Von Krolock in vampira e non tarder\u00e0 a contagiare anche lo sventurato Alfred. Il professor Abronsius, non accortosi di nulla, porter\u00e0 con s\u00e9 Alfred e Sarah che ormai diventati vampiri contageranno il mondo intero.\nAnalisi.\nNel film Polanski cerca di riunire in un'unica pellicola tutte le situazioni tipiche del cinema vampiresco, esposte in sequenza volutamente accademica (il cacciatore di vampiri, il villaggio dei montanari, la bella insidiata dal mostro, il vampiro aristocratico e tenebroso, il mostruoso servitore, il castello tra le montagne...), epurate della loro componente pi\u00f9 macabra per dare risalto al lato fiabesco e avventuroso, quando non esplicitamente comico, e spesso ribaltate di significato (come l'inutile crocifisso utilizzato contro il vampiro ebreo Shagall o lo specchio finale, che fa scoprire non la diversit\u00e0 del vampiro, ma quella dei mortali).\nIn un'atmosfera fiabesca e fantastica (ben espressa dalle scenografie di Wilfred Shingleton e dalla fotografia di Douglas Slocombe), la storia si muove liberamente tra il gotico e la commedia, mescolando abilmente i generi e sviluppandosi in una serie di trovate esilaranti, assemblate con il gusto infantile per il divertimento puro.\nProduzione.\nPrimo film a budget relativamente alto di Polanski, la pellicola sub\u00ec diverse traversie produttive. Dopo l'iniziale scelta di girare tra le montagne dell'Austria, il set venne improvvisamente trasferito sulle Dolomiti italiane, presso Ortisei e sull'Alpe di Siusi, mentre il ruolo di Sarah pass\u00f2 da Jill St. John a Sharon Tate, allora fidanzata e futura moglie del regista. Il regista entr\u00f2 in pi\u00f9 occasioni in conflitto con i produttori per mantenere la propria indipendenza creativa.\nDopo le riprese, il film venne rimontato senza la supervisione di Polanski e reintitolato per il mercato statunitense (l'originale \"Dance of the Vampires\" venne cos\u00ec sostituito con il pi\u00f9 leggero \"The Fearless Vampire Killers, or Pardon Me, But Your Teeth are in my Neck\", cercando di dare pi\u00f9 risalto alla componente comica e parodistica). Bench\u00e9 il personaggio di Alfred sia di fatto uno dei protagonisti, il nome di Polanski come attore non compare nei titoli di testa n\u00e9 nelle locandine.\nOmaggi e citazioni.\nNel 1997 \u00e8 stato tratto dal film il fortunatissimo musical teatrale\" Tanz der Vampire\", scritto da Michael Kunze e Jim Steinman e diretto dallo stesso Polanski. Notevole l'influenza della pellicola nel cinema successivo. La scena del ballo dei vampiri \u00e8 apertamente citata nell'analoga sequenza del film \"Van Helsing\".\nDistribuzione.\nIl film \u00e8 stato distribuito in VHS dalla \"MGM\" e dalla \"Warner Bros. Home Video\" .\nIn DVD \u00e8 stato distribuito nel 2004 dalla \"Warner Bros.\", nel 2015 dalla \"Golem Video\", .\nLa \"Golem Video\" nel 2019 la ripropone in DVD in versione restaurata in HD."}
{"id": "741865", "revid": "767487", "url": "https://it.wikipedia.org/wiki?curid=741865", "title": "Cantone di Carvin", "text": "Il Cantone di Carvin \u00e8 una divisione amministrativa dell'Arrondissement di Lens.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "741866", "revid": "367445", "url": "https://it.wikipedia.org/wiki?curid=741866", "title": "Per favore, non mordermi sul collo", "text": ""}
{"id": "741867", "revid": "767487", "url": "https://it.wikipedia.org/wiki?curid=741867", "title": "Cantone di Courri\u00e8res", "text": "Il Cantone di Courri\u00e8res era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741868", "revid": "287204", "url": "https://it.wikipedia.org/wiki?curid=741868", "title": "Cantone di Harnes", "text": "Il Cantone di Harnes \u00e8 una divisione amministrativa dell'Arrondissement di Lens e dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 6 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "741869", "revid": "78273", "url": "https://it.wikipedia.org/wiki?curid=741869", "title": "Bandiera dell'Esperanto", "text": ""}
{"id": "741870", "revid": "984922", "url": "https://it.wikipedia.org/wiki?curid=741870", "title": "Cantone di H\u00e9nin-Beaumont", "text": "Il Cantone di H\u00e9nin-Beaumont era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di H\u00e9nin-Beaumont e il comune di Noyelles-Godault."}
{"id": "741871", "revid": "438678", "url": "https://it.wikipedia.org/wiki?curid=741871", "title": "Repulsione", "text": "Repulsione \u00e8 un film del 1965 diretto da Roman Pola\u0144ski, con Catherine Deneuve.\nTrama.\nCarol Ledoux \u00e8 un'attraente e timida belga che vive a Londra con la sorella Helen, lavorando da un'estetista. Carol \u00e8 dissociata dalle altre persone, soprattutto gli uomini, a causa della sua androfobia; un giovane di nome Colin, interessato a lei, cerca ripetutamente di corteggiarla senza successo. Carol \u00e8 turbata dalla relazione di Helen con Michael, un uomo sposato, tanto da non sopportare la vista dei suoi oggetti personali lasciati in giro per l'appartamento, e di notte fatica a dormire a causa dei rapporti emessi dagli amoreggiamenti della coppia.\nCarol comincia a soffrire di tic e a cadere ripetutamente in stato di trance. In un'occasione si mette a fissare una crepa nel marciapiede mentre torna a casa e Colin l'accompagna, provando a baciarla; la donna fugge dalle sue avances e corre in casa a lavarsi i denti. La notte, Helen rimprovera la sorella per aver buttato via lo spazzolino e il rasoio di Michael. Il comportamento sempre pi\u00f9 alienato di Carol porta la sua datrice di lavoro a concederle dei giorni di riposo.\nLa donna viene lasciata da sola quando Helen e Michael partono per una vacanza in Italia e diventa vittima di comportamenti sempre pi\u00f9 disturbati: dimentica un coniglio fuori dal frigorifero, portandolo a marcire, si sente male nel ritrovare abiti di Michael per l'appartamento, ha delle allucinazioni visive e uditive. Perdendo il contatto con la realt\u00e0, Carol si addormenta e al risveglio scopre di aver perso tre giorni di lavoro. Una mattina allaga il bagno dopo aver dimenticato i rubinetti aperti e vede il muro spaccarsi; successivamente, allucina un uomo che irrompe nella sua stanza e la violenta.\nCarol torna al lavoro e si accorge di avere nella borsa la testa del coniglio crudo. Durante una manicure ferisce il dito della sua cliente e viene mandata a casa in anticipo. Colin irrompe nel suo appartamento in quanto preoccupato per lei e le dichiara il suo amore, venendo subito dopo ucciso dalla donna che lo percuote con un candelabro. Carol ripulisce il sangue e mette il cadavere nella vasca da bagno pieno d'acqua, successivamente ha nuovamente un'allucinazione in cui viene stuprata. Il giorno dopo si sveglia nuda sul pavimento e, dopo una chiamata furibonda della moglie di Michael, strappa i fili del telefono.\nIl padrone di casa passa a riscuotere l'affitto di Carol ed Helen e resta scioccato nel vedere lo stato malmesso della casa e di Carol. Comincia ad approcciarla accorgendosi del suo stato confusionale, fino a cercare di violentarla, ma lei lo respinge e lo pugnala a morte con il rasoio di Michael, cadendo sempre di pi\u00f9 nel delirio.\nQuando tornano a casa, Helen e Michael scoprono i cadaveri e la casa messa a soqquadro. Helen trova Carol sotto il letto, nuda e in stato catatonico, e Michael e i suoi vicini si adoperano per portarla fuori dall'appartamento. Nel finale viene mostrata una fotografia di famiglia che mostra Carol da giovane guardare con aria assente un suo familiare pi\u00f9 anziano.\nProduzione.\nPrimo lungometraggio in lingua inglese del regista, \u00e8 la sua opera pi\u00f9 spaventosa e angosciante, non solo per l'evocazione della sessuofobia ma anche per l'accorto e stimolante uso dei suoni. Si tratta anche di uno dei suoi film in bianco e nero pi\u00f9 espressionisti: l'uso del grandangolo, della profondit\u00e0 di campo e di altre tecniche crea un flusso emotivo in cui la realt\u00e0 quotidiana trasfigura in sogno e immaginazione. Cos\u00ec l'appartamento in cui si svolge la maggior parte dell'azione diviene gradualmente simbolo di una coscienza tormentata.\nRiconoscimenti.\nPresentato in concorso al Festival di Berlino, ha vinto il gran premio della giuria e il Premio FIPRESCI.\nCollegamenti con altre pellicole.\nQuando appaiono ormai evidenti allo spettatore i segni di squilibrio mentale della donna, in un dialogo tra Carole e una sua collega si fa riferimento al film \"La febbre dell'oro\": la collega, infatti, le consiglia di andare a vedere questo film (senza citare il titolo), dicendole che si era divertita molto a vedere Charlot, che era tanto affamato da mangiarsi una scarpa o che veniva scambiato per una gallina da un omone."}
{"id": "741872", "revid": "984922", "url": "https://it.wikipedia.org/wiki?curid=741872", "title": "Cantone di Leforest", "text": "Il Cantone di Leforest era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741873", "revid": "984922", "url": "https://it.wikipedia.org/wiki?curid=741873", "title": "Cantone di Lens-Est", "text": "Il Cantone di Lens-Est era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lens e il comune di Sallaumines."}
{"id": "741875", "revid": "984922", "url": "https://it.wikipedia.org/wiki?curid=741875", "title": "Cantone di Lens-Nord-Est", "text": "Il Cantone di Lens-Nord-Est era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lens e i comuni di:"}
{"id": "741877", "revid": "984922", "url": "https://it.wikipedia.org/wiki?curid=741877", "title": "Cantone di Lens-Nord-Ovest", "text": "Il Cantone di Lens-Nord-Ovest era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Lens e il comune di Loos-en-Gohelle."}
{"id": "741878", "revid": "438678", "url": "https://it.wikipedia.org/wiki?curid=741878", "title": "Il coltello nell'acqua", "text": "Il coltello nell'acqua (\"N\u00f3\u017c w wodzie\") \u00e8 un film del 1962 diretto da Roman Pola\u0144ski, al suo esordio nella regia di un lungometraggio.\nTrama.\nIl giornalista sportivo Andrea e la moglie Cristina (da cui prende il nome la loro barca) si stanno recando in auto nella zona dei laghi masuri, per trascorrere un weekend in barca a vela, quando s'imbattono in un giovane autostoppista, fermo in mezzo alla strada, che solo all'ultimo momento Andrea evita d'investire. Irritato ma anche colpito dalla sua sfrontatezza, l'uomo lo invita in modo sarcastico a salire in auto e poi, una volta arrivati a destinazione, gli propone addirittura di unirsi a loro per la gita sul lago. Il giovane, che sostiene di non saper nuotare, accetta quella che appare una sfida beffarda pi\u00f9 che un invito amichevole.\nNel corso della giornata in barca, durante la quale affrontano un periodo di bonaccia, un improvviso acquazzone e finiscono perfino bloccati in una secca, malgrado non manchino momenti in cui regna un piacevole clima rilassato Cristina assiste alla crescente tensione del rapporto (di reciproca ostilit\u00e0, ma anche di sotterranea attrazione) tra i due uomini. Il pi\u00f9 maturo adotta l'atteggiamento autoritario del capitano, d\u00e0 continui ordini al giovane e in modo provocatorio ne mette alla prova ripetutamente l'inesperienza, suscitando reazioni di mal sopportazione e scatti di ribellione.\nLa mattina del giorno dopo il confronto raggiunge il culmine: il giovane, ormai prossimo a sbarcare, lamenta la scomparsa del suo notevole coltello a serramanico, che in precedenza ha esibito con orgoglio come uno strumento indispensabile per i suoi vagabondaggi. Andrea glielo restituisce in malo modo, come fosse stato accusato di averglielo sottratto di proposito, e l'oggetto conteso finisce inavvertitamente in acqua. Quando il giovane gli chiede di tuffarsi a recuperarlo e l'altro si rifiuta, i due vengono alle mani e il giovane finisce fuori bordo, sparendo sott'acqua. Cristina si lancia subito a soccorrerlo e Andrea, pur convinto che il giovane abbia mentito e in realt\u00e0 sappia nuotare, si unisce alla ricerca che si rivela inutile.\nTornati sulla barca, litigano violentemente, la donna rinfaccia al marito la sua arroganza e lo accusa di essere interamente responsabile del tragico incidente e lui, non sopportando ulteriormente il confronto, si getta in acqua e si avvia a nuoto verso la riva non lontana. Poco dopo, il giovane, che si era nascosto dietro una boa, risale a bordo della barca. Cristina prima lo schiaffeggia, disgustata dall'inganno, poi, resa vulnerabile dall'ira verso il marito e dall'attrazione verso il giovane, lo bacia e fa l'amore con lui.\nDopo aver sbarcato il giovane, Cristina arriva al porticciolo dove ritrova Andrea, che \u00e8 determinato a presentarsi alla polizia e raccontare quanto accaduto. Lei gli rivela che il giovane non \u00e8 annegato, ma il marito non le crede e pensa si tratti solo di una pietosa menzogna a suo beneficio; allora lei, sprezzante, rivela anche il proprio tradimento, di nuovo non creduta. Il film si conclude con l'auto ferma davanti al bivio che pu\u00f2 condurli a casa o alla stazione di polizia.\nAccoglienza.\nSi tratta di uno dei pi\u00f9 fortunati debutti registici della storia cinematografica: il film fu presentato in concorso alla Mostra Internazionale d'Arte Cinematografica, dove ricevette il Premio FIPRESCI, ma soprattutto fu il primo film polacco ad ottenere una candidatura all'Oscar al miglior film straniero (battuto da \"8\u00bd\" di Federico Fellini).\nL'esordiente Polanski, non ancora trentenne, si guadagn\u00f2 un'immediata notoriet\u00e0 internazionale, ben rappresentata dalla copertina del settimanale statunitense \"TIME\" a lui dedicata. Emigrato in Francia, poi in Gran Bretagna e quindi negli Stati Uniti, solo ben quarant'anni dopo il regista torner\u00e0 a girare un film in Polonia, \"Il pianista\"."}
{"id": "741879", "revid": "37618", "url": "https://it.wikipedia.org/wiki?curid=741879", "title": "Grand Op\u00e9ra", "text": ""}
{"id": "741880", "revid": "984922", "url": "https://it.wikipedia.org/wiki?curid=741880", "title": "Cantone di Li\u00e9vin-Nord", "text": "Il Cantone di Li\u00e9vin-Nord era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Li\u00e9vin e il comune di Grenay."}
{"id": "741882", "revid": "984922", "url": "https://it.wikipedia.org/wiki?curid=741882", "title": "Cantone di Li\u00e9vin-Sud", "text": "Il Cantone di Li\u00e9vin-Sud era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Li\u00e9vin e i comuni di:"}
{"id": "741883", "revid": "1632387", "url": "https://it.wikipedia.org/wiki?curid=741883", "title": "The Organ", "text": "The Organ erano una indie rock band formatasi nel 2001 a Vancouver, Columbia Britannica. Si sono ufficialmente sciolte il 7 dicembre 2006, per ragioni che la band ha preferito non rivelare.\nBiografia.\nGli inizi.\nLe Organ sono state ideate nel 2001 da Katie Sketch, all'anagrafe Katie Richie (Vancouver, 10 febbraio 1977), a Vancouver, Canada.\nL'educazione musicale della Sketch incominci\u00f2 all'et\u00e0 di tre anni, con lo studio del violino. Tali studi non avevano nulla a che fare con le sonorit\u00e0 tipiche di gruppi quali i The Cure, Joy Division e The Smiths, a cui le Organ sarebbero state successivamente paragonate.\nRiguardo alla genesi della band, Sketch ha sostenuto che, quando lei e gli altri componenti erano poco pi\u00f9 che ventenni, non trovavano particolarmente interessante e d'ispirazione la coeva scena musicale locale. Un amico del patrigno, Ron Obviuous, l'assunse come aiutante nella gestione dei collegamenti audio in uno studio in costruzione per Bryan Adams. Egli introdusse cos\u00ec Katie nel mondo della musica indipendente e alle sonorit\u00e0 tipiche degli anni ottanta. Obvious don\u00f2 a Katie dei mix-tapes di band che pensava lei avrebbe potuto apprezzare in quanto violinista, tra i vari gruppi: (Roxy Music, Ultravox) e Siouxsie and the Banshees, e cantanti come i Nina Hagen e Kate Bush. Questo lavoro inoltre ha avvicinato Sketch a Tara Nelson, l'assistente tecnico che successivamente avrebbe registrato gli EP delle Organ.\n\u00c8 stato proprio in quel periodo che Katie si \u00e8 unita alle sue amiche Sarah Efron (bassista e tastierista) e Barb \"Sketch\" Choit (organista, chitarrista e bassista) per formare il trio strumentale \"Full Sketch\".\nEfron conobbe Katie lavorando nello stesso negozio, ma divennero amiche in un viaggio verso la citt\u00e0 di Hermiston, Oregon. Fu allora che decisero di creare una band e di chiamarla \"Full Sketch\". Katie, gi\u00e0 multistrumentista di discreta competenza, pens\u00f2 di poter provare a dedicarsi anche alle percussioni, per creare una band nella quale il suonare uno particolare strumento fosse, per il musicista, una completa novit\u00e0. Le Organ sarebbero successivamente nate come un sottoramo delle Full Sketch, di cui presero, ovviamente, le medesime sonorit\u00e0.\nDopo circa un anno, Barb Choit abbandon\u00f2 la band per dedicarsi completamente alla sua carriera di artista e le Full Sketch si sciolsero. In seguito, l'organista Jenny Smyth, all'anagrafe Genoa Smith, prese il posto di Choit alle tastiere, ed insieme ad Efron fondarono il nuovo gruppo chiamato \"The Organ\".\nNel 2001, inizi\u00f2 un lungo processo di audizioni, atte a trovare altri musicisti di simile mentalit\u00e0.\nKatie Sketch \u00e8 omosessuale come anche alcuni membri del gruppo.\nNel 2010 Katie Sketch ha sposato la sua compagna, l'attrice Vanessa Dunn\nPrimo album.\nLa formazione completa della band cos\u00ec come sarebbe apparsa nel primo album richiese tre anni. Il gruppo originario consisteva di Katie, Jenny, Sarah, Shelby Stocks (chitarra) e Deborah Cohen (percussioni). Nell'estate del 2001, le Organ debuttarono con la pubblicazioni di \"Sinking Hearts\". A gennaio, le Organ avevano sottoscritto un contratto con la Mint Records.\nTuttavia, prima della fine dell'anno, Efron avrebbe abbandonato la band per dedicarsi alla carriera da giornalista, sostituita da Ashley Webber. Nonostante la formazione ormai completa ed il primo EP gi\u00e0 pubblicato, sarebbero stati necessari anni per la pubblicazione del primo, vero album completo; per la precisione, occorsero due anni perch\u00e9 \"Grab That Gun\" fosse terminato, nonostante la sua durata superi di poco la mezzora ed in esso compaiano quattro delle sette tracce gi\u00e0 presenti in \"Sinking Hearts\". I problemi principali riguardavano il mixaggio, giudicato non soddisfacente. Dopo diverse prove, l'album fu registrato nuovamente con Paul Forgues come produttore, gi\u00e0 conosciuto da Sketch quando lavorava agli Warehouse Studio.\nGrab That Gun.\nNonostante numerosi passi falsi, i cinque anni di lenta crescita avevano comunque prodotto un numero considerevole di fans, ed erano molte le aspettative per il nuovo album, che prometteva molto di pi\u00f9 rispetto al precedente - il quale, considerando la scarsissima promozione ricevuta, aveva comunque ottenuto ottimi risultati. \"Grab That Gun\" rimase al primo posto nella classifica canadese per pi\u00f9 tempo rispetto a qualunque altro disco pubblicato nello stesso anno.\nNel dicembre 2004, Ashley Webber ha abbandonato la band per dedicarsi anche ad altri progetti musicali; tuttavia, col loro primo tour internazionale alle porte e nessun possibile sostituto disponibile, venne chiesto alla Webber di ritornare nel gruppo.\nLe Organ iniziarono il tour attraverso il Canada, gli USA e l'Europa. Contemporaneamente realizzarono il video musicale di \"Brother\", diretto da Robert Morfitt, una delle pi\u00f9 famose canzoni della band. Una ri-recitazione fittizia del video di \"Brother\" pu\u00f2 essere vista nel secondo episodio della seconda stagione del telefilm \"The L Word\". \"Brother\" compare anche nella colonna sonora della seconda stagione di \"The L Word\".\nIn seguito all'attivit\u00e0 di promozione di \"Brother\", le Organ iniziarono la produzione del molto pi\u00f9 ambizioso video di \"Memorize the City\", un tour attraverso una citt\u00e0 fatta di suoni, luci e colori. Lo standard artistico molto pi\u00f9 elevato e la qualit\u00e0 della produzione di questo video riflettono la grossa crescita della band in un periodo di tempo molto breve, a maggior ragione considerando che fu girato quando la band era impegnata nel tour pi\u00f9 grande dalla sua nascita. Nel mese di luglio 2005 la Go Metric Records pubblic\u00f2 il singolo \"Let the Bells Ring\". Il singolo includeva anche una versione remixata di \"Memorize the City\" di Dustin Hawthorne. Pi\u00f9 tardi, nello stesso anno, un secondo remix \u00e8 stato pubblicato con la versione francese del cd singolo di \"Grab That Gun\".\nDurante la parte europea del tour di \"Grab That Gun\", Ashley Webber abbandon\u00f2 nuovamente la band. Fu quindi sostituita dalla sorrella di Katie Sketch, Shmoo, che entr\u00f2 a far parte della band come membro effettivo.\nIl 27 novembre 2005, le Organ hanno annunciato attraverso il loro sito web la sottoscrizione di un contratto con la Too Pure Records, con la quale l'album \"Grab That Gun\" sarebbe stato pubblicato a febbraio 2006.\nSeparazione.\nIl 23 agosto 2006 la band ha emesso un comunicato su myspace dicendo che avrebbero annullato tutta la parte rimanente del loro tour in Gran Bretagna, a causa di problemi di salute di una dei membri della band; in tale comunicato rassicuravano comunque i fan che non si stavano separando.\nIl 7 dicembre 2006 la band ha comunicato sia su myspace che sul loro sito web ufficiale il loro scioglimento. Il comunicato era questo:\n\"Ci spiace annunciare che ci stiamo separando. Vogliamo ringraziare i nostri amici, fan e famiglie per tutto l'aiuto che ci hanno dato. Grazie. Shelby, Jenny, Katie, Debora e Shmoo.\"\nIn una intervista alla CBC il giorno successivo, Jenny ha rifiutato di discutere sulle ragioni di questa rottura dicendo che erano motivazioni che preferivano restassero private, ma che avevano comunque poco o nulla a che fare con la geografia o con la carriera di Katie. Disse che ci sono state \"cos\u00ec tante ragioni\" che \"non saprebbe nemmeno da dove partire.\""}
{"id": "741884", "revid": "122224612", "url": "https://it.wikipedia.org/wiki?curid=741884", "title": "Madonna dei Fiori", "text": "Madonna dei Fiori \u00e8 uno degli appellativi con cui la Chiesa cattolica venera Maria, madre di Ges\u00f9, presso l'omonimo Santuario nella citt\u00e0 di Bra (CN). Si affidano alla Madonna dei Fiori le seguenti localit\u00e0:\nIl culto.\nA Bra, il 29 dicembre 1336, a una giovane donna incinta, Egidia Mathis, sarebbe apparsa la Madonna. La giovane, minacciata di violenza da alcuni mercenari che appartenevano a una compagnia di ventura, mentre pregava presso un piloncino votivo con l'effigie di Maria, sarebbe stata salvata dall'improvvisa apparizione della Vergine che mise in fuga i malfattori. Subito dopo la giovane partor\u00ec, pare assistita dalla Madonna stessa. Tutt'intorno, pur in pieno inverno, i cespugli di pruno selvatico sarebbero fioriti improvvisamente. Tuttora questi cespugli fioriscono inspiegabilmente ogni anno in pieno inverno, anzich\u00e9 in primavera, senza che la scienza abbia potuto trovare una spiegazione.\nIl Santuario della Madonna dei Fiori.\nL'area del santuario, alle porte della citt\u00e0 arrivando da Torino, appartiene alla parrocchia di San Giovanni Battista di Bra, e comprende diverse strutture:"}
{"id": "741886", "revid": "984922", "url": "https://it.wikipedia.org/wiki?curid=741886", "title": "Cantone di Montigny-en-Gohelle", "text": "Il Cantone di Montigny-en-Gohelle era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il comune di Montigny-en-Gohelle e parte del comune di H\u00e9nin-Beaumont."}
{"id": "741892", "revid": "6923", "url": "https://it.wikipedia.org/wiki?curid=741892", "title": "Segarra", "text": "La Segarra \u00e8 una delle 41 comarche della Catalogna, con una popolazione di 20.996 abitanti; suo capoluogo \u00e8 Cervera.\nAmministrativamente fa parte della provincia di Lleida, che comprende 13 comarche."}
{"id": "741894", "revid": "984922", "url": "https://it.wikipedia.org/wiki?curid=741894", "title": "Cantone di Noyelles-sous-Lens", "text": "Il Cantone di Noyelles-sous-Lens era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741895", "revid": "767487", "url": "https://it.wikipedia.org/wiki?curid=741895", "title": "Il paradiso pu\u00f2 attendere", "text": "Il paradiso pu\u00f2 attendere (\"Heaven Can Wait\") \u00e8 un film di Warren Beatty e Buck Henry del 1978.\nIl film \u00e8 un remake di \"L'inafferrabile signor Jordan\" (\"Here comes Mr. Jordan\"), girato nel 1941 da Alexander Hall (in questa prima versione il film, che vedeva come protagonista Robert Montgomery, era ambientato nel mondo del pugilato e non del football).\nIl film ha avuto a sua volta un rifacimento nel 2001, \"Ritorno dal paradiso\" (\"Down to Earth\"), diretto da Chris Weitz e Paul Weitz.\nTrama.\nJoe Pendleton, campione di football americano, muore in un incidente automobilistico e si ritrova in Paradiso, al cospetto del funzionario Mr. Jordan. Questi, scoprendo che il suo angelo custode ha commesso un errore prelevando l'anima troppo in fretta, e che Joe non sarebbe ancora dovuto morire, ordina all'angelo custode di rimettere l'anima nel corpo. Il corpo per\u00f2 \u00e8 stato cremato e pertanto a Joe viene offerto come alternativa il corpo del ricco capitano d'industria Leo Farnsworth, che sta per essere assassinato dalla moglie. Il patto \u00e8 che la nuova \"sistemazione\" sia provvisoria, in attesa di prendere il corpo di qualche altro giocatore di football.\nJoe accetta e prende possesso del corpo di Farnsworth prima che esso venga scoperto senza vita, e con le nuove provvisorie sembianze si innamora di Betty, una ambientalista militante venuta dall'Inghilterra per protestare contro una raffineria che proprio Farnsworth voleva costruire: stupisce sia i suoi consiglieri che la donna cambiando la sua politica aziendale per andare incontro alle esigenze degli ambientalisti. Determinato a giocare la finale del campionato di football rintraccia il suo vecchio allenatore (confidandogli, dimostrandolo, chi \u00e8 veramente) affinch\u00e9 porti in forma anche un poco allenato capitano d'industria. Pur di giocare compra quella che era stata la sua squadra per riavere il suo ruolo di quarterback. Contemporaneamente al suo impegno di diventare, anche come Farnsworth, giocatore di football, coltiva la storia d'amore con Betty, alla quale chiede di sposarlo dichiarandosi intenzionato a divorziare dalla moglie.\nQuando Farnsworth muore, anche stavolta assassinato, il funzionario celeste gli assegna il corpo di un altro vero giocatore di football, il suo compagno di squadra Tom Jarret, e prima che se ne scopra il decesso avvenuto proprio durante la finale, Joe - Jarret conduce la sua squadra alla vittoria. Il protagonista perder\u00e0 stavolta la memoria di tutto il passato, di entrambe le due precedenti identit\u00e0, e continuer\u00e0 la sua vita nel corpo di Tom Jarret, ma incontra ancora Betty, e per una sorta di destino i due si innamorano ancora e stavolta la storia tra loro continua. L'unico a conoscere il suo segreto sar\u00e0 il vecchio allenatore della prima vita.\nRemake.\nNel 2001 \u00e8 stato realizzato un altro remake di questo film, \"Ritorno dal paradiso\" (\"Down to Earth\"), diretto da Chris Weitz e Paul Weitz.\nInfluenza culturale.\nNel 1986 Steve Harris, bassista e principale compositore del gruppo NWOBHM degli Iron Maiden, scrisse un brano traendo ispirazione da questo film. Il brano si chiama, appunto, \"Heaven Can Wait\" ed \u00e8 contenuto nell'album \"Somewhere in Time\"."}
{"id": "741897", "revid": "984922", "url": "https://it.wikipedia.org/wiki?curid=741897", "title": "Cantone di Sains-en-Gohelle", "text": "Il Cantone di Sains-en-Gohelle era una divisione amministrativa dell'Arrondissement di Lens.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741898", "revid": "767487", "url": "https://it.wikipedia.org/wiki?curid=741898", "title": "Cantone di Wingles", "text": "Il Cantone di Wingles \u00e8 una divisione amministrativa dell'Arrondissement di Lens.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 9 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "741899", "revid": "484362", "url": "https://it.wikipedia.org/wiki?curid=741899", "title": "San Giovanni Decollato", "text": ""}
{"id": "741900", "revid": "1543377", "url": "https://it.wikipedia.org/wiki?curid=741900", "title": "Bedrock (Foetus)", "text": "Bedrock \u00e8 un EP di Foetus, qui accreditato come \"The Foetus All-Nude Revue\", progetto del musicista australiano James George Thirlwell, pubblicato nel 1987 dalla Self Immolation attraverso la Some Bizzare Records.\nI brani \"Bedrock\" e \"Rattlesnake Insurance\" sono presenti anche sulla raccolta \"Sink\" del 1989."}
{"id": "741901", "revid": "767487", "url": "https://it.wikipedia.org/wiki?curid=741901", "title": "Cantone di Berck", "text": "Il Cantone di Berck \u00e8 una divisione amministrativa dell'Arrondissement di Montreuil-sur-Mer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 31 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "741902", "revid": "438678", "url": "https://it.wikipedia.org/wiki?curid=741902", "title": "La ragazza di Nashville", "text": "La ragazza di Nashville \u00e8 un film biopic di Michael Apted del 1980 che riguarda la storia, in parte romanzata, della cantautrice country Loretta Lynn. Il titolo originale della pellicola - \"Coal Miner's Daughter\" (\"La figlia del minatore\") - \u00e8 il medesimo di una brano-hit del 1976 della stessa Lynn.\n\u00c8 stato un film pluripremiato nella stagione cinematografica 1980-1981.\nTrama.\nFiglia 15enne di un minatore in uno sperduto paesino del Kentucky, Loretta passa la sua giornata in casa ad accudire i numerosi fratelli minori. Quando conosce il giovane Doolittle, il quale dice di volerla sposare, accetta con entusiasmo, si mette contro l'intera famiglia, ma il matrimonio \u00e8 infine celebrato. Certo i due sposini non hanno molti soldi, lei \u00e8 ancora acerba e immatura, lui burbero e impulsivo, ma col tempo il rapporto si stabilizza. Nascono quattro figli e, nel giorno dell'anniversario, Doolittle invece di portare finalmente alla moglie l'anello nuziale, le regala una chitarra. \u00c8 l'inizio di una nuova vita: incoraggiata dal marito, manager e produttore, Loretta comincia a cantare, a incidere dischi, ad esibirsi nei locali, fino ai prestigiosi palcoscenici di Nashville. Arrivano la fama, la ricchezza, e insieme la gelosia del marito, i battibecchi, le incomprensioni. Loretta ama il suo pubblico, per\u00f2 ama di pi\u00f9 la sua famiglia e non permetter\u00e0 al successo di rovinargliela del tutto.\nRiconoscimenti.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "741904", "revid": "984922", "url": "https://it.wikipedia.org/wiki?curid=741904", "title": "Cantone di Campagne-l\u00e8s-Hesdin", "text": "Il Cantone di Campagne-l\u00e8s-Hesdin era una divisione amministrativa dell'Arrondissement di Montreuil-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741906", "revid": "50701", "url": "https://it.wikipedia.org/wiki?curid=741906", "title": "The Foetus All-Nude Revue", "text": ""}
{"id": "741908", "revid": "287204", "url": "https://it.wikipedia.org/wiki?curid=741908", "title": "Cantone di \u00c9taples", "text": "Il Cantone di \u00c9taples \u00e8 una divisione amministrativa dell'Arrondissement di Montreuil-sur-Mer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 15 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "741915", "revid": "287204", "url": "https://it.wikipedia.org/wiki?curid=741915", "title": "Cantone di Fruges", "text": "Il Cantone di Fruges \u00e8 una divisione amministrativa dell'Arrondissement di Montreuil-sur-Mer e dell'Arrondissement di Saint-Omer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 55 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 55:"}
{"id": "741921", "revid": "767487", "url": "https://it.wikipedia.org/wiki?curid=741921", "title": "Cantone di Hesdin", "text": "Il Cantone di Hesdin era una divisione amministrativa dell'Arrondissement di Montreuil-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741925", "revid": "438678", "url": "https://it.wikipedia.org/wiki?curid=741925", "title": "Norma Rae", "text": "Norma Rae \u00e8 un film del 1979 diretto da Martin Ritt, con Sally Field e Beau Bridges.\nTrama.\nIn una cittadina dell'Alabama, nel profondo Sud degli Stati Uniti, la classe operaia sopporta condizioni di lavoro difficili e si batte per ottenere il riconoscimento di alcuni diritti fondamentali. Norma Rae si schiera in prima fila in questa coraggiosa impresa accanto al sindacalista Reuben Warshowsky, che le aprir\u00e0 gli occhi sulla realt\u00e0 in cui vive e sull'importanza di combattere per ci\u00f2 in cui si crede.\nRiconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "741927", "revid": "767487", "url": "https://it.wikipedia.org/wiki?curid=741927", "title": "Cantone di Hucqueliers", "text": "Il Cantone di Hucqueliers era una divisione amministrativa dell'Arrondissement di Montreuil-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741937", "revid": "984922", "url": "https://it.wikipedia.org/wiki?curid=741937", "title": "Cantone di Montreuil", "text": "Il Cantone di Montreuil era una divisione amministrativa dell'Arrondissement di Montreuil-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741940", "revid": "74801", "url": "https://it.wikipedia.org/wiki?curid=741940", "title": "Merostomata", "text": "I Merostomi (Merostomata) sono una classe di artropodi appartenente al subphylum dei Chelicerati, che comprende forme esclusivamente marine.\nMorfologia.\nCome tutti i Chelicerati sono provvisti di un solo paio di appendici preorali dette cheliceri ed il corpo \u00e8 costituito dal \"prosoma\" (o cefalotorace) e dall\"opistosoma\", o addome. La Classe \u00e8 contraddistinta da alcuni caratteri che sono evidente segno di primitivit\u00e0: il primo paio di appendici post-orali non \u00e8 ancora differenziato in pedipalpi, essendo del tutto simile alle successive quattro paia di zampe; l'opistosoma reca appendici; \u00e8 presente un telson molto sviluppato. La respirazione \u00e8 branchiale a carico delle appendici dell'opistosoma. Attualmente questo gruppo \u00e8 composto da sole 6 specie dell'ordine degli Xifosuridi, la cui distribuzione costituisce una delle testimonianze biogeografiche dell'antico Gondwana. Gli Xifosuri hanno il prosoma coperto da un ampio scudo di materiale sclerificato; anche l'opistosoma dorsalmente non appare segmentato (per la fusione dei tergiti); il telson \u00e8 robusto ed allungato a costituire un aculeo, da cui il nome (dal greco: spada e coda). Le appendici cefaliche preorali, cio\u00e8 i cheliceri, e le cinque paia di arti toracici locomotori, sono forniti di chele. Le appendici addominali, presenti in numero di sei paia, sono lamellari e cinque paia di essi portano le branchie. Sono anfigonici ed a sessi dimorfi, con maschi pi\u00f9 piccoli delle femmine. Hanno dimensioni considerevoli poich\u00e9 raggiungono anche i .\nStoria.\nI Merostomi, attraverso il gruppo primitivo degli Aglapsidi, traggono origine dai Merostomoidei (cl. Trilobotoidei), evolvendosi secondo due linee evolutive divergenti che hanno dato luogo a due sottoclassi: gli Euripteridi, o Gigantostraci (estinti), e gli Xifosuri. I Gigantostraci erano Artropodi di grande mole (alcuni fino a oltre di lunghezza), vissuti nel Paleozoico, dall'Ordoviciano al Carbonifero; avevano prosoma con 5 paia di zampe, l'opistosoma diviso in due sottoregioni, il mesosoma (di 7 segmenti con e 5 paia di appendici laminari con funzioni respiratorie) ed il metasoma (di 5 segmenti senza appendici e con un telson spiniforme ben sviluppato). Da questa sottoclasse, o da un comune progenitore, si pensa abbiano avuta origine gli Aracnidi.\nTassonomia.\nGli Xifosuri comprendono 3 ordini: Aglapsidia (estinti, rappresentato da 10 generi tutti del Cambriano, con evidente segmentazione addominale), Synziphosura (estinti, rappresentati da parecchi generi distribuiti dal Siluriano al Devoniano, con addome distinto in pre e post addome) e Xifosuridi a cui appartengono le 6 specie attualmente viventi (con tutti i segmenti addominali coalescenti e che non presentano pi\u00f9 l'addome distinto in due regioni).\nRecenti studi filogenetici mettono in discussione la classe Merostomata, che sarebbe in realt\u00e0 un raggruppamento parafiletico in cui andrebbero distinti Xiphosura e Eurypterida.\nMorfologia.\nSono animali di grande mole (fino a ), forniti di una robusta cuticola; i tergiti del prosoma si fondono formando una sorta di ampio scudo a ferro di cavallo sul quale si trovano due occhi formati da un complesso di ommatidi. La bocca, allungata come una fessura longitudinale, si trova ventralmente ed \u00e8 fiancheggiata da 5 paia di zampe; il segmento basale delle prime 4 paia di zampe funge da organo trituratore.\nDistribuzione.\nIl genere \"Limulus\" colonizza tutta la costa atlantica che va dalla Baia di Fundy, nella Nuova Scozia (Canada), sino a Key West (Florida) e, sporadicamente si spinge fino al Golfo del Messico ed alla Penisola dello Yucat\u00e1n. \"Carcinoscorpius\" e \"Tachypleus\" vivono lungo le coste della Cina e del Giappone, delle Isole della Sonda; una specie vive sulle coste orientali dell'India e un'altra sulle coste pacifiche delle Filippine. Sono del tutto assenti sulle coste orientali dell'Atlantico e del Pacifico. Se si ricongiungono le linee di costa lungo le quali vivono questi animali, si ottiene una ricomposizione dell'insieme dei continenti che, grosso modo, pu\u00f2 corrispondere all'aspetto della distribuzione dei continenti sul globo quale si pensa fosse 200 milioni di anni fa.\nPaleontologia.\nIl genere \"Limulus\" \u00e8 attribuito al Triassico Inferiore ( e ), ed i vari fossili ritrovati in Germania e nei Vosgi, nei calcari litografici marnosi del Portandiano di Solenhofen, in Baviera, i fossili del Cretaceo e, poi, quelli dell'Oligocene, consentono di affermare che esso persiste senza cambiamenti fino al giorno d'oggi. Gli Xifosuri sono bentonici e scavatori: scandagliano la sabbia con le zampe ambulacrali alla ricerca di cibo, avanzando sotto la spinta delle appendici anteriori del corpo; nuotano servendosi invece delle appendici addominali. Vivono sempre vicino alle coste come i loro primi rappresentanti del Cambriano, i cui resti si trovano associati a quelli dei Trilobiti ( e ). Alcuni di essi si adattarono anche alle acque dolci, com'\u00e8 provato da specie rinvenute nei giacimenti di carbone e si pensa che essi, a partire dall'America, nel Gotandiano (Siluriano), conquistarono anche le regioni settentrionali dell'Eurasia. Essi si sono conservati pressoch\u00e9 immutati da pi\u00f9 di 200 milioni di anni (), cio\u00e8 dal tempo dell'antico Gondwana, probabilmente protetti dal fatto che la loro carne \u00e8 tossica."}
{"id": "741947", "revid": "287204", "url": "https://it.wikipedia.org/wiki?curid=741947", "title": "Cantone di Aire-sur-la-Lys", "text": "Il Cantone di Aire-sur-la-Lys \u00e8 una divisione amministrativa dell'Arrondissement di B\u00e9thune e dell'Arrondissement di Saint-Omer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 17 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "741952", "revid": "1543377", "url": "https://it.wikipedia.org/wiki?curid=741952", "title": "Ramrod", "text": "Ramrod \u00e8 un EP di Foetus, qui accreditato come Scraping Foetus Off The Wheel, progetto del musicista australiano James George Thirlwell, pubblicato nel 1987 dalla Self Immolation attraverso la Some Bizzare Records."}
{"id": "741955", "revid": "767487", "url": "https://it.wikipedia.org/wiki?curid=741955", "title": "All American Boys", "text": "All American Boys (\"Breaking Away\") \u00e8 un film del 1979 diretto da Peter Yates. Nel 1980 fu realizzato un prequel sotto forma di serie televisiva intitolata \"L'America in bicicletta\".\nTrama.\nIl film \u00e8 ambientato nella cittadina di Bloomington nell'Indiana. Quattro giovani amici, appena diplomati, sanno di non potersi iscrivere all'universit\u00e0 a causa della loro estrazione sociale e passano le loro giornate tra un bagno in una cava riempita d'acqua che fa loro da piscina e altri vari espedienti.\nIl protagonista, Dave, figlio di un ex tagliapietre, ha una particolare passione per la bicicletta e per tutto ci\u00f2 che riguarda l'Italia, utilizza spesso delle espressioni italiane, adora la musica lirica ed arriva a fingersi di origine italiana per conquistare una ragazza, Kathy. Dave riceve per\u00f2 una forte delusione durante una gara di ciclismo in cui gareggia anche la famosa squadra italiana della Cinzano. In quest'occasione infatti gli italiani lo fanno andare fuori pista perch\u00e9 si era dimostrato pi\u00f9 veloce di loro.\nIn seguito a questo evento decide di svelare la sua vera identit\u00e0 a Kathy, la quale, delusa, lo schiaffeggia e se ne va. A questo punto il protagonista perde qualunque interesse tanto per l'Italia quanto per la bici. A farlo ricredere sar\u00e0 il padre, che lo aveva sempre considerato uno sfaccendato. Dave e gli altri amici decidono quindi di iscriversi ad una gara di ciclismo cittadina per tentare di battere la squadra degli snob studenti universitari e ci riescono. Dave alla fine riuscir\u00e0 addirittura ad iscriversi al College."}
{"id": "741957", "revid": "8596", "url": "https://it.wikipedia.org/wiki?curid=741957", "title": "All american boys", "text": ""}
{"id": "741961", "revid": "984922", "url": "https://it.wikipedia.org/wiki?curid=741961", "title": "Cantone di Ardres", "text": "Il Cantone di Ardres era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741963", "revid": "41933", "url": "https://it.wikipedia.org/wiki?curid=741963", "title": "Creutzfeldt-Jakob", "text": ""}
{"id": "741964", "revid": "287204", "url": "https://it.wikipedia.org/wiki?curid=741964", "title": "Ruben Paz", "text": ""}
{"id": "741965", "revid": "77358", "url": "https://it.wikipedia.org/wiki?curid=741965", "title": "San Sergio di Radonezh", "text": ""}
{"id": "741966", "revid": "767487", "url": "https://it.wikipedia.org/wiki?curid=741966", "title": "Cantone di Arques", "text": "Il Cantone di Arques era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Omer e i comuni di:"}
{"id": "741967", "revid": "767487", "url": "https://it.wikipedia.org/wiki?curid=741967", "title": "Due vite, una svolta", "text": "Due vite, una svolta (\"The Turning Point\") \u00e8 un film del 1977 diretto da Herbert Ross ed interpretato da Shirley MacLaine ed Anne Bancroft.\nTrama.\nIl film narra la storia di due donne amiche d'infanzia, rivali nel mondo del balletto. Esse si ritrovano dopo anni, quando la figlia di DeeDee, che ha lasciato il balletto per sposarsi con un ballerino, Wayne, e dedicarsi alla famiglia, decide che si vuole unire all'American Ballet Theatre.\nEmma, una vecchia amica di DeeDee, vorrebbe diventare prima ballerina.\nQuando la compagnia ritorna in citt\u00e0, le due amiche si incontrano e ci\u00f2 fa riaffiorare vecchi ricordi e ferite recenti.\nLa figlia di DeeDee, Emilia, viene invitata su richiesta di Emma ad unirsi alla compagnia e inizia una relazione con un famoso ex ballerino russo.\nAl fratello di Emilia , Ethan, vengono offerte due borse di studio per il balletto, ma \u00e8 indeciso se fare carriera come ballerino o come giocatore di baseball.\nRiconoscimenti.\nIl film non vinse alcun Premio Oscar, record negativo condiviso con \"Il colore viola\" nell'edizione del 1986."}
{"id": "741968", "revid": "1442080", "url": "https://it.wikipedia.org/wiki?curid=741968", "title": "Silvio (mitologia)", "text": "Nella mitologia romana Silvio \u00e8 il successore di Ascanio tra i re latini. Di Ascanio era fratellastro, in quanto figlio postumo di Enea e di Lavinia, stando ad Aulo Gellio e Dionigi di Alicarnasso, mentre ne era invece il figlio per Tito Livio.\nDescrizione.\nCrebbe solo con la madre Lavinia, che temendo che Ascanio gli potesse nuocere, lo nascose in una casa tra le selve, da cui il nome che gli fu dato.\nRitrovato dagli abitanti di Alba Longa, alla morte del fratello Ascanio, gli succedette come re di Alba Longa. Silvio regn\u00f2 per 29 anni. (presumibilmente fra il 1141 a.C. ed il 1112 a.C.)\nPer la mitologia romana fond\u00f2 19 citt\u00e0 latine: Tibur, Praeneste, Gabii, Tusculum, Cora, Pometia, Lanuvium, Labici, Scaptia, Satricum, Aricia, Tellenae, Crustumerium, Caenina, Fregellae, Cameria, Medullia e Boilum, che qualcuno chiama Bola.\nDalla sua stirpe discenderanno quasi tutti i re di Alba Longa e da lui in poi la maggior parte conserveranno il nome di Silvio nel cognome. Gli succedette suo figlio Enea Silvio."}
{"id": "741969", "revid": "77358", "url": "https://it.wikipedia.org/wiki?curid=741969", "title": "San Sergio di Radonez", "text": ""}
{"id": "741970", "revid": "8596", "url": "https://it.wikipedia.org/wiki?curid=741970", "title": "Due vite una svolta", "text": ""}
{"id": "741971", "revid": "1543377", "url": "https://it.wikipedia.org/wiki?curid=741971", "title": "Butterfly Potion", "text": "Butterfly Potion \u00e8 un EP di Foetus, qui accreditato come Foetus Inc., progetto del musicista australiano James George Thirlwell, pubblicato nel maggio del 1990 dalla Big Cat Records e Wax Trax! Records.\nDistribuito sia come vinile, che in formato CD, fu il secondo ed ultimo prodotto dalla Wax Trax! Records."}
{"id": "741972", "revid": "287204", "url": "https://it.wikipedia.org/wiki?curid=741972", "title": "Tema (linguistica)", "text": ""}
{"id": "741973", "revid": "110157", "url": "https://it.wikipedia.org/wiki?curid=741973", "title": "Cantone di Audruicq", "text": "Il Cantone di Audruicq era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741976", "revid": "767487", "url": "https://it.wikipedia.org/wiki?curid=741976", "title": "Cantone di Fauquembergues", "text": "Il Cantone di Fauquembergues era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741977", "revid": "767487", "url": "https://it.wikipedia.org/wiki?curid=741977", "title": "Cantone di Lumbres", "text": "Il Cantone di Lumbres \u00e8 una divisione amministrativa dell'Arrondissement di Saint-Omer e dell'Arrondissement di Montreuil-sur-Mer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 33 a 60 comuni.\nComposizione.\nI 33 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 60:"}
{"id": "741978", "revid": "767487", "url": "https://it.wikipedia.org/wiki?curid=741978", "title": "Goodbye amore mio!", "text": "Goodbye amore mio! (\"The Goodbye Girl\") \u00e8 un film del 1977 diretto da Herbert Ross.\nTrama.\nPaula, ballerina di fila, vive a New York con la figlia e un nuovo convivente, un attore, che per\u00f2 all'improvviso la pianta sottraendole tutti i risparmi e subaffittando l'appartamento a un collega piuttosto svitato. Paula e il nuovo \"inquilino\" faticano a trovare un modus vivendi accettabile, ma poi scoprono di amarsi."}
{"id": "741979", "revid": "122246", "url": "https://it.wikipedia.org/wiki?curid=741979", "title": "Basilica dell'Incoronata Madre del Buon Consiglio", "text": "La basilica dell'Incoronata Madre del Buon Consiglio e Regina della Cattolica Chiesa \u00e8 una delle basiliche di Napoli. Si erge in zona Capodimonte ed \u00e8 stata realizzata su modello della basilica di San Pietro a Roma sia negli esterni (compresa la cupola) che negli interni, tanto da essere anche conosciuta come \"La piccola San Pietro\".\nNel piazzale della basilica vi \u00e8 l'entrata monumentale alle catacombe di San Gennaro, rappresentata da un grande busto del santo alto pi\u00f9 di 4 metri, per quindici quintali di peso; l'opera, la pi\u00f9 grande del suo genere presente in citt\u00e0, \u00e8 stata realizzata da Lello Esposito. Accanto al busto, a destra, la fontana della Duchessa, detta cos\u00ec perch\u00e9 voluta dalla duchessa Elena d'Aosta.\nStoria.\nLa chiesa fu fortemente voluta da Maria di Ges\u00f9 Landi.\nNata a Napoli il 21 gennaio 1861, gi\u00e0 da bambina dimostrava fervide vocazioni spirituali. Ella si distinse per la sua grande devozione alla Madre del Buon Consiglio di cui, nel 1884, fece dipingere un quadro commissionandolo al pittore Span\u00f2. Fu molto amata dal popolo napoletano a seguito di due miracoli:\nPi\u00f9 tardi, ottenne il riconoscimento del culto, l'aggiunta del titolo \"Regina della Cattolica Chiesa\" (quest'ultimo suggerito a madre Landi dalla Vergine Maria nel 1910 durante le sue contemplazioni) nonch\u00e9 l'incoronazione del quadro, concessa nel 1912 da Papa Pio X. Nel frattempo, i pellegrinaggi all'immagine si susseguirono numerosi e, ben presto venne eretto questo tempio, fatto erigere esattamente dove le aveva chiesto la Vergine: sulla massa tufacea in cui erano state scavate secoli addietro le catacombe di San Gennaro.\nLa costruzione della basilica, su progetto dell'architetto Vincenzo Veccia, \u00e8 durata quarant'anni, dal 6 gennaio 1920, quando fu posata la prima pietra, al 26 aprile 1960, giorno della solenne consacrazione, celebrata dal cardinale Alfonso Castaldo. Tuttavia la basilica era fruibile al culto gi\u00e0 da vari anni prima della consacrazione.\nMaria di Ges\u00f9 Landi mor\u00ec il 26 marzo 1931, tuttavia la sua scomparsa non port\u00f2 all'interruzione dei lavori, che anzi proseguirono. Il 12 giugno 1938 l'effigie della Madre del Buon Consiglio fu portata all'interno della basilica ancora in costruzione.\nNel gennaio del 1980 papa Giovanni Paolo II l'ha elevata alla dignit\u00e0 di basilica minore.\nLa cultura popolare vuole che durante il sisma del 1980 il busto marmoreo raffigurante la Madonna posto sulla sommit\u00e0 della facciata si stacc\u00f2, cadendo in piedi e senza subire danni. In realt\u00e0 la statua, a figura intera, si divise in due parti e la parte superiore, il busto, cadde dal frontone della chiesa sulla scalinata senza ferire nessun passante e si spezz\u00f2 a sua volta in due parti, il torso (con il Bambino in braccio) e la testa. Una lastra di pietra posta all'ingresso della basilica ricorda l'evento e le vicende successive:\nDescrizione.\nIl tempio ha custodito momentaneamente dipinti provenienti da altre chiese della citt\u00e0 dopo il terremoto dell'Irpinia del 1980. Inoltre possiede opere provenienti da chiese in passato demolite o pericolanti. Il pi\u00f9 chiaro esempio \u00e8 dato dalle otto statue raffiguranti gli Apostoli poste sul settecentesco altare maggiore, sei delle quali sono opera di Michelangelo Naccherino, mentre le rimanenti due sono opere di Pietro Bernini e Francesco Cassano. Sono tutte provenienti dalla demolita chiesa di San Giovanni dei Fiorentini al rione Carit\u00e0.\nSulla controfacciata sono presenti l\"Incoronazione della Vergine\" di Giovanni Battista Beinaschi, proveniente dalla chiesa di Santa Maria delle Grazie a Caponapoli, al centro, a sinistra la \"Nativit\u00e0\" di Giovanni Balducci, a destra la \"Deposizione\" di Marco Pino. Nelle cappelle e nelle navate laterali sono visibili importanti quadri come \"Sant'Antonio\" di Carlo Sellitto, proveniente dalla demolita chiesa di San Nicola alla Dogana, \"Santa Maria Maddalena\" della scuola di Andrea Vaccaro, l\"Estasi di san Nicola\" di Giuseppe Simonelli, proveniente dalla chiesa di San Nicola dei Caserti, una \"Vergine attorniata da apostoli\" della scuola di Fabrizio Santafede. Anche molti elementi architettonici quali altari e paliotti sono provenienti da altre chiese.\nAlcune cappelle ospitano le tombe delle principesse di casa Savoia e duchesse d'Aosta Elena e Anna d'Orl\u00e9ans (nella cappella della Piet\u00e0, consacrata nel 1951 alla presenza della duchessa Anna), dei cardinali Alessio Ascalesi, Corrado Ursi e Michele Giordano e di Maria di Ges\u00f9 Landi.\nDurante la costruzione della chiesa, sono state utilizzate anche alcune colonne marmoree provenienti dalla demolizione del porticato della vecchia Stazione Centrale.\nOrgani a canne.\nNella basilica si trova l'organo a canne Tamburini \"opus 499\", costruito nel 1964.\nLo strumento, a trasmissione elettrica, ha tre tastiere di 61 note ciascuna e pedaliera concavo-radiale di 32. Il materiale fonico \u00e8 interamente situato nell'ambulacro tra l'abside e il transetto di sinistra, ad eccezione del registro \"Tromba orizzontale 8'\", che invece si trova nell'abside, ai due lati dell'altare.\nNella chiesa si trova anche un organo positivo barocco costruito nel 1769 da Domenico Antonio Rossi. Lo strumento \u00e8 a trasmissione meccanica ed ha un'unica tastiera di 45 (\"Do1\"-\"Do5\") note con prima ottava scavezza, senza pedaliera."}
{"id": "741981", "revid": "729019", "url": "https://it.wikipedia.org/wiki?curid=741981", "title": "Raccordo autostradale 9", "text": "Il raccordo autostradale 9 di Benevento (RA 9) \u00e8 un raccordo autostradale italiano che collega l'A16 Napoli-Canosa alla citt\u00e0 di Benevento, per uno sviluppo di poco pi\u00f9 di 12 chilometri.\nLa numerazione RA 9 appare nei segnali identificativi dei cavalcavia e nelle progressive chilometriche.\nClassificazione.\nIl raccordo \u00e8 stato classificato come \"autostrada\" con d. m. del 6/12/1977 (GU 111 del 21/04/1978), con la denominazione di \"Raccordo autostradale tra l'autostrada Napoli-Bari e la citt\u00e0 di Benevento\".\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 09\".\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale.\nL'estensione originaria era di circa 17 chilometri e comprendeva anche il tratto della tangenziale est di Benevento che ora \u00e8 stato compreso dall'ANAS come ultimo tratto della strada statale 372 Telesina.\nCaratteristiche.\nIl raccordo ha le caratteristiche di una strada a carreggiate separate, ciascuna con due corsie, senza corsia di emergenza. Vige sull'intero tratto il limite di velocit\u00e0 di 80\u00a0km/h."}
{"id": "741982", "revid": "8596", "url": "https://it.wikipedia.org/wiki?curid=741982", "title": "Goodbye amore mio", "text": ""}
{"id": "741983", "revid": "984922", "url": "https://it.wikipedia.org/wiki?curid=741983", "title": "Cantone di Saint-Omer-Nord", "text": "Il Cantone di Saint-Omer-Nord era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Omer e i comuni di:"}
{"id": "741984", "revid": "984922", "url": "https://it.wikipedia.org/wiki?curid=741984", "title": "Cantone di Saint-Omer-Sud", "text": "Il Cantone di Saint-Omer-Sud era una divisione amministrativa dell'Arrondissement di Saint-Omer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Omer e i comuni di:"}
{"id": "741986", "revid": "767487", "url": "https://it.wikipedia.org/wiki?curid=741986", "title": "Somnambulumdrum", "text": "Somnambulumdrum \u00e8 un singolo (prodotto come disco flessibile) di Foetus (in questo caso, Foetus Inc). Venne incluso nella rivista \"Reflex Magazine\", Volume 2, Issue 2 (settembre 1990). La canzone \"Somnambulumdrum\" \u00e8 anche chiamata \"Incesticide\" (vedi \"Null/Void\").\nFormazione.\nJ. G. Thirlwell - Performance, produzione, Composizione"}
{"id": "741987", "revid": "116252344", "url": "https://it.wikipedia.org/wiki?curid=741987", "title": "Smederevo", "text": "Smederevo (in serbo \u0421\u043c\u0435\u0434\u0435\u0440\u0435\u0432\u043e, \"Smederevo\"; in turco \"Semendire\"; in tedesco \"Semendria\") \u00e8 una citt\u00e0 della Serbia Centrale. Secondo i dati del censimento del 2002 la citt\u00e0 contava 62.805 abitanti, mentre la municipalit\u00e0 109.809. Smederevo, citt\u00e0 posta sulle rive del Danubio, \u00e8 il centro amministrativo del distretto di Podunavlje.\nSmederevo fu capitale della Serbia per un breve periodo nel XV secolo (1430-1439) e durante il primo periodo di risveglio nazionale e di liberazione dalla dominazione ottomana (1806).\nNome.\nIn serbo la citt\u00e0 \u00e8 conosciuta con il nome di \"Smederevo\" o \"\u0421\u043c\u0435\u0434\u0435\u0440\u0435\u0432\u043e\", in latino come \"Semendria\", in ungherese come \"Szendr\u0151\" o \"V\u00e9g-Szendr\u0151\", in turco come \"Semendire\" e infine in tedesco come \"Semendria\" o \"Smederewo\" in italiano come \"Samandria\".\nStoria.\nIl moderno fondatore della citt\u00e0 fu il principe \u0110ura\u0111 Brankovi\u0107 nel XV secolo, che inizi\u00f2 a costruire la fortezza di Smederevo nel 1430. Quando egli divenne il signore di Tokaj, in Ungheria, inizi\u00f2 a piantare e coltivare vigneti provenienti da Smederevo nei suoi nuovi possedimenti: da ci\u00f2 ebbe origine il noto vino bianco Tokaji. Smederevo divenne la residenza della dinastia Brankovi\u0107 e la capitale della Serbia dal 1430 al 1439, quando venne conquistata dagli Ottomani dopo due mesi di assedio.\nNel 1444, secondo quanto previsto dall'accordo di pace di Seghedino tra il Regno d'Ungheria e l'Impero Ottomano, il sultano ottomano restitu\u00ec la citt\u00e0 a \u0110ura\u0111 Brankovi\u0107, alleato del condottiero ed eroe ungherese J\u00e1nos Hunyadi. Il 22 agosto 1444 il principe serbo prese possesso pacificamente della citt\u00e0.\nDopo la rottura dell'accordo da parte del suo alleato ungherese, che riprese le ostilit\u00e0 contro i Turchi, \u0110ura\u0111 Brankovi\u0107 decise di rimanere neutrale. Il territorio serbo divenne un campo di battaglia tra l'Ungheria e gli Ottomani; Brankovi\u0107 cattur\u00f2 Hunyadi dopo la sua sconfitta nel corso della Seconda Battaglia del Kosovo nel 1448. Hunyadi venne imprigionato nella fortezza di Smederevo per un breve periodo.\nNel 1454 il sultano Mehmed II assedi\u00f2 Smederevo e devast\u00f2 diverse regioni della Serbia. La citt\u00e0 venne liberata dallo stesso Hunyadi. Nel 1459 Smederevo venne espugnata dai Turchi dopo la morte di Brankovi\u0107, divenendo una sorta di citt\u00e0-fortezza di frontiera, luogo cruciale per le diverse guerre ungaro-ottomane fino al 1526. Grazie alla sua posizione strategica, Smederevo venne gradualmente rinnovata e ingrandita. Per un lungo periodo la citt\u00e0 fu capitale del Sangiaccato di Smederevo, un'unit\u00e0 amministrativa dell'Impero Ottomano.\nNell'autunno del 1476 un'armata formata da Ungheresi e Serbi tent\u00f2 di conquistare la fortezza della citt\u00e0. La coalizione anti-turca costru\u00ec tre contro-fortezze in legno, ma dopo mesi d'assedio lo stesso sultano Mehmed II riusc\u00ec ad allontanarli dalla citt\u00e0 dopo una feroce battaglia.\nIn 1494 P\u00e1l Kinizsi tent\u00f2 nuovamente di espugnare Smederevo ma, colpito da paralisi, mor\u00ec. Nel 1512 J\u00e1nos Z\u00e1polya assedi\u00f2 nuovamente la citt\u00e0, senza per\u00f2 riuscire a sconfiggere gli Ottomani.\nNel corso della Prima rivolta serba del 1806, la citt\u00e0 venne scelta come capitale temporanea della Serbia in qualit\u00e0 di sede del \"Praviteljstvuju\u0161\u010di sovjet\", un governo retto da Dositej Obradovi\u0107. Nello stesso anno (1806) venne aperta la prima scuola elementare pubblica.\nDurante la seconda guerra mondiale, la citt\u00e0 venne occupata dalle truppe naziste tedesche, che utilizzarono la fortezza come arsenale e deposito per le munizioni. Il 5 giugno 1945 una catastrofica esplosione uccise migliaia di cittadini di Smederevo e danneggi\u00f2 in maniera molto pesante il forte.\nNel 1999 la citt\u00e0 venne bombardata dagli aerei NATO.\nEconomia.\nSmederevo \u00e8 una citt\u00e0 industriale e il centro dell'industria dell'acciaio serba. L'ampia fabbrica conosciuta in precedenza come \"Sartid\" \u00e8 stata rilevata dall'americana \"U.S. Steel\" nel 2003; \"U.S. Steel Serbia\" impiega circa 8.000 dipendenti. La fabbrica di elettrodomestici \"Milan Blagojevi\u0107\" \u00e8 il secondo maggior impianto industriale della citt\u00e0. La fabbrica \"Ishrana\" \u00e8 infine un importante produttore e fornitore di pane e prodotti da forno per la Serbia settentrionale e orientale.\nSmederevo \u00e8 anche un importante centro agricolo. Il distretto produce una quantit\u00e0 significativa di frutta e vino. Tuttavia il grosso consorzio agricolo di Smederevo \"Godomin\" si trovava in seri problemi finanziari dagli anni 1990 ed \u00e8 pressoch\u00e9 fallito nel 2005.\nIl tipo di vite conosciuta come \"Smederevka\" deve il suo nome alla citt\u00e0 di Smederevo.\nSport.\nCalcio.\nLa squadra principale della citt\u00e0 \u00e8 lo Smederevo.\nPallacanestro.\nLa squadra principale della citt\u00e0 \u00e8 il KK Smederevo 1953."}
{"id": "741989", "revid": "834", "url": "https://it.wikipedia.org/wiki?curid=741989", "title": "Tutti gli uomini del Presidente", "text": ""}
{"id": "741990", "revid": "219110", "url": "https://it.wikipedia.org/wiki?curid=741990", "title": "Cooperativa Autotrasporti Pratese", "text": "La Cooperativa Autotrasporti Pratese (CAP) \u00e8 la capogruppo di una holding attiva nel settore del trasporto pubblico locale, nel settore del noleggio autobus e nel settore turistico.\nSettori di attivit\u00e0.\nCAP \u00e8 l'unico socio privato che, attraverso la \"Societ\u00e0 generale trasporti e mobilit\u00e0\", figura nella compagine societaria di CTT Nord, che gestisce il trasporto pubblico locale su tutta la zona costiera toscana, attiva nelle province di Lucca, Pisa, Livorno e Massa-Carrara.\nStoria.\nL'azienda venne fondata il 15 marzo 1945 a Prato su iniziativa dell'allora Sindaco di Prato Dino Saccenti e dell'imprenditore pratese Alfredo Menichetti, che mirava a far ripartire il sistema di produzione tessile del distretto industriale. La societ\u00e0 nasce quale cooperativa di produzione e lavoro e si sviluppa negli anni Cinquanta e Sessanta allargando la propria base sociale progressivamente fino a 300 soci lavoratori e il proprio raggio di azione dal territorio del Comune di Prato a quello dell\u2019attuale provincia di Prato e Firenze.\nDagli anni Sessanta prende avvio l\u2019attivit\u00e0 nel settore turistico con autobus di gran turismo e con la nascita della prima agenzia di viaggi: la Cap Express. Nel corso degli anni Settanta la Cap, in controtendenza rispetto alla dilagante municipalizzazione delle aziende di TPL, allarga ulteriormente il suo bacino di azione acquistando linee da altri operatori e sviluppando ulteriormente la propria rete nella provincia di Prato, difendendo per\u00f2 gelosamente la propria caratteristica di societ\u00e0 cooperativa totalmente privata. Negli anni Ottanta e Novanta rafforza la propria presenza nel settore turistico con la creazione del primo tour operator per dimensioni della Toscana, Cap Viaggi Srl, e con l\u2019acquisto dell'Hotel Raffaello di Firenze.\nNegli anni Novanta, dopo l\u2019avvio della riforma del TPL con il Decreto Legislativo 422, la Cap inizia a coltivare una serie di alleanze con le altre societ\u00e0 di trasporto pubblico della Toscana nell'ambito delle quali d\u00e0 vita nel 1998 alla costituzione della prima societ\u00e0 a capitale misto pubblico privato Li-nea spa di Firenze in partnership con l\u2019azienda di trasporto pubblico fiorentino Ataf Spa. Dalla fine degli anni Novanta la cooperativa, in partnership con la storica rivale F.lli Lazzi Spa, partecipa con successo alle gare per la parziale privatizzazione delle societ\u00e0 ex municipalizzate CLAP di Lucca, CPT di Pisa, ATL di Livorno, Copit di Pistoia, ATN di Carrara.\nDal 2005, in seguito alla decisione della regione di assegnare il trasporto pubblico locale ad un unico gestore per ciascuno dei 14 lotti istituiti, partecipa ai seguenti consorzi:\nNel 2006 viene costituita la societ\u00e0 CTT srl, a capitale paritetico fra soci pubblici e privati (CAP e Lazzi da un lato e CLAP, Copit, CPT e ATL dall\u2019altro) dove vengono concentrati i servizi amministrativi, informatici, degli acquisti e commerciali per conto dei soci. Questa esperienza diviene propedeutica alla vera e propria fusione delle aziende sopra menzionate che si realizza a fine anno 2012 con la nascita della CTT Nord.\nNel 2012 partecip\u00f2 insieme a Busitalia e ad Autoguidovie alla gara per la privatizzazione di Ataf. La societ\u00e0 detiene il 25% di ATAF gestioni Srl.\nDati societari.\nUna partecipazione \u00e8 detenuta da CAP anche nell'azienda Copit, azienda che gestisce (assieme a CTT Nord e a Trasporti Toscani) il trasporto pubblico locale nella provincia di Pistoia.\nDirettamente o tramite societ\u00e0 partecipate, CAP si occupa di servizi turistici e organizzazione viaggi. Oltre al settore noleggio interno, Cap ha forti partecipazioni in aziende affermate nel panorama turistico toscano (Terzo Millennium Travel e Toscana Bus). La societ\u00e0 \u00e8 anche proprietaria dell'hotel Raffaello a Firenze.\nSede Legale.\nLa direzione si trova a Prato in Piazza Duomo 18."}
{"id": "741992", "revid": "438678", "url": "https://it.wikipedia.org/wiki?curid=741992", "title": "Questa terra \u00e8 la mia terra (film)", "text": "Questa terra \u00e8 la mia terra (\"Bound for Glory\") \u00e8 un film del 1976 diretto da Hal Ashby.\n\u00c8 stato presentato in concorso al 30\u00ba Festival di Cannes.\nIl soggetto \u00e8 tratto dall'autobiografia omonima \"Questa terra \u00e8 la mia terra\" di Woody Guthrie.\nTrama.\nNel 1936, mentre la grande crisi affligge ancora quasi tutta l'America, il giovane Woody Guthrie - capace quasi soltanto di dipingere insegne e suonare la chitarra - lascia la moglie Mary e le loro due figliolette e parte dal Texas per la California, in cerca di fortuna. Unitosi ad altri disperati come lui, prima come clandestino sui treni merci, poi su sconquassati camioncini carichi di masserizie, raggiunge finalmente il Sud, dove trova un precario lavoro come raccoglitore di frutta. Tra i braccianti, malpagati, c'\u00e8 fermento: si parla di sciopero, si tenta di organizzarli in sindacato: ma gli sgherri dei padroni infrangono a colpi di bastone ogni tentativo di unire i lavoratori e incitarli a lottare. Tra coloro che ci si provano c'\u00e8 un cantante, Ozark, il quale, diventato amico di Guthrie, di cui ha scoperto le doti di cantante popolare, gli procura un contratto presso una radio locale. Woody ha successo, si fa raggiungere dalla sua famiglia, ma quando i finanziatori del programma gli impongono di rinunciare alle sue canzoni di protesta, egli non si piega, anche se ci\u00f2 gli costa rinunciare a Mary, e preferisce andarsene vagabondo per l'America, a cantare in favore dei lavoratori.\nProduzione.\nPer la prima volta venne utilizzata la Steadicam di Garrett Brown, sistema di ripresa stabilizzato che divenne poi di larghissimo e irrinunciabile uso comune"}
{"id": "741995", "revid": "466539", "url": "https://it.wikipedia.org/wiki?curid=741995", "title": "Vladimir (Oblast' di Vladimir)", "text": "Vladimir () \u00e8 una citt\u00e0 della Russia europea centrale, situata 190\u00a0km a nordest di Mosca sulle sponde del fiume Kljaz'ma; \u00e8 il capoluogo dell'omonima oblast'.\nStoria.\nVladimir \u00e8 una delle citt\u00e0 pi\u00f9 antiche della Russia, essendo stata fondata nell'anno 1108 da Vladimiro il Monomaco (1053-1125); fino alla met\u00e0 del XII secolo fu una \"vot\u010dina\" del principe \"Andrej Bogoljubskij\", mentre dal 1157 pass\u00f2 sotto il principato di Vladimir-Suzdal'. La citt\u00e0 fu capitale della Russia dal 1169 al 1238, allorquando cadde sotto il giogo mongolo; continu\u00f2 tuttavia ad essere considerata capitale dello stato russo fino al XIV secolo, quando questo ruolo pass\u00f2 alla citt\u00e0 di Mosca. Tuttavia, fino al 1431 i principi russi venivano incoronati a Vladimir.\nEntra in seguito nell'orbita della Moscovia, in seguito all'affermazione di quest'ultima come centro dello stato russo, mentre successivamente segu\u00ec le sorti dell'Impero russo; diventa nel 1796 il capoluogo dell'omonimo governatorato, mentre dal 1944 \u00e8 capoluogo della oblast' (regione) omonima.\nCultura.\nLa citt\u00e0, dove si trovano antichi e importanti edifici religiosi e civili, \u00e8 meta di un turismo nazionale e internazionale (fa infatti parte del cosiddetto \"Anello d'oro\"). \u00c8 stata dichiarata dall'UNESCO patrimonio dell'umanit\u00e0 per la presenza sul territorio dei \"Monumenti bianchi di Vladimir e Suzdal\"'; degne di nota sono anche le cattedrali \"Uspenskij\" (1158-1160) e \"Dmitrievskij\" (1194-1197) e la Porta d'Oro.\nEconomia.\nLa citt\u00e0 di Vladimir \u00e8 un centro industriale di rilievo regionale, con stabilimenti chimici, meccanici, automobilistici; \u00e8 inoltre un importante centro ferroviario, collegato a Mosca, Ni\u017enij Novgorod e Rjazan'.\nAmministrazione.\nGemellaggi.\n \nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 480,\n \"height\": 180,\n \"data\": [\n \"name\": \"table\",\n \"values\": [\n \"x\": 1811,\n \"y\": 5700\n {\n \"x\": 1840,\n \"y\": 12000\n {\n \"x\": 1863,\n \"y\": 14700\n {\n \"x\": 1897,\n \"y\": 28500\n {\n \"x\": 1931,\n \"y\": 42200\n {\n \"x\": 1939,\n \"y\": 66800\n {\n \"x\": 1956,\n \"y\": 121000\n {\n \"x\": 1962,\n \"y\": 174000\n {\n \"x\": 1967,\n \"y\": 211000\n {\n \"x\": 1973,\n \"y\": 256000\n {\n \"x\": 1979,\n \"y\": 296400\n {\n \"x\": 1986,\n \"y\": 336000\n {\n \"x\": 1992,\n \"y\": 356000\n {\n \"x\": 2000,\n \"y\": 337100\n {\n \"x\": 2005,\n \"y\": 310500\n {\n \"x\": 2010,\n \"y\": 337700\n {\n \"x\": 2015,\n \"y\": 352700\n {\n \"x\": 2021,\n \"y\": 352300\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "741996", "revid": "1605525", "url": "https://it.wikipedia.org/wiki?curid=741996", "title": "Pietro Alfieri", "text": "Biografia.\nDopo esser stato ordinato sacerdote nel 1823, fu per parecchi anni professore di canto presso il Venerabile Collegio Inglese.\n\u00c8 ricordato soprattutto per i suoi trattati scientifici e le raccolte delle musiche dei vecchi maestri della scuola musicale romana.\nProbabilmente il suo lavoro pi\u00f9 noto \u00e8 \"Raccolta di Musica Sacra\", una ristampa della musica sacra del XVI secolo (antifone, graduali, inni, etc.), principalmente di Giovanni Pierluigi da Palestrina, suddivisa in sette grandi volumi, alla quale fu aggiunta qualche anno dopo altre minori raccolte, \"Excerpta ex celebrioribus de music\u00e2 viris\" (Roma, 1840) e \"Raccolta di Motetti\" (Roma, 1841). Per quanto riguarda il canto gregoriano egli pubblic\u00f2 \"Accompagnamento coll'organo\" (Roma, 1840), \"Ristabilimento del canto e della musica ecclesiastica\" (Roma, 1843), \"Saggio storico del canto Gregoriano\" (Roma, 1845) e \"Prodromo sulla restaurazione de' libri di canto Gregoriano\" (Roma, 1857).\nEgli tradusse inoltre il \"Trait\u00e9 d'harmonie\" di Charles-Simon Catle in italiano e contribu\u00ec nella \"Gazzetta musicale di Milano\" e in molti altri articoli sulla musica ecclesiastica."}
{"id": "742006", "revid": "287204", "url": "https://it.wikipedia.org/wiki?curid=742006", "title": "Magnetoterapia a bassa frequenza", "text": ""}
{"id": "742008", "revid": "36426", "url": "https://it.wikipedia.org/wiki?curid=742008", "title": "Pantasilea", "text": ""}
{"id": "742010", "revid": "2056951", "url": "https://it.wikipedia.org/wiki?curid=742010", "title": "Decabrismo", "text": "Con il termine decabristi (dal nome russo \u0434\u0435\u043a\u0430\u0431\u0440\u0438\u0441\u0442\u044b, \"dekabristy\", da \u0434\u0435\u043a\u0430\u0431\u0440\u044c, \"dekabr'\", che significa \"dicembre\") si intende indicare in senso lato tutti i membri delle societ\u00e0 segrete (persone che appartenevano comunque alla nobilt\u00e0 e alla borghesia del tempo) che prepararono il moto di rivolta nel dicembre del 1825, detto appunto \"moto decabrista\", e che ebbe il suo fulcro nell'allora capitale San Pietroburgo.\nL'insurrezione decabrista () si svolse il 14 dicembre (il 26 secondo il calendario gregoriano) 1825 nella Russia imperiale. Alcuni ufficiali dell'esercito imperiale appartenenti a societ\u00e0 segrete (Massoneria su tutte), guidarono circa 3000 soldati in un tentativo di rivoluzione per attuare in Russia un'economia liberale, e disfarsi dell'assolutismo col quale l'Impero era stato governato fino a quel momento, lottando anche contro lo stato di polizia e la censura. Questa rivolta ebbe luogo nella piazza del Senato di San Pietroburgo: piazza che, nel 1925, per ricordare il centenario dall'evento, venne rinominata con il nome di piazza dei Decabristi, , \"Plo\u0161\u010dad' Dekabristov\", cos\u00ec come l'isola dei Decabristi.\nLa rivolta venne sedata dallo zar Nicola I di Russia in persona, che era gi\u00e0 a conoscenza del fatto che le truppe si stavano ammassando nella piazza. Le sue guardie erano gi\u00e0 preparate a circondare i ribelli, dato anche il dilettantismo e l'approssimazione con cui le operazioni erano state preparate ed organizzate. I principali organizzatori vennero impiccati, molti degradati dal loro ruolo nell'esercito, circa 600 persone furono esiliate e condannate ai lavori forzati in Siberia e zone limitrofe, dove portarono la cultura e il progresso educativo in una regione a quei tempi relativamente arretrata, e dove ancor oggi sono molto stimati e godono di alta reputazione. La loro condizione di deportati, cos\u00ec come quella degli appartenenti ai gruppi rivoluzionari russi nichilisti e socialisti, fu magistralmente descritta dal romanzo \"Resurrezione\" scritto da Lev Tolstoj. Maggiore rappresentante intellettuale del movimento fu il poeta Aleksandr Pu\u0161kin. Tuttavia, \u00e8 significativo che pur essendo molto vicino ai capi delle organizzazioni decabriste e pur aspirando ad entrare in una delle organizzazioni, non fu accolto in nessuna branca di esse.\nIl movimento decabrista fu il primo movimento rivoluzionario pienamente cosciente della storia, il cui programma sociale arriv\u00f2 fino a richiedere l'abolizione della servit\u00f9 della gleba e politicamente la fondazione di uno stato repubblicano o almeno una costituzione. Queste idee e concetti liberali e socialisti s'erano venuti diffondendo fino dall'inizio del XIX secolo, inizialmente solo in societ\u00e0 segrete e gruppi ristretti. Ruolo molto importante in questo sviluppo lo avevano avuto gli ufficiali napoleonici arrivati in Russia durante le guerre rivoluzionarie francesi, durante le quali anche molti ufficiali russi erano stati impegnati nelle campagne in Europa occidentale.\nGli avvenimenti.\nAlla morte dello zar Alessandro I (1\u00ba dicembre 1825), la guardia reale giur\u00f2 fedelt\u00e0 al granduca Costantino, che per\u00f2 abdic\u00f2 e fu sostituito da Nicola, con il risultato di causare una situazione di temporaneo caos nella capitale. Societ\u00e0 segrete si riunivano per evitare che il giuramento a Nicola venisse portato a termine anche dagli altri comandanti dell'esercito. Tutti questi sforzi culminarono poi negli eventi del 14 dicembre.\nIn quel giorno, infatti, un manipolo d'ufficiali al comando di circa 3000 uomini si riun\u00ec nella piazza del Senato, dove si rifiutarono di giurare lealt\u00e0 al nuovo zar Nicola I, appunto, proclamandosi nel contempo fedeli all'idea di una costituzione russa. Mentre attendevano d'essere raggiunti dalle truppe che stazionavano a San Pietroburgo, Nicola raccolse le sue guardie e li attacc\u00f2 con l'artiglieria: ci\u00f2 concluse la prima parte della rivolta. I capi dell'insurrezione, in molti casi appartenenti all'alta aristocrazia, elessero il principe Sergej Trubeckoj dittatore \"ad interim\" e cominciarono a marciare verso la piazza, seguiti dai loro subordinati. La rivolta proseguiva, nonostante i problemi logistici e di comunicazione tra i capi e l'esercito coinvolto nella sommossa: esempio ne sia il fatto che i soldati venivano invitati a inneggiare a \"Costantino e costituzione\", ma, alle domande sul significato di ci\u00f2, rispondevano che a loro avviso \"costituzione\" doveva essere la moglie di Costantino. Questa potrebbe essere anche solo una diceria, dal momento che, in una missiva al generale Leva\u0161ev, Kachovskij affermava:\nQuando poi Trubeckoj non si present\u00f2 in piazza, Nicola invi\u00f2 il conte Michail Miloradovi\u010d, un eroe militare molto rispettato dai suoi sottoposti, per riportare la pace tra i ribelli. La cosa non ebbe effetti positivi: il conte fu ucciso da un colpo d'arma da fuoco da Kachovskij.\nMentre una delle due societ\u00e0 segrete di San Pietroburgo s'affannava per arrivare preparata alla data decisa per la rivolta, l'altra sub\u00ec un duro colpo, con l'arresto di uno dei capi (Pestel) accusato di tradimento il 13 dicembre: la notizia dell'insuccesso nella capitale giunse comunque dopo due settimane e nel frattempo altri capi erano stati arrestati. I membri della societ\u00e0 segreta e di un altro gruppo nazionalistico discussero dell'opportunit\u00e0 o meno di agire come concordato: essendo i nazionalisti venuti a conoscenza del luogo dove erano rinchiusi alcuni degli arrestati, li liberarono con un'azione di forza.\nIl comando delle azioni fu quindi preso da Sergej Murav'\u00ebv-Apostol, uno degli arrestati, che riusc\u00ec a convertire alla propria causa anche i soldati di Vasilkov e li port\u00f2 facilmente a prendere possesso della citt\u00e0. Presto, questo piccolo esercito si trov\u00f2 di fronte le forze meglio armate dello zar, con artiglieria ben carica e ordini di distruggere i ribelli.\nRepressione del movimento.\nIl 3 gennaio i rimanenti componenti delle varie societ\u00e0 segrete, che non avevano preso parte all'insurrezione di San Pietroburgo, furono arrestati e portati nella capitale, dove furono rinchiusi nella fortezza di Pietro e Paolo. Dopo una prigionia di alcuni mesi, durante i quali furono interrogati, furono emesse le condanne. Kachovskij, Pavel Pestel', Kondratij Ryleev, Murav'\u00ebv-Apostol e Michail Bestu\u017eev-Rjumin furono condannati alla pena capitale tramite impiccagione, mentre gli altri furono esiliati assieme alle famiglie in Siberia.\nL'impiccagione fu eseguita nella fortezza Pietro e Paolo all'alba del 25 luglio. A tre di essi, Ryleev, Kachovskij e Murav'\u00ebv-Apostol avvenne che il collo scivol\u00f2 fuori dalle corde ed essi caddero nel fondo del fossato. Murav'\u00ebv-Apostol fu inteso dire dall'ufficiale Steingel: \u00abMio Dio, in questo paese non sanno neanche impiccare la gente\u00bb. La seconda impiccagione riusc\u00ec e i cinque cadaveri furono sepolti la notte sull'isola Golodaj, dal 1926 chiamata isola dei Decabristi.\nNumerosi personaggi della cultura e della politica furono sospettati di essere stati a conoscenza dei piani dell'organizzazione decabrista e dei loro piani clandestini: Pu\u0161kin, Aleksandr Griboedov e Aleksej Ermolov sono tra i pi\u00f9 noti simpatizzanti. Molte mogli e famiglie seguirono i congiunti all'est; in russo, l'espressione \u00abmoglie di un decabrista\u00bb \u00e8 simbolo di devozione al marito.\nL\"intellighenzia\" e il decabrismo.\nIl sommovimento che port\u00f2 alla rivolta decabrista era nato nell'aristocrazia russa all'inizio del XIX secolo come nuovo concetto politico e sociale tra i membri della prima generazione dell\"intellighenzia\" sottoposta all'influenza dei pensieri liberali occidentali. Ci\u00f2 li port\u00f2 alla ricerca di trasformare il sistema politico russo. Ma la scissione tra la nobilt\u00e0 illuminata e lo zar era inevitabile, come inevitabile fu la rivolta di dicembre, prova evidente che le idee occidentali erano state assimilate. Il fenomeno decabrista pu\u00f2 essere letto da due punti di vista; quello del popolo e quello, opposto, delle autorit\u00e0. Ovviamente convinti delle loro opinioni, i decabristi riconoscevano nel sistema autocratico il fattore di maggior ostacolo al progresso visto come libert\u00e0 e rispetto dell'essere umano, lontano da quello incentrato sul sistema.\nTra le principali caratteristiche dell\"intellighenzia\" russa di quel periodo vi \u00e8 l'ambivalenza: la compassione verso il popolino, e contemporaneamente la riluttanza all'azione, ancor pi\u00f9 evidente nella successiva generazione di russi illuminati. I \"rivoltosi\" definivano s\u00e9 stessi prima con categorie etiche e solo in un secondo momento con quelle politiche. Sentendosi debitori verso gli strati inferiori, sentivano d'avere l'obbligo morale di ripagare il debito e passarono questa idea alle successive generazioni, assieme al pressante desiderio di liberare il popolo e, allo stesso momento, spingere lo stato verso il progresso; sentivano il dovere di essere un cuscinetto sociale e ammortizzare gli urti sociali tra coloro che erano loro inferiori e coloro che erano invece sopra di loro.\nIl punto centrale del decabrismo, della rivolta e le ripercussioni seguenti causarono modifiche notevoli nel campo culturale: la cultura precedente, che esisteva da secoli, basata sulle tradizioni e sui valori consueti, era stata completamente messa in discussione."}
{"id": "742011", "revid": "1840984", "url": "https://it.wikipedia.org/wiki?curid=742011", "title": "Tom Kristensen", "text": "\u00c8 uno specialista delle gare di durata, e detiene il primato di 9 vittorie alla 24 Ore di Le Mans, di cui 6 consecutive; per tale motivo \u00e8 stato soprannominato \"Mr. Le Mans\".\nGli esordi.\nLa sua carriera \u00e8 iniziata nel 1984 vincendo vari titoli in karting. All'inizio degli anni novanta, \u00e8 stato campione della Formula 3 tedesca nel 1991 (succedendo a Michael Schumacher nell'albo d'oro). Fece il Campionato di F3 giapponese, dove ha vinto il titolo nel 1993, poi ha corso parallelamente nella Formula 3000 giapponese (vicecampione nel 1995) e nel campionato turismo giapponese (vicecampione nel 1994). Nella F3000 internazionale, si \u00e8 piazzato al sesto posto nei campionati 1996 e 1997. Ritorna a guidare nei campionati turismo, arrivando 3\u00ba in Germania nel 1999 e 7\u00ba nel BTCC nel 2000. Nel frattempo ha svolto anche il ruolo di tester dal 1997 al 2000, per scuderie di Formula 1 quali Minardi, Tyrrell, Williams F1 e Jaguar, soprattutto come responsabile per lo sviluppo di nuovi pneumatici Michelin.\n24 Ore di Le Mans.\nNel 1997 ha vinto a Le Mans per la prima volta con la TWR-Porsche del Team Joest. Nel biennio 1998-1999 ha corso invece per la BMW guidando la V12 LMR ma subendo ritiri; tuttavia, con essa ha vinto 12 Ore di Sebring nel 1999.\nNel 2000, 2001 e 2002, coglie 3 vittorie consecutive guidando l'Audi R8 assieme ai compagni Frank Biela ed Emanuele Pirro. Diventano quindi i primi 3 piloti dai tempi di Jacky Ickx a vincere 3 volte di seguito. \u00c8 stato Campione ALMS nel 2002 sempre su Audi R8. Nel 2003, il gruppo Volkswagen decide di concentrarsi sulla Bentley, prestigioso marchio di sua propriet\u00e0, Tom viene incaricato di guidare la Bentley Speed 8, portandola al successo della 24 Ore di Le Mans 2003. Nel 2004 e 2005, Audi non svolge un programma sportivo ufficiale, si limita ad assistere i team clienti e Tom guida per queste squadre, continuando a vincere a Le Mans. Nel 2006, Tom Kristensen interrompe la serie di vittorie consecutive arrivando 3\u00ba a Le Mans sulla nuova Audi R10, rallentato per problemi al motore diesel del prototipo. Nel 2007 non porta a termine le corsa in quanto il compagno di equipaggio Rinaldo Capello mentre \u00e8 alla guida finisce fuori pista per il distacco di una ruota e si ritira. Torna a vincere nel 2008, conducendo un ritmo di gara molto intenso, riuscendo cos\u00ec a battere le veloci Peugeot 908. Nel 2009 giunge al 3\u00ba posto con la nuova Audi R15, rallentata da problemi al motore. Anche nel 2010 arriva 3\u00ba, dietro altre due Audi R15 Plus, dopo essere uscito di pista durante il doppiaggio di una BMW M3 GT2. Nel 2011 Kristensen non ha il tempo di guidare la nuova R18 TDI in gara, a causa di un incidente che coinvolge il suo compagno di equipaggio, Allan McNish, nelle prime fasi di gara e che costa loro il ritiro. Nel 2012 al volante della Audi R18 e-tron quattro chiude la gara in seconda posizione. Nel 2013 alla classica francese, al volante della Audi R18 e-tron quattro centra il suo nono successo.\nCampionato DTM.\nOltre al suo impegno nelle gare di durata, Kristensen ha partecipato regolarmente dal 2004 fino ai giorni nostri anche al Campionato Deutsche Tourenwagen Masters (DTM) sempre come alfiere dell'Audi, guidando la A4. In 6 stagioni agonistiche, come miglior risultato, ha concluso per due volte 3\u00ba in classifica generale piloti nel 2005 e nel 2006.\nCampionato del Mondo Endurance FIA.\nDal 2012 prende parte al Campionato del Mondo Endurance FIA, sempre insieme ad Allan McNish e Lo\u00efc Duval al volante della Audi R18 e-tron quattro. I tre hanno vinto il campionato nel 2013, con una gara di anticipo, centrando tre successi e altri quattro podi.. Nelle altre stagioni hanno ottenuto un 2\u00ba e un 4\u00ba posto in classifica generale, rispettivamente nel 2012 e 2014\nDopo il ritiro.\nAnnuncia il suo ritiro dalle competizioni alla fine della stagione 2014, dopodich\u00e9 ha iniziato ad occuparsi di supervisionare la condizione fisica dei piloti del team Audi e a ricoprire il ruolo di ambasciatore Audi per le competizioni motoristiche."}
{"id": "742013", "revid": "4711", "url": "https://it.wikipedia.org/wiki?curid=742013", "title": "Controcarro", "text": ""}
{"id": "742014", "revid": "122550982", "url": "https://it.wikipedia.org/wiki?curid=742014", "title": "Venus and Mars", "text": "Venus and Mars \u00e8 il sesto album da solista di Paul McCartney e il quarto dei Wings, a cui il disco viene ufficialmente attribuito. Pubblicato dopo l'enorme successo di \"Band on the Run\", \"Venus and Mars\" continu\u00f2 la striscia commerciale positiva dei Wings e prepar\u00f2 il terreno per un lungo tour mondiale.\nIl disco.\nOrigine e storia.\nDopo aver registrato \"Band on the Run\" con i Wings ridotti a un trio, composto da lui, dalla moglie Linda e dal chitarrista Denny Laine, McCartney reclut\u00f2 Jimmy McCulloch come chitarra solista e Geoff Britton alla batteria come nuovi membri. Avendo gi\u00e0 scritto parecchie nuove canzoni, McCartney decise per New Orleans, Louisiana come sede delle sessioni di registrazione per il nuovo album, e il gruppo vi si stabil\u00ec nel 1975. Tre brani vennero registrati ad Abbey Road nel novembre 1974: \"Love in Song\", \"Letting Go\" e \"Medicine Jar\".\nAppena cominciarono le sedute in studio, le divergenze caratteriali tra McCulloch e Britton, che si erano largamente evidenziate durante le sessioni svoltesi nel 1974 a Nashville, divennero sempre pi\u00f9 pronunciate, e Britton \u2014 dopo soli sei mesi \u2014 lasci\u00f2 i Wings, avendo suonato soltanto su tre nuove canzoni. Il rimpiazzo, l'americano Joe English, venne reclutato in tutta fretta cos\u00ec da poter terminare l'album.\nLe sessioni stesse si rivelarono molto produttive, il gruppo non solo port\u00f2 a termine il nuovo disco, ma registr\u00f2 anche diverse canzoni aggiuntive, incluse due future B-side: \"Lunch Box/Odd Sox\" e \"My Carnival\".\nJohn Lennon, che nel 1974 stava trascorrendo il suo periodo di separazione da Y\u014dko Ono a Los Angeles, aveva confidato a May Pang (la sua ragazza di allora) di avere in mente di andare a trovare McCartney durante le sedute di registrazione per \"Venus and Mars\", ma questo non si avver\u00f2 mai. La visita pianificata da Lennon, sfum\u00f2 definitivamente quando egli si rimise insieme a Yoko Ono poco tempo dopo.\nLa foto di copertina raffigura su sfondo nero due palle da biliardo una gialla e una rossa a simboleggiare rispettivamente i pianeti Venere e Marte, \"\"Venus\" and \"Mars\"\" appunto.\nPubblicazione.\nPreceduto dal singolo \"Listen to What the Man Said\" pubblicato in maggio e che sal\u00ec in cima alla classifica in America, \"Venus and Mars\" arriv\u00f2 nei negozi due settimane dopo, raccogliendo recensioni abbastanza buone e vendite lusinghiere. L'album raggiunse il numero 1 in classifica negli Stati Uniti, in Gran Bretagna e in molti paesi del mondo e vendette diversi milioni di copie, anche se non ebbe lo stesso successo del precedente \"Band on the Run\" pubblicato l'anno prima.\nViste le buone vendite del disco, furono pubblicati anche altri due singoli aggiuntivi, \"Letting Go\" e \"Venus and Mars/Rock Show\", ma con meno successo.\nA settembre i Wings diedero inizio al lungo giro di concerti denominato \"Wings Over the World Tour\", e suonarono anche in Australia, negli Stati Uniti e in Canada.\nNel 1993, \"Venus and Mars\" \u00e8 stato rimasterizzato e ristampato in CD come parte della serie \"The Paul McCartney Collection\" con l'aggiunta di \"Zoo Gang\" (B-side del singolo \"Band on the Run\"), \"Lunch Box/Odd Sox\" (B-side di \"Coming Up\" del 1980), e \"My Carnival\" (B-side di \"Spies Like Us\" del 1985) come tracce bonus. Nel 2007, \"Venus and Mars\" \u00e8 stato reso disponibile per il download a pagamento su iTunes con le tre canzoni aggiuntive e una versione lunga 6 minuti di \"My Carnival\" chiamata \"Party Mix\".\nCritica.\n\"Venus and Mars\" \u00e8 un disco pop nella concezione pi\u00f9 commerciale e meno nobile del termine. Si tratta del disco con il quale McCartney tenta, riuscendovi in parte, di diventare una vera e propria rockstar scrollandosi di dosso l'ingombrante ombra dei Beatles. Il critico Bob Woffinden defin\u00ec cos\u00ec l'album e il momento artistico che stava attraversando il musicista: \u00abMcCartney era molto lontano dai tempi di \"Sgt. Pepper's\" e dal periodo in cui trascinava gli altri Beatles verso vette sempre pi\u00f9 alte dell'elaborazione artistica. \"Venus and Mars\" ha una specie di sapore commerciale. Ogni cosa \u00e8 superficiale, nulla \u00e8 affrontato in profondit\u00e0 o nei particolari, tutto \u00e8 studiato per essere alla moda e piacere al pubblico di massa\u00bb. Paul \u00e8 alla ricerca di un successo di grande dimensioni che faccia da trampolino di lancio per l'imminente tour mondiale dei Wings, e il pubblico lo segue, l'album diventa numero 1 in Gran Bretagna, negli Stati Uniti, in Francia, Canada, Nuova Zelanda e Norvegia, n. 2 in Australia e Svezia, n. 5 in Olanda e n. 9 in Giappone.\nTracce.\nTutti i brani sono opera di Paul McCartney, eccetto dove indicato.\nPaul McCartney Archive Collection - 2014.\nNel 2014 l'album \u00e8 stato ristampato dalla Hear Music/Concord Music Group come parte della serie \"Paul McCartney Archive Collection\". Il disco \u00e8 stato distribuito in molteplici formati:\nL'album originale rimasterizzato."}
{"id": "742015", "revid": "4711", "url": "https://it.wikipedia.org/wiki?curid=742015", "title": "Anticarro", "text": ""}
{"id": "742021", "revid": "287204", "url": "https://it.wikipedia.org/wiki?curid=742021", "title": "Marzia (moglie di Catone)", "text": "Figlia di Lucio Marcio Filippo, visse nella seconda met\u00e0 del I secolo a.C. Viene ricordata soprattutto per il suo matrimonio con Catone il Giovane, detto anche l\u2019Uticense, al quale fu data in sposa giovanissima. Secondo gli usi del tempo, il padre, in accordo con Catone, la diede poi in sposa a Quinto Ortensio Ortalo per fini procreativi. Dopo la morte di Ortensio lei torn\u00f2 da Catone, divenendo cos\u00ec un simbolo di fedelt\u00e0 coniugale.\nDante Alighieri, che lesse la sua storia probabilmente da Lucano, la colloc\u00f2 nel Limbo degli spiriti magni accanto ad altre importanti donne della mitologia romana (Inf. IV, 128) e la cit\u00f2 anche nel Purgatorio (I, 79) e nel \"Convivio\", dove interpreta la sua storia in senso allegorico:\nBiografia.\nIntorno al 62 a.C. Marzia spos\u00f2 Catone dal quale ebbe due figli. Nel 56 a.C., a seguito della decisione di Catone di cederla a scopo procreativo, spos\u00f2 l\u2019oratore Quinto Ortensio Ortalo, al quale diede un figlio. Alla morte di Ortensio, nel 50 a.C., spos\u00f2 nuovamente Catone.\nL\u2019unione matrimoniale tra Catone e Marzia si svolse in linea con le disposizioni del diritto romano, che permetteva al marito o al padre di prestare a un altro uomo la moglie o la figlia a fini di procreazione. Tale pratica non era rara, soprattutto tra i ceti elevati, e non era considerata eccentrica e sconveniente. Alla sua base c\u2019era l\u2019idea che le donne in et\u00e0 fertile avessero il dovere di procreare per garantire la prosecuzione dei ceti elevati.\nTestimonianze di scrittori e storici dell'antichit\u00e0.\nLa vicenda particolare di Marzia risulta tuttavia interessante perch\u00e9 le fonti raccontano di un\u2019unione serena tra Catone e Marzia, su questa base Dante descrisse Catone come un marito innamorato e sempre disposto a rendere felice sua moglie, salvo poi cederla in prestito al suo migliore amico, il retore Ortensio Ortalo.\nLo storico e filosofo greco Appiano di Alessandria, vissuto tra il I e il II secolo d.C (durante i regni di Traiano, Adriano e Antonino Pio), riporta, in breve, la storia di Marzia e Catone nel XIV libro della sua opera, la \"Storia Romana\"\nAnche Lucano riassume la tormentata vicenda coniugale di Marzia e Catone in pochi versi della \"Pharsalia\" o \"Bellum civile\", l\u2019unica sua opera sopravvissuta, in cui descrive la celebre battaglia di Farsalo (9 agosto 48 a.C.), che vide la sconfitta di Pompeo da parte di Giulio Cesare.\nMa il racconto pi\u00f9 lungo e dettagliato della vicenda di Marzia, Catone e Ortensio \u00e8 quello scritto da Plutarco nelle \"Vite parallele\", una serie di biografie di uomini celebri scritte verso la fine del I secolo d.C.\nPlutarco racconta che Catone, dopo aver ripudiato per indegnit\u00e0 morale la moglie Attilia, spos\u00f2 in seconde nozze Marzia, dalla quale ebbe due figli.\nCatone aveva molti seguaci e ammiratori e, tra questi, uno dei pi\u00f9 illustri era il retore Ortensio Ortalo, che era anche il suo migliore amico. Ortalo non aveva avuto figli dal suo matrimonio cos\u00ec chiese a Catone la mano della figlia Porcia, anche se quest'ultima era gi\u00e0 sposata con Bibulo, al quale aveva dato due figli. Ortensio, per raggiungere il suo scopo, fece leva sulle virt\u00f9 civili di Catone. Infatti, secondo le fonti dell'epoca, l\u2019unico scopo di Catone era la difesa della \"res publica\" per la quale era disposto a sacrificare tutto ci\u00f2 che concerneva la sfera individuale, persino i sentimenti.\nA Catone parve fuor di luogo la richiesta di Ortensio e rifiut\u00f2, adducendo la motivazione che la figlia era gi\u00e0 sposata. A questo punto Ortensio decise di chiedere la mano di Marzia, che allora era incinta e che, essendo ancora abbastanza giovane, avrebbe potuto avere altri figli. Catone, dopo aver chiesto il permesso al padre di Marzia, secondo la norma della \"conventio in manum\", accett\u00f2 la richiesta dell'amico.\nFu cos\u00ec che Marzia spos\u00f2 Ortensio e lo stesso Catone presenzi\u00f2 alle sue nozze, per mostrare a tutti il suo benestare alla cessione della moglie per il bene dello Stato. \nSecondo la testimonianza di Lucano, alla morte di Ortensio, avvenuta circa nel 50 a.C., Marzia, di ritorno dal funerale, si rec\u00f2 da Catone per chiedergli di poter diventare nuovamente sua moglie.\nChiaramente il racconto \u00e8 in chiave poetica e gli eventi sono drammatizzati, ma, gi\u00e0 dai primi versi, Marzia \u00e8 presentata da Lucano come una figura di grande dignit\u00e0. Il dolore per la morte di Ortensio \u00e8 composto e decoroso, in ossequio al principio stoico del \"decorum\": depone le ceneri del marito nell\u2019urna, si strappa i capelli e si percuote il petto.\nIl racconto di Lucano dell\u2019ingresso di Marzia sulla scena della \"Pharsalia\" \u00e8 improvviso e mette in risalto la fretta di Marzia di ritornare dal primo marito. Catone acconsent\u00ec ad accoglierla nuovamente nella sua casa. \nIn piena guerra civile e in linea con la notoria austerit\u00e0 di Catone, la cerimonia nuziale fu celebrata senza alcun sfarzo e in forma dimessa. Marzia non portava n\u00e9 l'acconciatura n\u00e9 gli accessori tipici delle spose, bens\u00ec indossava ancora gli abiti del lutto, almeno secondo Lucano.\nPrima del matrimonio Marzia avanz\u00f2 due richieste: \n1. di poter avere un\u2019unione della quale desiderava soltanto il nome, \"nomen inane conubii\", perch\u00e9 il matrimonio non sarebbe stato consumato, dato che la sua fecondit\u00e0 avrebbe potuto essere esaurita (\"Pharsalia\" v. 342-343); \n2. di essere ricordata per sempre come la moglie di Catone; ci\u00f2 le avrebbe garantito di eliminare i dubbi sulla sua moralit\u00e0, in modo che tutti avrebbero saputo, anche dopo la sua morte, che non era stata ripudiata dal marito, bens\u00ec affidata ad un altro uomo (\"Pharsalia\" 2, 343-345).\nMarzia sapeva che la nuova unione con Catone avrebbe comportato la condivisione dei pericoli e delle fatiche della guerra civile, ma \u00e8 cos\u00ec che:\nGi\u00e0 nell'antichit\u00e0 la vicenda di Marzia suscit\u00f2 critiche e discussioni da parte degli avversari politici di Catone. In particolar modo Cesare accus\u00f2 Catone di avidit\u00e0 per avere sposato nuovamente Marzia che, nel frattempo, aveva ricevuto un\u2019ingente eredit\u00e0 a seguito della morte di Ortensio. In generale i giudizi negativi, che non riguardarono mai il prestito della moglie, considerato un fatto legittimo, erano motivati dal timore delle conseguenze politiche che tale prassi aveva determinato: la procreazione formava infatti parentele che sarebbero poi diventate alleanze politiche estremamente utili in un periodo di guerre civili.\nMarzia nel Convivio di Dante.\nNonostante le critiche a Catone, gli autori classici e in seguito anche quelli che tra Medioevo ed Et\u00e0 Moderna ripresero la sua storia, descrissero Marzia come una figura decorosa e rispettabile, leale sia nel suo ruolo di moglie sia nei confronti dello Stato romano. La sua travagliata storia coniugale fu resa ancora pi\u00f9 particolare dalla scelta di tornare dal primo marito. Nella Commedia, Dante Alighieri la colloc\u00f2 nel Limbo degli spiriti magni e, nel Convivio, le dedic\u00f2 un ampio brano, interpretando il suo ritorno a Catone come il ritorno dell'anima a Dio alla fine della vita.\nConsiderazioni degli storici moderni.\nAnche ai nostri giorni storici e letterati hanno svolto studi e approfondimenti su Marzia e, dalle loro riflessioni, \u00e8 risultata una figura di donna particolare per avere fatto delle scelte in un\u2019epoca in cui le donne avevano scarsissimo o nessun potere decisionale, soprattutto in fatto di matrimoni. Infatti dopo aver assecondato il marito e aver sposato Ortensio Ortalo, Marzia decise di tornare da Catone. Il suo fu un ritorno consapevole e motivato dalla necessit\u00e0 di tutelare la sua famiglia e il proprio nome.\nTra gli storici e i letterati che hanno studiato in modo approfondito l\u2019atto giuridico del matrimonio all'epoca della Roma repubblicana, Eva Cantarella, nel saggio \"Matrimonio e sessualit\u00e0 nella Roma repubblicana:una storia romana di amore coniugale\", rivela particolare conoscenza e precisione nella descrizione di tale pratica. Nella scelta del coniuge, per tradizioni e cultura, i veri protagonisti, cio\u00e8 gli sposi, non avevano la possibilit\u00e0 di decidere del loro futuro. \nPer introdurre la sua argomentazione la studiosa racconta la vicenda di Marzia, da un lato perch\u00e9 la sua storia \u00e8 conosciuta e testimoniata e dall'altro forse perch\u00e9 proprio Marzia and\u00f2 lievemente oltre le regole, scegliendo di tornare dal primo marito subito dopo la morte di Ortensio.\nLo scopo di Eva Cantarella, tuttavia, non \u00e8 quello di raccontare una singola storia, ma quello di trarre da alcuni ben conosciuti esempi, quante pi\u00f9 conoscenze possibili sulla famiglia, sul ruolo della donna e sulla sessualit\u00e0 nella Roma antica. La studiosa si impegna molto \u2013 e fa impegnare il lettore \u2013 nello sforzo di riflettere sulla mentalit\u00e0 che stava dietro alla prassi del \u201cprestito\u201d. Inoltre afferma che la storia di Marzia, che non sconcert\u00f2 pi\u00f9 di tanto i romani, ha disorientato molto di pi\u00f9 gli storici moderni per la difficolt\u00e0 di comprendere l\u2019esistenza di usanze e costumi familiari cos\u00ec diversi dai nostri. Pertanto questa storia \u00e8 stata spesso considerata come eccezionale e fuori dal comune, tanto che la sua originalit\u00e0 \u00e8 stata attribuita al carattere dei suoi protagonisti, considerati persone mature che avevano una visione del matrimonio come istituzione per la perpetuazione dello Stato piuttosto che come unione sentimentale. \nUn\u2019altra spiegazione data afferma che Catone, essendo uno stoico, avrebbe messo in atto i principi stoici sulla comunanza delle donne. Tuttavia a Roma non erano solamente gli stoici a cedere le loro mogli e, pertanto, anche questa ipotesi viene a cadere."}
{"id": "742024", "revid": "1318658", "url": "https://it.wikipedia.org/wiki?curid=742024", "title": "Tomba trace di Sve\u0161tari", "text": "La Tomba trace di Sve\u0161tari (in bulgaro: \"\u0421\u0432\u0435\u0449\u0430\u0440\u0441\u043a\u0430 \u0433\u0440\u043e\u0431\u043d\u0438\u0446\u0430\", \"Sve\u0161tarka grobnica\") \u00e8 una sepoltura di epoca trace che si trova nei pressi del villaggio di Sve\u0161tari, nel comune di Isperih, nella regione di Razgrad, nel nordest della Bulgaria.\nLa tomba, del III secolo a.C., venne scoperta nel 1982, e rispecchia i fondamentali principi strutturali degli edifici di culto traci. La decorazione architettonica della tomba \u00e8 considerata unica, con cariatidi policrome per met\u00e0 umane e per met\u00e0 vegetali, oltre a murali dipinti.\nDieci figure femminili sono scolpite in altorilievo sui muri della camera centrale, mentre le decorazioni delle lunette della volta sono l'unico esempio di questo tipo trovato finora nel territorio abitato un tempo dai Traci. Si pensa che ci\u00f2 sia il frutto della cultura dei Geti (conosciuti anche col nome di Daci), una popolazione trace che, secondo gli antichi geografi, fu in contatto col mondo ellenistico ed iperboreo.\nNel sito ci sono varie tombe, questa descritta per la bellezza e la particolarit\u00e0 delle decorazioni \u00e8 particolarmente interessante per la tecnica costruttiva. Presenta una inusitata, per il periodo di costruzione, copertura a \"volta\". Di fatto un arco a tutto sesto continuo per l\u2019intera lunghezza. Chi ha inventato l\u2019arco? In quel periodo, III secolo avanti Cristo, gli Etruschi lo costruivano, Greci e Romani no. Tecnicamente l\u2019arco trasforma la spinta verticale dovuta al peso della copertura in spinta orizzontale, in questo caso la spinta laterale alla base della volta era di fatto sostenuta dal terrapieno in cui \u00e8 sepolta la tomba ma la volta ha sempre sostenuto il grande peso della terra posta sopra a formare il \"tumulo\". Altre camere a tumulo presenti nel nord Europa e in giro per il mondo sono coperte con il \u201dfalso arco\u201d: un incastro di pietre poste in obliquo a formare un V rovesciato ma che non opera la \u201ctrasformazione\u201d, la spinta rimane verticale. Ed in effetti le altre tombe presenti nelle vicinanze di questa descritta, hanno copertura a \u201cfalso arco\u201d.\nNel 1985 la tomba tracia di Sve\u0161tari \u00e8 stata inserita nell'elenco dei Patrimoni dell'umanit\u00e0 dell'UNESCO."}
{"id": "742026", "revid": "36426", "url": "https://it.wikipedia.org/wiki?curid=742026", "title": "Pentasilea", "text": ""}
{"id": "742029", "revid": "767487", "url": "https://it.wikipedia.org/wiki?curid=742029", "title": "Zabulon", "text": "Z\u00e0bulon \u00e8 il decimo figlio di Giacobbe, il sesto e ultimo concepito da Lia.\n\u00c8 anche il nome della trib\u00f9 israelitica che da questi discende.\nSpunti storici.\nCon la trib\u00f9 di Neftali, liber\u00f2 Israele al tempo dei Giudici da Iabin re cananita.\nIl territorio di tale trib\u00f9 appartenne al Regno del Nord quando, dopo Salomone, Israele si divise in due regni.\nLa Galilea si trovava sul territorio di Zabulon e Neftali."}
{"id": "742030", "revid": "438678", "url": "https://it.wikipedia.org/wiki?curid=742030", "title": "Lenny (film)", "text": "Lenny \u00e8 un film del 1974 diretto da Bob Fosse sulla vita del comico statunitense Lenny Bruce, interpretato da Dustin Hoffman, tratto da una pi\u00e8ce teatrale di Julian Barry, adattata per il cinema dallo stesso autore.\nTrama.\nL'ascesa al successo del comico Lenny Bruce viene continuamente ostacolata dalle denunce per oscenit\u00e0 a causa del suo umorismo provocatorio e del suo linguaggio volgare ed esplicito, malcompresi dall'America puritana a cavallo tra gli anni cinquanta e gli anni sessanta. Quella che considera una persecuzione bigotta si ripercuote sulla sua vita privata: i continui litigi con la moglie, spogliarellista in disarmo, i tradimenti e le avventure senza sentimento, la vita sregolata e l'abuso di alcool e droghe lo conducono a una morte tragica.\nDistribuzione.\nPresentato in concorso al Festival di Cannes 1975, ha valso a Valerie Perrine il premio per la migliore interpretazione femminile."}
{"id": "742034", "revid": "1543377", "url": "https://it.wikipedia.org/wiki?curid=742034", "title": "Monte Pallano", "text": "Il Monte Pallano \u00e8 una vetta dell'Abruzzo meridionale, situato in provincia di Chieti sulla destra del fiume Sangro, a circa 25\u00a0km dal mare Adriatico. Il sito \u00e8 suddiviso tra i comuni di Bomba e Tornareccio. Raggiunge un'altezza di 1020 m s.l.m.\nMura Megalitiche di Pallanum.\n\u00c8 sede di un importante complesso archeologico italico-sannita risalente ai secoli IV-V a.C., un insediamento di medie dimensioni, identificato con l'antica citt\u00e0 di Pallanum, di cui resta visibile in particolare la possente muraglia difensiva."}
{"id": "742037", "revid": "767487", "url": "https://it.wikipedia.org/wiki?curid=742037", "title": "La conversazione", "text": "La conversazione (\"The Conversation\") \u00e8 un film del 1974 scritto, diretto e prodotto da Francis Ford Coppola, vincitore della Palma d'oro per il miglior film al Festival di Cannes 1974 e candidato all'Oscar al miglior film nel 1975.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nSan Francisco. Harry Caul \u00e8 un investigatore privato ed esperto di intercettazioni, con una spiccata ossessione paranoica per la privacy. Il suo appartamento \u00e8 quasi totalmente spoglio ed \u00e8 dotato di una porta a tripla serratura, mentre il suo laboratorio \u00e8 ricavato in uno spazio delimitato da un reticolato all'interno di un capannone. Estremamente professionale ma con evidenti disturbi di socialit\u00e0, Harry cerca di evitare il pi\u00f9 possibile coinvolgimenti di tipo affettivo e confidenziale, sia sul lavoro che nella vita privata e amorosa; finge di non avere un recapito telefonico privato e chiama solo da cabine pubbliche, ha problemi a parlare di s\u00e9 anche con le donne e quando esce indossa sempre un soprabito di plastica trasparente. Il suo solo svago \u00e8 il sassofono, che suona solo in casa mettendo in sottofondo dischi di musica jazz.\nUn giorno Harry riceve dal direttore generale di una grande azienda (nel film nominato sempre solo \"Il direttore\"), l'incarico di pedinare una coppia di giovani presso la Union Square di San Francisco e di registrarne la conversazione, documentando il tutto con alcune foto. Si tratta di un'intercettazione tecnicamente molto complessa, che egli si ingegna per espletare al meglio. Lavorando in seguito sulla ripetizione continua ed ossessiva delle registrazioni, Harry rende i nastri - inizialmente vaghi e confusi - sempre pi\u00f9 chiari e distinti. Intanto, nonostante la deontologia professionale gli imponga il distacco dall'oggetto delle intercettazioni e dagli affari della committenza, egli si immerge sempre pi\u00f9 nel caso in questione: qualcosa nei toni e nelle parole di questa conversazione lo turba e gli d\u00e0 motivo di preoccupazione portandogli alla memoria un vecchio e infausto precedente. Una frase su tutte risulta infine chiara: \u00abCi ammazzer\u00e0 se gliene diamo l'occasione!\u00bb.\nHarry rimugina dunque sulla moralit\u00e0 del suo lavoro e si chiede se sia il caso di completare questo incarico. Riluttante, si rifiuta in definitiva di consegnare il materiale dal momento che non viene ricevuto dal direttore in persona ma solo dal suo vice. Tra l'altro, questi coglie occasione per mettere Caul in guardia: sar\u00e0 meglio che non faccia scherzi e consegni al pi\u00f9 presto i nastri in cambio del denaro. Di fronte alla sua reticenza, la committenza anticipa ogni sua mossa incaricando una donna per sedurlo e sottrargli le registrazioni. L'indomani contatta Caul presso la sua abitazione al fine di convocarlo per remunerargli la somma pattuita e ottenere anche le foto scattate. Harry si presenta al nuovo appuntamento, dove \u00e8 presente anche il direttore. Conclude lo scambio e cerca al contempo rassicurazioni circa i possibili sviluppi della vicenda, che per\u00f2 non ottiene. Allarmato, cerca allora d'impedire quello che crede essere l'inevitabile epilogo. La storia non va per\u00f2 come se la immaginava: saranno infatti l\u2019amante e la donna ad uccidere il direttore. Infine, tenuto egli stesso sotto osservazione, in preda a una crisi di nervi, Harry finisce per sventrare letteralmente la sua abitazione in cerca di cimici nascoste. Si consola suonando il suo sax sui titoli di coda.\nProduzione.\nIl protagonista Gene Hackman interpreta qui uno dei suoi pi\u00f9 famosi personaggi. La pellicola rappresenta anche una delle primissime apparizioni cinematografiche di Harrison Ford e comprende un cameo di Robert Duvall non citato nei titoli del film.\nInfluenze.\nCoppola ha citato ripetutamente, come fonte d'ispirazione per \"La conversazione,\" \"Blow-Up\" di Michelangelo Antonioni, per quanto riguarda il tema della scoperta pi\u00f9 o meno casuale di un delitto mediante la tecnologia.\nAll'inizio del film vi sono anche due riferimenti all'opera di Antonioni: la prima consiste nella presenza di un mimo, mentre la seconda riguarda le fotografie che Stanley scatta dall'interno del pulmino alle ragazze che si specchiano nei finestrini riflettenti del mezzo (gesto accompagnato da battute simili a quelle pronunciate dal fotografo protagonista del film di Antonioni durante la sua attivit\u00e0).\nUn'altra influenza citata spesso dallo stesso Coppola \u00e8 quella riguardante Harry Caul, per il cui personaggio si sarebbe ispirato al protagonista de \"Il lupo della steppa\" di Hermann Hesse.\nRiconoscimenti.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "742038", "revid": "79109", "url": "https://it.wikipedia.org/wiki?curid=742038", "title": "Teorema d'incompletezza", "text": ""}
{"id": "742042", "revid": "767487", "url": "https://it.wikipedia.org/wiki?curid=742042", "title": "White Zombie (gruppo musicale)", "text": "I White Zombie sono stati un gruppo industrial metal statunitense, attivo dal 1985 fino al 1998.\nStoria dei White Zombie.\nI primi successi sono stati ottenuti con l'album del 1992 ' e in particolare con il singolo \"Thunder Kiss '65\", che \u00e8 stato inserito al 32\u00ba posto della classifica \"VH1 40 Greatest Metal Songs\" ed \u00e8 presente nel film \"Svalvolati on the road\". Il loro successo prosegu\u00ec con l'album ', dove schizz\u00f2 nelle vette delle classifiche mondiali il singolo \"More Human Than Human\". Nel 1996 quest'album venne remixato sotto il nome di \"Supersexy Swingin' Sounds\", ultimo album del gruppo; infatti Rob Zombie, leader del gruppo, nel 1998 lo sciolse per intraprendere una carriera solista che gli avrebbe poi portato un maggiore successo, esordendo tra l'altro come regista. Il gruppo \u00e8 noto anche per la forte influenza che ha esercitato su gruppi nu metal come Coal Chamber, Powerman 5000 e Slipknot."}
{"id": "742048", "revid": "438678", "url": "https://it.wikipedia.org/wiki?curid=742048", "title": "Un tocco di classe", "text": "Un tocco di classe (\"A Touch of Class\") \u00e8 un film di Melvin Frank del 1973.\nTrama.\nSteve, un americano felicemente sposato che vive a Londra incontra Vicki, una divorziata inglese, e scappa con lei a Marbella per una spensierata settimana di sesso. Dopo un po' di risse furiose i due s'intendono e una volta tornati a casa prendono in affitto un piccolo appartamento a Soho: ma presto quello che era uno spazio di allegria e di avventura inizia a riempirsi di doveri e gelosie come un vero matrimonio.\nAllora lui decide di lasciarla, e glielo telegrafa. Poi ci ripensa e corre nell'appartamento, dove scopre che lei li ha precipitosamente lasciati (lui e l'appartamento). Dalla finestra la vede cercare un taxi, la guarda con aria nostalgica e sentimental-melanconica - e si guarda bene dal precipitarsi a fermarla. Lei per parte sua si guarda bene dall'alzare gli occhi verso le finestre dell'appartamento che ha appena abbandonato, e se ne va con passo energico a cercare il suo taxi, scansando con cura quello che potrebbe condividere con un altro giovanotto belloccio e ammogliato."}
{"id": "742052", "revid": "438678", "url": "https://it.wikipedia.org/wiki?curid=742052", "title": "Karl e Kristina", "text": "Karl e Kristina \u00e8 un film del 1971 diretto da Jan Troell tratto dal romanzo \"Utvandrarna\" (\"Gli emigranti\") di Vilhelm Moberg.\nTrama.\nXIX secolo. Karl e Kristina sono una coppia di contadini svedesi. Per sfuggire alla povert\u00e0 rurale del loro villaggio, emigrano dallo Sm\u00e5land verso gli Stati Uniti e dopo un lungo e travagliato viaggio giungono in Minnesota per iniziare una nuova vita."}
{"id": "742054", "revid": "79109", "url": "https://it.wikipedia.org/wiki?curid=742054", "title": "Teoremi d'incompletezza", "text": ""}
{"id": "742060", "revid": "767487", "url": "https://it.wikipedia.org/wiki?curid=742060", "title": "Sounder (film)", "text": "Sounder \u00e8 un film del 1972 diretto da Martin Ritt, tratto dall'omonimo romanzo di William H. Armstrong.\nTrama.\nIl film descrive la vita dei Morgan, una solida e povera famiglia di mezzadri di colore nella Louisiana nel 1933, che deve far fronte a un periodo davvero pesante quando il marito e padre dei tre figli piccoli, Nathan Lee Morgan, viene imprigionato dopo aver rubato del cibo per dare da mangiare ai suoi figli, e per questo portato in un lontano campo di prigionia.\nDopo essere riusciti, grazie all'intervento di una signora bianca, Mrs. Boatwright, a sapere il luogo di detenzione di Nathan, la moglie e madre, Rebecca Morgan, manda il figlio maggiore, undicenne, a trovare il padre al campo di prigionia. Per l'adolescente il viaggio si trasforma in un'odissea personale, durante la quale verr\u00e0 anche ospitato a casa di un'appassionata insegnante di colore."}
{"id": "742064", "revid": "438678", "url": "https://it.wikipedia.org/wiki?curid=742064", "title": "Nicola e Alessandra", "text": "Nicola e Alessandra (\"Nicholas and Alexandra\") \u00e8 un film del 1971 diretto da Franklin J. Schaffner.\nLa pellicola racconta la storia dell'ultimo zar di Russia, Nicola II e di sua moglie, la Zarina Alessandra.\nTrama.\nLo zar di Russia Nicola II Romanov, pieno di gioia per nascita del figlio Alexei, si trova per\u00f2 a dover affrontare una serie di problemi: le sorti di una disastrosa guerra con il Giappone e l'insistenza del popolo russo che reclama la costituzione.\nNel frattempo vengono a formarsi partiti politici popolari, primo fra tutti il Partito bolscevico, guidato da Lenin, il quale spinge ancora di pi\u00f9 il popolo a ribellarsi allo zar.\nNel corso di una festa lo zar e la zarina Alessandra conoscono il monaco Grigorij Rasputin, noto per le sue capacit\u00e0 profetiche e taumaturgiche. La zarina rimane affascinata da questo monaco e decide di ricorrere a lui nella speranza di poter curare il figlio affetto da emofilia.\nQuando il 9 gennaio 1905 le guardie imperiali aprono il fuoco sulla folla inerme radunata davanti al Palazzo d'Inverno per chiedere migliori condizioni di lavoro, ha inizio una rivolta generale che costringe Nicola II a promettere la convocazione della Duma, un'assemblea rappresentativa con poteri legislativi.\nOtto anni dopo, nel 1913, nel trecentenario dell'ascesa della dinastia Romanov al trono russo, vediamo la famiglia reale trascorrere un soggiorno a Livadija, nella penisola di Crimea, sul Mar Nero. Il piccolo zarevich Alexei \u00e8 un ragazzino molto vivace, ma costantemente privato della possibilit\u00e0 di condurre una vita normale, a causa della sua emofilia. Lo zar Nicola, dopo aver preso visione di dettagliati rapporti della polizia riguardo alla vita dissoluta di Rasputin, lo allontana dalla corte imperiale. \nTuttavia Nicola va incontro alle suppliche di Alessandra che, oppressa dal senso di colpa per essere stata lei a trasmettere la malattia a Alexei (in quanto tara ereditaria), \u00e8 fermamente convinta che solo Rasputin possa guarire suo figlio.\nIl Primo Ministro Pyotr Stolypin, che aveva garantito la soddisfazione di alcune richieste del popolo per poter preservare l'Impero (dalla rivoluzione), \u00e8 assassinato con un colpo d'arma da fuoco mentre assisteva ad una rappresentazione operistica a Kiev. Lo zar Nicola reagisce non solo facendo giustiziare l'assassino ma anche chiudendo la Duma e permettendo all'Ochrana di terrorizzare i contadini e bruciare le loro case.\nAlexei subisce un piccolo incidente che conduce ora al peggior attacco della sua infermit\u00e0 e si ritiene che stia per morire. La Zarina scrive una lettera a Rasputin, che risponde immediatamente con parole di conforto e di speranza. Il piccolo erede al trono si riprende cos\u00ec che a Rasputin viene consentito il ritorno a corte.\nLa Prima guerra mondiale ha inizio con l'assassinio dell'erede al trono austriaco Francesco Ferdinando e presto Austria e Germania dichiarano guerra alla Russia. Lo zar parte per il fronte lasciando il potere nelle mani di Alessandra, la quale subisce sempre pi\u00f9 la negativa influenza di Rasputin.\nRasputin nomina e destituisce ministri a suo piacimento ed \u00e8 visto dal popolo come il maggior responsabile della disfatta della Russia in guerra. Nel dicembre del 1916 a San Pietroburgo un gruppo di nobili, tra i quali Dmitrij Pavlovi\u010d Romanov, il principe Feliks Feliksovi\u010d Yusupov e il deputato Vladimir Puri\u0161kevi\u010d, progettano di ucciderlo: lo attirano nella casa del principe e dopo averlo avvelenato con cianuro, gli scaricano contro un intero caricatore di rivoltella, infine lo finiscono a cinghiate e ne gettano il cadavere a fiume.\nPoco dopo, come Rasputin aveva predetto, esasperato dalle disfatte militari e dalla mancanza di viveri il popolo insorge e costringe la Duma a proclamare un Comitato Provvisorio. Tre giorni dopo, Nicola II, di ritorno nella capitale, viene raggiunto alla stazione di Pskov da due emissari del comitato ed \u00e8 convinto ad abdicare.\nIl Comitato esecutivo dei Soviet chiede al Governo Provvisorio l'arresto dello zar e di tutti i membri della famiglia e ordina che vengano confinati presso la tenuta imperiale di Tsarskoe Selo. In seguito a nuove rivolte, il nuovo governo Kerenskij trasferisce la famiglia imperiale, per motivi di sicurezza, nella cittadina di Tobol'sk, al di l\u00e0 degli Urali. Dopo alcuni mesi di prigionia, giunge l'ordine di condurre lo zar a Mosca per processarlo ma durante il viaggio lo zar e la sua famiglia vengono catturati dal Soviet degli Urali e portati ad Ekaterinburg.\nQui, la notte tra il 16 e il 17 luglio 1918, lo zar Nicola II, la zarina Alessandra ed i loro figli, dopo essere stati condotti nello scantinato della casa in cui erano trattenuti prigionieri, vengono fucilati."}
{"id": "742067", "revid": "37401", "url": "https://it.wikipedia.org/wiki?curid=742067", "title": "Nino (re)", "text": "Nino fu un leggendario re assiro e marito dell'altrettanto mitica Semiramide.\nLa sua figura \u00e8 citata a partire dal periodo ellenistico e a lui venne (in epoca pi\u00f9 tarda) attribuita la fondazione della citt\u00e0 di Ninive che da esso prese il nome, quale successore di Sardanapalo. \nSecondo alcune leggende egli era figlio del Dio Baal e conquist\u00f2 in 17 anni l'intera Asia occidentale con l'aiuto di Ariaeo, re dell'Arabia, fondando il primo impero assiro.\nDurante l'assedio di Bactria incontr\u00f2 Semiramide, all'epoca moglie di un suo ufficiale, che lo fece innamorare con la sua grande bellezza e divenne sua moglie. Dall'unione nacque Ninia.\nDopo la morte del Re Nino, Semiramide fu accusata di esserne stata la causa, ma essa si difese facendo erigere un magnifico mausoleo-tempio vicino a Babilonia, dove in seguito ebbe luogo la storia di Piramo e Tisbe. Secondo Castore il regno di Nino dur\u00f2 52 anni, secondo lo storico greco Ctesias.\nNino divenne un personaggio letterario a partire dall'epoca ellenistica, quando si diffuse la sua storia romantica con Semiramide."}
{"id": "742068", "revid": "7077", "url": "https://it.wikipedia.org/wiki?curid=742068", "title": "Carri BT", "text": ""}
{"id": "742072", "revid": "729019", "url": "https://it.wikipedia.org/wiki?curid=742072", "title": "Elena di Troia (disambigua)", "text": ""}
{"id": "742074", "revid": "438678", "url": "https://it.wikipedia.org/wiki?curid=742074", "title": "L'ultimo spettacolo", "text": "L'ultimo spettacolo (\"The Last Picture Show\") \u00e8 un film del 1971 diretto da Peter Bogdanovich. Girato in bianco e nero come da suggerimento di Orson Welles, il film, tratto dall'omonimo romanzo di Larry McMurtry, \u00e8 il primo successo di Peter Bogdanovich che, prima di diventare regista, era stato un accanito cinefilo e un accreditato critico cinematografico.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2007 l'American Film Institute l'ha inserito al novantacinquesimo posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\nSiamo nei primi anni cinquanta: ad Anarene, citt\u00e0 immaginaria del Texas, una saletta di periferia sta per chiudere i battenti. Non accade molto ad Anarene. Le giornate si susseguono l'una uguale all'altra e nel paesetto regna la noia che fa da sfondo ai fremiti sessuali dei giovani, alle frustrazioni delle persone di mezza et\u00e0, alle nostalgie dei vecchi. L'ultima proiezione del cinemino (\"Il fiume rosso\" di Howard Hawks) sancisce la fine della giovinezza per i due amici Sonny e Duane, per Jacy, la ragazza di quest'ultimo, e per un gruppo di amici. Di l\u00ec a poco, la guerra di Corea sacrificher\u00e0 migliaia di giovani americani.\nAnalisi.\nIl film \u00e8 una metafora intrisa di tristezza sulla fine di un cinema e di una generazione, e segna il passaggio dall'adolescenza all'et\u00e0 matura. Non accade molto, a conti fatti, eppure \"in questo intreccio quasi casuale, in questa microanalisi di una pigra quotidianit\u00e0 consumata senza pi\u00f9 ideali e senza pi\u00f9 illusioni, si pu\u00f2 ritrovare interamente la storia, la vita, la letteratura e il cinema d'America\".\nColonna sonora.\nIl film non ha un commento musicale originale: se si eccettuano i titoli di testa e di coda, in tutte le scene in cui vi \u00e8 una musica di sottofondo, questa proviene da una radio, da un jukebox o da un giradischi portatile. Nella scena del ballo, la musica \u00e8 quella eseguita dal gruppo \"The Leon Miller Band\". Questi gli altri brani d'epoca presenti nella pellicola:\nSequel.\nNel 1990 Bogdanovich ha girato il seguito di questo film, sempre traendolo da un romanzo di Larry McMurtry. Intitolato \"Texasville\", il \"sequel\" ha riunito quasi tutto il cast del primo film, ma non ne ha ottenuto lo stesso plauso e lo stesso successo critico."}
{"id": "742075", "revid": "73843", "url": "https://it.wikipedia.org/wiki?curid=742075", "title": "Vittorio Trento", "text": "Ricevette la propria formazione musicale all'Conservatorio dei Mendicanti a Venezia sotto l'insegnamento di Ferdinando Bertoni. Inizi\u00f2 la propria attivit\u00e0 compositiva scrivendo balletti che venivano eseguiti tra un atto e l'altro delle opere. Il suo primo lavoro di questo genere, il \"Mastino della Scala\", fu scritto nel 1783 e successivamente, fino al 1803, produsse circa 50 balletti, che vennero rappresentati soprattutto nei teatri veneziani, dove egli prestava anche servizio come clavicembalista (dapprima al Teatro San Samuele e poi al Teatro La Fenice).\nDebutt\u00f2 come operista nel 1789 a Verona con l'azione teatrale \"Orfeo negli Elisi\" e nel 1801 rappresent\u00f2 con grande successo la farsa \"Quanti casi in un sol giorno\". Successivamente fece dei tentativi nell'ambito dell'opera seria, ricevendo solamente moderati apprezzamenti. Indi viaggi\u00f2 molto in Europa: nel 1806 fu attivo ad Amsterdam come \"maestro concertatore\" di una compagnia operistica italiana, nel 1809 fu a Lisbona e tra il 1811 e 1812 a Londra per dare la sua opera \"La Clim\u00e8ne\". Torn\u00f2 in Italia nel 1817, dove a Napoli, Roma e Venezia mise in scena parecchi suoi lavori, per\u00f2 senza ottenere successo; infatti nei teatri italiani iniziavano a trionfare le opere rossiniane.\nIl suo balletto pi\u00f9 noto \u00e8 \"Triumph of Love\" (conosciuto anche col nome \"La forza dell'amore\") composto nel 1797 per il Drury Lane di Londra."}
{"id": "742077", "revid": "1522738", "url": "https://it.wikipedia.org/wiki?curid=742077", "title": "Fascio Repubblicano di San Marino", "text": "Il Fascio Repubblicano di San Marino nacque dalle ceneri del Partito Fascista Sammarinese, sciolto il 28 luglio 1943, costituito il 4 gennaio 1944 con a capo Giuliano Gozi.\nFortemente dipendente dal Partito Fascista Repubblicano, venne sciolto il 20 settembre 1944, quando San Marino fu occupata dagli inglesi. Il 16 novembre 1944, con 42 voti a favore su 47 votanti, il Consiglio Grande e Generale approv\u00f2 una legge straordinaria per l'\"epurazione\" dai pubblici uffici dei cittadini e forensi che avessero aderito al fascismo repubblicano, circa 2000 persone su 13\u00a0000 abitanti."}
{"id": "742078", "revid": "599013", "url": "https://it.wikipedia.org/wiki?curid=742078", "title": "MOV", "text": ""}
{"id": "742080", "revid": "767487", "url": "https://it.wikipedia.org/wiki?curid=742080", "title": "Charlie's Angels (film 2000)", "text": "Charlie's Angels \u00e8 un film del 2000 diretto da McG e interpretato da Cameron Diaz, Drew Barrymore e Lucy Liu. Il film fa da sequel dalla serie tv del 1976\nTrama.\nDotate di sofisticatissimi strumenti tecnologici, abilissime nelle arti marziali e capaci di qualsiasi travestimento, Natalie, Dylan e Alex, sono tre detective al servizio del misterioso \"Charlie\", proprietario della Charles Townsend Investigations, aiutate dal suo assistente John Bosley. I tre \"angeli\" vengono contattati solo per telefono attraverso un amplificatore telefonico posto nell'ufficio dall'uomo di cui non conoscono l'identit\u00e0.\nLa nuova cliente dell'agenzia Vivian Wood, le assolda per ritrovare Eric Knox, genio dell'informatica e suo socio, assieme a un suo programma, il sospettato principale \u00e8 Roger Corwin proprietario della societ\u00e0 satellitare Red Star che ha tentato invano di comprare i suoi progetti.\nLe tre dal video dal rapimento hanno solo il volto del rapitore (un muto che chiameranno Il Secco) che quella sera, infiltratesi con Bosley a un ricevimento della Red Star, affronteranno per strada e che riuscir\u00e0 a fuggire, ma nell'inseguimento ritroveranno Knox.\nKnox rivela che ha sviluppato un programma per il riconoscimento vocale, gli \"angeli\" dopo un altro scontro con il \"Secco\" e varie peripezie si infileranno nella Red Star e avranno accesso ai vari programmi.\nMa quando credono che il lavoro sia finito, Alex, mentre sta cucinando nella roulotte del suo ragazzo Jason, un attore, sopravvive a una sparatoria afferrandosi al soffitto, mentre Nathalie, uscendo con Pete, un cameriere conosciuto al ricevimento, sconfigge un sicario mentre \u00e8 nel bagno delle donne, scoprendo che il mandante \u00e8 proprio Vivian Wood.\nDylan, rimasta a casa di Knox, scoprir\u00e0 che \u00e8 il loro cliente il nemico, assieme alla Wood che ha rapito Bosley e il Secco che ha ucciso Corwin, anche la ragazza riesce a salvarsi, dopo aver capito che il loro obiettivo \u00e8 Charlie.\nLe tre riunitesi davanti all'agenzia che salta in aria capiscono la verit\u00e0: Knox le ha usate per avere i satelliti di Corwin e unirlo al suo riconoscimento vocale e stanare Charlie quando chiamer\u00e0 Bosley, l'unico che contatta quotidianamente, Dylan mentre era a casa di Knox capisce che reputa Charlie l'uomo che ha ucciso e tradito il padre (nella foto di due soldati, di cui uno non si vede bene in volto ha letto Townsend). Grazie a una ricetrasmittente nei denti Bosley contatta involontariamente le ragazze e capiscono dove si trova.\nGiunte in una vecchia fortezza sul mare, le tre liberano Bosley, ma Knox riesce a individuare Charlie e con un elicottero fa esplodere il nascondiglio coi suoi complici, le ragazze lo inseguono e una volta salite a bordo, Dylan lo affronta mentre le altre sabotano il missile e l'elicottero, facendolo autodistruggere.\nSopravvissute gli angeli raggiungono una casa di Charlie ma lui non c'\u00e8 pi\u00f9, alcuni giorni dopo mentre brindano in spiaggia con Bosley, Charlie rivela che fu il padre di Erik il traditore e fu ucciso dai suoi clienti, Dylan si gira un attimo capendo che in realt\u00e0 Charlie le sta vedendo (anche se non verr\u00e0 mai visto in volto).\nSequel.\nNel 2003 \u00e8 stato realizzato un sequel, \"Charlie's Angels - Pi\u00f9 che mai\"."}
{"id": "742081", "revid": "834", "url": "https://it.wikipedia.org/wiki?curid=742081", "title": "Mov", "text": ""}
{"id": "742082", "revid": "89808", "url": "https://it.wikipedia.org/wiki?curid=742082", "title": "Michael Joseph Jackson", "text": ""}
{"id": "742083", "revid": "438678", "url": "https://it.wikipedia.org/wiki?curid=742083", "title": ".mov", "text": ""}
{"id": "742084", "revid": "438678", "url": "https://it.wikipedia.org/wiki?curid=742084", "title": ".MOV", "text": ""}
{"id": "742085", "revid": "599013", "url": "https://it.wikipedia.org/wiki?curid=742085", "title": "Albert Luque", "text": "Caratteristiche tecniche.\nHa giocato principalmente come esterno d'attacco sulla fascia sinistra.\nCarriera.\nClub.\nCresciuto nel , nel 1997, diciannovenne, viene ceduto al Maiorca.\nIn quattro stagioni con il club delle Baleari segna 25 reti in 73 partite, con una parentesi di un anno con il Malaga, durante la quale segna 3 reti. Nel 2002 si trasferisce al Deportivo La Coru\u00f1a, squadra con cui ha l'opportunit\u00e0 di giocare la Champions League. In tre stagioni totalizza 101 gare e 26 reti in campionato.\nNel 2005 passa al Newcastle per 20 milioni di euro. Dopo due stagioni nella Premier League, durante le quali gioca poco e segna 3 reti, nell'agosto 2007 passa all' firmando un contratto fino al 2010.\nNella stagione 2008-2009 rientra in Spagna per un prestito annuale nelle file del Malaga: qui disputa 32 incontri e realizza 8 reti, prima che l'Ajax lo richiami nei Paesi Bassi per l'inizio della stagione 2009-2010. Rescisso il contratto con l', torna al Malaga nell'estate 2009. A gennaio 2011 rescinde il proprio contratto col Malaga.\nNazionale.\nHa esordito in Nazionale il 12 giugno 2002, durante una partita contro il valida per la prima fase del . Ha disputato in totale 17 gare con la \"Roja\", realizzando due reti, tra il 2002 e il 2005 contro (vittoria 2-0) e (vittoria 1-0) nelle qualificazioni ai Mondiali 2006."}
{"id": "742086", "revid": "124123", "url": "https://it.wikipedia.org/wiki?curid=742086", "title": "Agrippina Jakovlevna Vaganova", "text": "Ha sviluppato un metodo di insegnamento, chiamato appunto il metodo Vaganova, derivato dall'analisi del metodo e della tecnica della vecchia Scuola Imperiale di Balletto nel periodo di massimo splendore sotto la guida del grande \"ma\u00eetre de ballet\" Marius Petipa.\nVaganova perfezion\u00f2 e sistematizz\u00f2 questo metodo di insegnare l'arte del balletto classico in un programma di enorme saggezza. Il suo libro, \"I principi fondamentali della danza classica\", pubblicato a San Pietroburgo (allora Leningrado) nel 1934, rimane un libro di testo importantissimo contenente le istruzioni per la tecnica del balletto.\nTutta la vita della Vaganova fu legata al Balletto Imperiale, in seguito Kirov Ballet, ora Mariinskij Ballet, di San Pietroburgo. Figlia di un usciere del Teatro Mariinskij, venne accettata nella scuola del Balletto Imperiale, la grande istituzione fondata da Anna di Russia nel 1738 e finanziata dallo zar. Si diplom\u00f2 nel 1897 alla \"Classe de Perfection\" guidata dalla ex \"prima ballerina\" Evgenija Sokolova. Come insegnanti ebbe anche Ekaterina Vazem, Enrico Cecchetti, Christian Johansson, Pavel Gerdt, Lev Ivanov, Nikolaj Legat e Ol'ga Preobra\u017eenskaja. Per la studentessa Vaganova, all'inizio l'arte del balletto cost\u00f2 fatica poich\u00e9 il movimento non le riusciva molto naturale, ma lentamente, con impegno e forza di volont\u00e0, riusc\u00ec ad entrare nella compagnia del Balletto Imperiale.\nAnche se arriv\u00f2 al titolo di \"prima ballerina\" solo un anno prima del suo ritiro, la Vaganova divent\u00f2 ugualmente famosa tra i ballettomani di San Pietroburgo come la \"regina delle variazioni\" per il virtuosismo illimitato e l'alto livello tecnico. \u00c8 interessante notare che il vecchio maestro Petipa non era molto attratto dalla danzatrice, anzi i suoi commenti nei diari sulle performance di Agrippina erano spesso sottolineati da aggettivi quali \"terribile\" o \"spaventosa\".\nNel 1917 si ritir\u00f2 dalle scene e inizi\u00f2 ad insegnare al \"chortechnikum\", il nome con il quale veniva chiamata la scuola del Balletto Imperiale. Anche se aveva avuto una carriera rispettabile come ballerina, fu attraverso la padronanza dell'insegnamento della danza classica che avr\u00e0 sempre un posto di tutto rispetto nella storia del balletto. La battaglia continua in giovent\u00f9 per decifrare la tecnica del balletto le aveva insegnato moltissimo e i suoi studenti diventarono leggende della danza. Dopo la Rivoluzione d'Ottobre il futuro del balletto in Russia sembrava difficile ma Vaganova \"lott\u00f2 con le unghie e con i denti\" per la sopravvivenza di quest'arte che amava cos\u00ec tanto e per la preservazione dell'eredit\u00e0 di Marius Petipa. Nel 1934 divent\u00f2 direttore del \"chortechnikum\", la scuola che ora porta il suo nome - l'Accademia di Balletto Vaganova.\nTra gli allievi della Vaganova ricordiamo le ballerine sovietiche Natal'ja Dudinskaja, Marina Sem\u0451nova, Galina Ulanova e Ol'ga Lepe\u0161inskaja. Il suo insegnamento cercava di combinare lo stile elegante e raffinato del Balletto Imperiale che aveva imparato da maestri quali Enrico Cecchetti con una danza pi\u00f9 atletica e vigorosa tipica dello spirito dell'Unione Sovietica. Nel 1933 allest\u00ec e coreograf\u00f2 la celebre versione de \"Il lago dei cigni\" con la Ulanova nella parte di Odette-Odile.\nAlcuni dei graduati dell'Accademia Vaganova sono tra le pi\u00f9 alte personalit\u00e0 del balletto. Basti citare Rudolf Nureyev, Irina Kolpakova, Michail Bary\u0161nikov, Natal'ja Makarova, Jurij Solov'\u00ebv, Altynai Asylmuratova, Diana Vi\u0161n\u00ebva e Svetlana Zakharova."}
{"id": "742087", "revid": "599013", "url": "https://it.wikipedia.org/wiki?curid=742087", "title": "Mjj", "text": ""}
{"id": "742088", "revid": "767487", "url": "https://it.wikipedia.org/wiki?curid=742088", "title": "Il violinista sul tetto", "text": "Il violinista sul tetto (\"Fiddler on the Roof\") \u00e8 un film del 1971 diretto da Norman Jewison tratto dall'omonima commedia musicale andata in scena per la prima volta a Broadway nel 1964.\nTrama.\nLa trama del film segue in gran parte quella del musical da cui \u00e8 stata adattata. In tutto il film appare un violinista sul tetto che ha un ruolo metaforico indicando ogni abitante del villaggio che cerca di mettere \"insieme quattro note senza rompersi l'osso del collo\".\nNel 1905 nel villaggio di Anatevka, un tipico shtetl nella zona di residenza in Ucraina, allora parte dell'Impero russo, un povero lattaio ebreo, Tevye, \u00e8 alle prese con il matrimonio di tre delle sue cinque figlie. Tevye incontra Perchik, un marxista radicale di Kiev, che ammonisce coloro che parlano e non fanno nulla riguardo alle notizie dello zar che bandisce gli ebrei dai loro villaggi. Tevye invita Perchik a stare con la sua famiglia, offrendogli vitto e alloggio in cambio della formazione delle sue figlie.\nTevye organizza per sua figlia maggiore, Tzeitel, di sposare Lazar Wolf, un ricco macellaio vedovo molto pi\u00f9 vecchio di lei, ma Tzeitel ama il suo fidanzato d'infanzia, il sarto Motel Kamzoil, e implora freneticamente suo padre di non farla sposare a Lazar. Sebbene inizialmente arrabbiato, Tevye si rende conto che Tzeitel ama Motel e si arrende ai desideri di sua figlia.\nPer convincere sua moglie Golde che Tzeitel non dovrebbe sposare Lazar, Tevye afferma di aver avuto un incubo in cui la nonna defunta di Golde gli avrebbe detto che Tzeitel dovesse sposare Motel, e che la defunta moglie di Lazar, Fruma-Sarah, invece avesse minacciato di uccidere Tzeitel se i due si fossero sposati. Golde conclude che il sogno era un messaggio dei loro antenati, e Tzeitel e Motel si accordano per sposarsi.\nNel frattempo, la seconda figlia di Tevye, Hodel, si innamora di Perchik.\nAl matrimonio di Tzeitel e Motel, scoppia una discussione dopo che Lazar presenta il suo regalo agli sposi sostenendo che il matrimonio avrebbe dovuto essere suo da sempre. Pochi minuti dopo, emerge un'altra discussione sul fatto che una ragazza debba essere in grado di scegliere il proprio marito. Perchik si rivolge alla folla e dice che, dal momento che si amano, dovrebbe essere lasciato alla coppia la volont\u00e0 di decidere.\nImprovvisamente, come annunciato da un poliziotto precedentemente, arriva la polizia per effettuare un pogrom.\nMesi dopo, Perchik si prepara a lasciare Anatevka per la rivoluzione e Hodel accetta di seguirlo. Quando lo dicono a Tevye, \u00e8 furioso per aver deciso di sposarsi senza il suo permesso, ma si arrende nuovamente perch\u00e9 si amano. Tevye racconta a Golde le sue ragioni che lo avevano portato ad acconsentire al matrimonio della figlia.\nSettimane dopo, Perchik viene arrestato a Kiev ed esiliato in Siberia. Hodel decide di raggiungerlo l\u00ec. Nel frattempo, Tzeitel e Motel diventano genitori, e quest'ultimo acquista finalmente la macchina da cucire per la quale ha da tempo risparmiato soldi.\nLa terza figlia di Tevye, Chava, si innamora di un cristiano ortodosso russo di nome Fyedka. Tevye dice a Chava di essere lontani amici di Fyedka, a causa della differenza nelle loro religioni. Quando alla fine Chava trova il coraggio di chiedere il permesso a Tevye di sposare Fyedka, Tevye le dice che sposarsi al di fuori della fede della famiglia \u00e8 contro la tradizione. Le proibisce di avere qualsiasi contatto con Fyedka o persino di menzionare il suo nome. Il mattino seguente, Fyedka e Chava fuggono e si sposano in una chiesa ortodossa russa.\nGolde viene a sapere del matrimonio da un prete e viene colpito dal dolore. Lo racconta a Tevye e decidono che Chava \u00e8 morta per la famiglia e che la dimenticheranno del tutto.\nUn giorno d'inverno agli ebrei di Anatevka viene comunicato che hanno tre giorni per lasciare il villaggio e Tevye, la sua famiglia e i suoi amici iniziano a fare le valigie per partire, diretti in varie parti d'Europa, Palestina e Stati Uniti.\nTevye riceve lettere da Hodel che riferisce di lavorare duramente mentre Perchik rimane nella prigione siberiana. Si spera che quando verr\u00e0 rilasciato Perchik, si uniranno agli altri negli Stati Uniti. Chava e suo marito Fyedka vengono a casa di Tevye e dicono alla famiglia che stanno andando a Cracovia in Galizia. Tevye mostra segni di perdono a Chava.\nAlla fine avviene l'evacuazione di massa di Anatevka. La comunit\u00e0 si riunisce ad un incrocio un'ultima volta prima di disperdersi in diverse direzioni. Tevye vede il violinista e gli fa cenno di venire, a simboleggiare che anche se deve lasciare la sua citt\u00e0, le sue tradizioni saranno sempre con lui."}
{"id": "742090", "revid": "36426", "url": "https://it.wikipedia.org/wiki?curid=742090", "title": "Sepsi", "text": "La sepsi \u00e8 definita come disfunzione d'organo pericolosa per la vita, causata da una risposta disregolata dell'organismo ad un'infezione. (Definizione del consesus \"Sepsis-3\", 2016)\nLa sepsi era precedentemente definita come compresenza di infezione e SIRS (Sindrome da Risposta Infiammatoria Sistemica). Successivamente questa definizione \u00e8 stata abbandonata in quanto la SIRS non \u00e8 presente in alcuni casi gravi di infezione con disfunzione d'organo ed \u00e8 invece presente in molti pazienti con infezione ricoverati in ospedale\nLe complesse interazioni tra il microrganismo infettante, il sistema immunitario dell'ospite, le risposte infiammatorie e la coagulazione influenzano l'esito nella sepsi.\nIl termine sepsi, etimologicamente, deriva dal greco antico \u03c3\u03ae\u03c8\u03b9\u03c2, \"s\u0113psis\", \"putrefazione\".\nMalgrado sia meno conosciuta di altre malattie ha un tasso di mortalit\u00e0 cinque volte superiore all'ictus e dieci volte all'infarto. Per aumentarne la consapevolezza nella popolazione \u00e8 stata istituita la giornata mondiale della sepsi (\"World Sepsis Day\") il 13 settembre 2013. La diagnosi tempestiva \u00e8 fondamentale per la gestione della sepsi, come l'inizio di una corretta terapia precoce \u00e8 fondamentale per ridurre la mortalit\u00e0 da sepsi grave.\nPrecedentemente la malattia era nota come setticemia (dal greco antico \u03c3\u03b7\u03c0\u03c4\u03b9\u03ba\u03cc\u03c2, s\u0113ptik\u00f3s) ed era considerata una condizione di iper-infiammazione e coagulabilit\u00e0, con conseguente danno cellulare e squilibri della circolazione. Al giorno d'oggi il termine \"setticemia\" indica lo specifico caso in cui la sepsi \u00e8 accompagnata da batteriemia (sepsi batteriemica) invece che da altri tipi di infezioni, anche se a volte viene utilizzato impropriamente come sinonimo di sepsi.\nEpidemiologia e storia.\nLa sepsi si instaura prevalentemente in pazienti critici, immunocompromessi e anziani. Negli Stati Uniti i nuovi casi di sepsi sono stimati essere 750.000 ogni anno, con un'incidenza che \u00e8 probabilmente destinata ad aumentare dell'1,5% all'anno per l'invecchiamento della popolazione.\nSempre negli USA riguarda il 1-2% di tutti i ricoveri e fino al 25% dei letti disponibili nelle Unit\u00e0 di Terapia Intensiva (ICU), rappresentando la decima pi\u00f9 comune causa di morte, secondo i dati del 2000 dei \"Centri per il Controllo e la Prevenzione delle Malattie\" (\"Centers for Disease Control and Prevention\"). A causa della sua natura particolarmente aggressiva e multifattoriale, la sepsi conduce rapidamente a morte e costituisce la principale causa di decesso nelle terapie intensive non coronariche di tutto il mondo, con tassi di letalit\u00e0 che vanno dal 20% per la sepsi al 40% per la sepsi grave, ad oltre il 60% per lo shock settico: cumulativamente, nel mondo muoiono per sepsi circa 1.400 persone al giorno.\nUno dei problemi da affrontare per una gestione adeguata del paziente settico \u00e8 il ritardo nell'assegnazione del trattamento corretto che fa seguito alla diagnosi.\nSi \u00e8 dunque recentemente creato un grande progetto di collaborazione internazionale per far conoscere la sepsi e per migliorare l\"'outcome\" del paziente settico, nominato \"Surviving Sepsis Campaign\". Tale organismo ha gi\u00e0 pubblicato un articolo di revisione (\"review\") basato sull'evidenza: sono delle linee guida sulle strategie per la gestione della sepsi grave e dello shock settico, con l'idea di pubblicare una serie completa di linee guida nei prossimi anni. \nPatogenesi.\nL'attivazione immunitaria che causa la sepsi \u00e8 una risposta infiammatoria sistemica che causa una generalizzata attivazione delle vie dell'infiammazione e della coagulazione del sangue. Tale situazione pu\u00f2 progredire fino allo shock settico e, anche a seguito di trattamento ottimale, pu\u00f2 portare alla Sindrome da insufficienza multiorgano (MODS) ed eventualmente alla morte.\nCondizioni e complicazioni correlate sono:\nEntro dodici ore dal sospetto di sepsi \u00e8 essenziale confermare o escludere qualsiasi fonte di infezione che richiederebbe un controllo, come infezioni del tessuto molle necrotizzante, peritonite, colangite, infarto intestinale.\nClinica.\nLa sepsi \u00e8 definita come una infezione sospetta o documentata a cui si associno almeno due dei seguenti parametri alterati:\n1. Parametri generali\n2. Parametri di laboratorio\n3. Parametri di disfunzione d'organo\nLa \"sepsi grave\" \u00e8 definita come sepsi indotta da disfunzione d'organo o ipoperfusione tissutale (che si manifesta come ipotensione, elevati livelli di lattato e diminuita produzione di urina).\nLo shock settico \u00e8 una \"sepsi severa\", con pressione del sangue persistentemente bassa nonostante la somministrazione di fluidi per via endovenosa.\nSegni e sintomi.\nOltre ai sintomi correlati all'infezione, la sepsi \u00e8 frequentemente associata sia con febbre o ipotermia, respirazione rapida, elevata frequenza cardiaca, confusione ed edema. I primi segni sono elevata frequenza cardiaca, diminuzione della minzione e della glicemia, mentre i segni di sepsi diagnosticata sono confusione, acidosi metabolica con alcalosi respiratoria compensatoria (che pu\u00f2 manifestarsi come respiro accelerato), bassa pressione sanguigna, diminuzione della resistenza vascolare sistemica, gittata cardiaca pi\u00f9 alta e disfunzioni della coagulazione del sangue.\nLa sepsi pu\u00f2 anche portare ad un calo della pressione sanguigna, con conseguente shock. Ci\u00f2 pu\u00f2 provocare stordimento. Pu\u00f2 comportare anche la presenza di lividi o sanguinamento.\nTali alterazioni debbono essere di insorgenza acuta (recente), persistente (non fugaci) e non spiegabili da altre cause (come per esempio alterazioni iatrogene o farmacologiche dell'emocromo o della frequenza cardiaca, etc...).\nDisfunzione d'organo.\nEsempi di disfunzione d'organo sono:\nEsami di laboratorio e strumentali.\nEntro le prime tre ore dal sospetto di sepsi, gli esami diagnostici dovrebbero includere la misurazione del lattato sierico e l'esame delle colture appropriate prima di iniziare un trattamento antimicrobico, purch\u00e9 questo non venga ritardato per pi\u00f9 di 45 minuti. Per identificare l'agente patogeno, almeno due emocolture (aerobi ed anaerobi) devono essere ottenute, con almeno una presa per via percutanea e una attraverso un catetere vascolare (ad esempio un catetere intravenoso). Se si sospettano altre fonti, possono essere ottenute altre culture, come l'urina, fluido cerebrospinale, da ferite o da secrezioni respiratorie.\nSe nel giro di sei ore vi \u00e8 ipotensione persistente, nonostante la somministrazione iniziale di fluido di 30ml/kg, o se il lattato iniziale \u00e8 \u2265 4 mmol/L (36 mg/dL), dovrebbe essere misurata la pressione venosa centrale e la saturazione di ossigeno venoso. Il lattato deve essere nuovamente misurato se inizialmente \u00e8 apparso molto elevato.\nInfezione.\nIl sospetto di infezione pu\u00f2 essere confermato sia dalle emocolture sia tramite reazione a catena della polimerasi (PCR), fermo restando che per effettuare un antibiogramma \u00e8 necessaria una coltura positiva. Test specifici per l'infezione comprendono la presenza di globuli bianchi nel liquido normalmente sterile (ad esempio urina o liquido cerebrospinale (CSF)), la prova di un viscere perforato (aria libera su una radiografia all'addome o tramite TAC, segni di peritonite acuta), radiografia del torace anormale, in linea con la polmonite (con opacizzazione focale), o presenza di petecchie o porpora.\nDiagnosi differenziale.\nLa diagnosi differenziale di sepsi \u00e8 ampia e comprende le condizioni che possono causare i segni sistemici di SIRS: astinenza da alcol, embolia polmonare, tireotossicosi, anafilassi, insufficienza surrenalica, e shock neurogeno.\nTrattamento.\nLa terapia della sepsi si basa su antibiotici a largo spettro, drenaggio chirurgico di raccolte infette, somministrazione di liquidi e supporto adeguato della disfunzione d'organo. Il supporto pu\u00f2 consistere nella dialisi nell'insufficienza renale, nella ventilazione meccanica nell'insufficienza respiratoria, nell'infusione di liquidi, emoderivati e farmaci vasopressori nell'insufficienza circolatoria. Inoltre, soprattutto se si protrae nel tempo tale stato, \u00e8 importante assicurare un'adeguata nutrizione, eventualmente parenterale.\nLa \"Early Goal Directed Therapy\" (\"EGDT\", \"terapia precoce diretta al raggiungimento dell'obiettivo\"), sviluppata all\"'Henry Ford Hospital\" dal dr. E. Rivers, \u00e8 un approccio sistematico alla rianimazione validato nel trattamento della sepsi grave e dello shock settico che dev'essere intrapreso gi\u00e0 nel Pronto Soccorso. Il razionale consiste nell'uso di un approccio a tappe, facendo raggiungere al paziente degli obiettivi fisiologici intermedi, per ottimizzare cos\u00ec il precarico, il postcarico e la contrattilit\u00e0 cardiaci, ottimizzando dunque l'arrivo di ossigeno ai tessuti.\nCon l'applicazione di questo protocollo, nello studio originale la mortalit\u00e0 veniva ridotta dal 46.5% nel gruppo di controllo al 30.5% nel gruppo trattato. Le linee guida della Surviving Sepsis Campaign raccomandano la EGDT per la rianimazione iniziale del paziente settico con un'evidenza di livello B (singolo RCT, \"randomized controlled trial\", studio randomizzato controllato).\nLa maggioranza delle terapie che miravano direttamente al processo infiammatorio hanno fallito nel migliorare l'esito. Solo la proteina C attivata (\"drotrecogin alfa (attivato)\") ha dimostrato di diminuire la letalit\u00e0 da circa il 31% a circa il 25% nella sepsi grave. Essa ha propriet\u00e0 antinfiammatorie, anticoagulanti e fibrinolitiche ed ha dimostrato di migliorare il microcircolo che \u00e8 alterato nella sepsi..\nIl 25 ottobre 2011, la Eli Lilly and Company, casa produttrice del farmaco ha annunciato la volontaria rimozione dal mercato del drotrecogin alfa: in un recente studio, infatti, non ha mostrato un miglioramento della sopravvivenza nei pazienti con sepsi grave e shock settico.\nIl trattamento con cortisolo a basse dosi potrebbe aver rilevanza nel trattamento dello shock settico in pazienti con insufficienza surrenalica relativa, definita dal test di stimolazione con ACTH. Il trattamento standard dei neonati con sospetto di sepsi consiste nella terapia di supporto, volta a mantenere adeguati i paramentri vitali con l'infusione intravenosa di liquidi la combinazione di un antibiotico beta-lattamico (come l'ampicillina) con un aminoglicoside (come la gentamicina).\nNel 2012 una azienda biomedicale chiamata Cytosorbent ha iniziato la commercializzazione, partendo da Germania, Svizzera e Austria, di un filtro approvato CE in grado di ridurre la concentrazione di citochine nel sangue entro valori fisiologici e quindi di combattere attivamente la malattia quando utilizzato insieme al trattamento standard basato su antibiotici a largo spettro."}
{"id": "742091", "revid": "1318658", "url": "https://it.wikipedia.org/wiki?curid=742091", "title": "Monti \u010cerskij", "text": "I Monti \u010cerskij (in russo, \u0445\u0440\u0435\u0431\u0435\u0442 \u0427\u0435\u0440\u0441\u043a\u043e\u0433\u043e, \"chrebet \u010cerskogo\") sono un complesso sistema montuoso della Siberia Orientale, che si estende per 1\u00a0500\u00a0km in direzione nord-ovest/sud-est nella repubblica della Sacha-Jacuzia e nell'Oblast' di Magadan.\nGeografia.\nIl sistema montuoso \u00e8 costituito da creste parallele e i monti Ulachan-\u010cistaj sono la parte pi\u00f9 alta dell'intero sistema, fra essi si trova il monte Pobeda, il punto pi\u00f9 alto dell'intero sistema (3\u00a0003\u00a0m). I confini del sistema montuoso sono: gli altopiani della Jana e di Ojmjakon a ovest; la valle della Moma e del Selennjach a nord-est; e l'altopiano dell'alta Kolyma a sud. Parallela a nord-est si trova la catena dei Monti della Moma, a nord i Monti del Selennjach.\nLe principali catene che fanno parte del sistema montuoso sono le seguenti (tra parentesi la massima altitudine della catena montuosa).\nTra i fiumi Jana e Indigirka:\nNel corso superiore della Kolyma:\nTra il \u010cibagalach e l'Ady\u010da:\nTra l'Indigirka e la Nera:\nIdrografia.\nHanno origine dai monti \u010cerskij alcuni fra i maggiori fiumi della Siberia nord-orientale, come la Kolyma e il Tompo; l'Indigirka invece nasce pi\u00f9 a meridione, dai monti Suntar-Chajata, e nel suo percorso verso nord taglia in due la catena separandola in due parti.\nGeologia.\nLa catena \u00e8 situata sul confine fra la placca eurasiatica e la placca nordamericana, insieme con i monti di Verkhojansk; vi si trovano importanti giacimenti di minerali metalliferi, soprattutto di oro e stagno.\nStoria.\nI monti prendono il nome dall'esploratore, geologo e botanico polacco Jan \u010cerskij, morto durante una spedizione nella Siberia nord-orientale nel 1892."}
{"id": "742094", "revid": "11959", "url": "https://it.wikipedia.org/wiki?curid=742094", "title": "Ebrei della montagna", "text": "Gli ebrei della montagna, ebrei del Caucaso o juhuro sono i gruppi ebraici del Caucaso orientale, principalmente del Daghestan e delle regioni settentrionali dell'Azerbaigian, ma sono diffusi in minor numero anche in zone pi\u00f9 isolate come la Cabardino-Balcaria, la Cecenia, Stavropol', la Kara\u010daj-Circassia e Krasnodar.\nL'insediamento principale degli juhuro \u00e8 il villaggio azero di Q\u0131rm\u0131z\u0131 Q\u0259s\u0259b\u0259 (Quba), dove ne abitano all'incirca 4.000; nel villaggio la lingua maggiormente parlata \u00e8 il loro dialetto tradizionale, il giudeo-tato.\nSono conosciuti anche come ebrei del Caucaso orientale o, pi\u00f9 semplicemente, ebrei caucasici. In questo termine non sono compresi gli ebrei della Georgia e quelli ashkenaziti delle montagne caucasiche. Ebrei della montagna resta comunque la terminologia comune con la quale si indicano le popolazioni ebraiche della regione.\nAuto-designazione.\nGli ebrei della montagna si autodefiniscono \"juhuro\" (o \"juvuro\" nel dialetto giudeo-tato) che significa semplicemente \"Ebrei\". Si autodefiniscono anche \"ivri\" e \"yehudi\" (termine che significa del pari \"ebreo, giudeo\"), specialmente gli anziani. Nella letteratura spesso ci si \u00e8 riferiti a questi gruppi con denominazioni varie, quali ebrei del Caucaso orientale, tati ebrei, juhur e dagh chufut. In russo sono definiti anche \"gorskie evrei\", che significa, appunto, ebrei della montagna.\nCollocazione.\nLa maggior parte degli ebrei della montagna vive in Azerbaigian e Daghestan. I principali insediamenti si trovano in Azerbaigian (Q\u0131rm\u0131z\u0131 Q\u0259s\u0259b\u0259, nella regione di Quba).\nIn Daghestan le comunit\u00e0 maggiori si trovano a Kaitag, Magaramkend, Derbent e Macha\u010dkala. Altre comunit\u00e0 pi\u00f9 piccole si trovano a Gorny e Nal'\u010dik.\nNel periodo compreso tra il 1970 e il 1990 la maggioranza di questi gruppi si \u00e8 spostata in Israele; altri a Mosca o negli Stati Uniti (soprattutto a Brooklyn, New York). Un'altra piccola frazione di immigrati ha scelto la Germania (Berlino) dopo la caduta della cortina di ferro. Recentemente sono state aperte sinagoghe sefardite a Berlino e a Brooklyn; alla vita religiosa di queste partecipano numerosi ebrei della montagna.\nPopolazione.\nLa popolazione degli juhuro \u00e8 difficile da stimare perch\u00e9 durante i vari censimenti del passato, molti di loro sono stati raggruppati in altri gruppi etnici della regione con una lingua simile, come per esempio i tati. Nel 1926 una cifra approssimativa si attestava sulle 26.000 unit\u00e0; nel 1959 vivevano circa 15.000 ebrei della montagna nel Daghestan (16.707 in tutta la Russia) e pi\u00f9 di 10.000 in Azerbaigian. Nel 1979 la cifra stimata degli ebrei nel Daghestan era 19.000, mentre quella dell'Azerbaijan superava le 35.000 unit\u00e0 (la percentuale di ebrei della montagna resta sconosciuta).\nQueste sono cifre stimate in modo approssimativo:\nLingua.\nGli ebrei della montagna parlano la lingua juhuri, o lingua giudeo-tata, che \u00e8 strettamente correlata al pahlavi (lingua iranica parlata durante l'era dei Sasanidi). Appartiene al ceppo delle lingue iraniche, divisione delle lingue indo-europee.\nOrigini etniche e storia.\nSi \u00e8 quasi certi che gli ebrei della montagna abbiano abitato con i tati le zone della Caucaso per lungo tempo. I loro antenati comuni una volta vivevano nelle zone a sud-ovest dell'Impero persiano, nell'odierno Iran. Gli antenati degli ebrei della montagna si stabilirono poi nell'Albania Caucasica durante il VI secolo e da allora la loro storia si \u00e8 intrecciata con quella degli altri popoli del Daghestan. Le loro tradizioni orali lasciano intendere che si siano stanziati nel Caucaso orientale gi\u00e0 dal 722 a.C.\nEsistono molte teorie riguardo alle origini degli ebrei della montagna. Potrebbero essere discendenti dei gruppi di militari ebrei stanziati dai sovrani parti e sasanidi nel Caucaso come avamposto contro le incursioni dei popoli nomadi provenienti dalle steppe del Ponto. Secondo altre speculazioni potrebbero essere tati convertiti al giudaismo. O ancora i tati musulmani potrebbero essere discendenti di ebrei della montagna convertiti all'Islam. La teoria che sembra meno probabile vede i juhuro come discendenti dei cazari; questa affermazione sembra la meno probabile perch\u00e9 i gruppi ebrei si sono stabiliti nel Caucaso prima della nascita del regno cazaro. Potrebbero essere stati comunque alleati dei cazari molti dei quali sarebbero anche stati accettati nelle comunit\u00e0 ebraiche delle montagne. Recenti ricerche sul DNA sugli ebrei del Caucaso dell'est sembrano aver messo la parola fine su tutte queste speculazioni: il loro cromosoma Y \u00e8 affine a quello di tutte le altre comunit\u00e0 ebraiche della regione.\nGli ebrei della montagna si spostarono poi dalle zone montuose verso quelle costiere nel XIX secolo, ma rest\u00f2 il termine \"ebrei della montagna\".\nNei villaggi (\"aoul\"), i juhuro si stabilirono in comunit\u00e0 separate; nei centri cittadini fecero lo stesso, sebbene le loro abitazioni non fossero molto diverse da quelle delle genti vicine. In questo periodo inoltre smisero i vestiti tipici delle genti di montagna.\nMentre alla quasi totalit\u00e0 dei gruppi ebraici della regione era proibito possedere appezzamenti e lavorare la terra, a cavallo tra il XIX e il XX secolo gli ebrei della montagna erano in gran parte agricoltori, in special modo di grano. Erano inoltre coltivatori di riso, baco da seta e tabacco e i prodotti dei loro vigneti erano molto apprezzati: in quel periodo gli ebrei della montagna erano i maggiori produttori di vino della regione, un'attivit\u00e0 vietata al resto delle popolazioni islamiche vicine. Erano inoltre rinomati conciatori di pelli, una delle maggiori attivit\u00e0 tra gli ebrei della montagna e tra quelle pi\u00f9 redditizie: alla fine del XIX secolo, il 6% degli ebrei praticava questa attivit\u00e0. Infine, soprattutto tra gli ebrei nelle citt\u00e0, era usuale praticare il commercio di manufatti. Le autorit\u00e0 sovietiche limitarono poi gli ebrei della montagna alle collettivit\u00e0 agricole, anche se permisero loro di lavorare la terra nel loro modo tradizionale: viti, tabacco, vegetali.\nOriginariamente l'istruzione era riservata solo ai ragazzi che frequentavano le scuole delle sinagoghe. Con l'era sovietica, la lingua tata divenne la lingua ufficiale nelle nuove scuole elementari, fino agli inizi della seconda guerra mondiale. La pubblicazione del primo quotidiano in lingua nativa, \"Zakhmetkesh\" (\"popolo che lavora\"), cominci\u00f2 nel 1928. Dopo la guerra, la lingua russa divenne l'unica lingua accettabile nelle scuole del Daghestan, e la pubblicazione del giornale cess\u00f2. Oggi gli ebrei della montagna sono molto attivi nella scena culturale della regione. Molti di loro sono importanti attori e artisti, e vi sono anche scrittori e poeti."}
{"id": "742095", "revid": "28592", "url": "https://it.wikipedia.org/wiki?curid=742095", "title": "Istmo di Carelia", "text": ""}
{"id": "742096", "revid": "1318658", "url": "https://it.wikipedia.org/wiki?curid=742096", "title": "Riserva naturale di Sreb\u0103rna", "text": "La Riserva naturale di Sreb\u0103rna (in bulgaro \u041f\u0440\u0438\u0440\u043e\u0434\u0435\u043d \u0440\u0435\u0437\u0435\u0440\u0432\u0430\u0442 \u0421\u0440\u0435\u0431\u044a\u0440\u043d\u0430, traslitterato in \"Priroden rezervat Sreb\u0103rna\") \u00e8 una riserva naturale che si trova nella parte nord-orientale della Bulgaria, a circa 10\u00a0km a ovest dalla citt\u00e0 di Silistra. Comprende il lago Sreb\u0103rna e si trova lungo la cosiddetta Via Pontica, una rotta migratoria fra l'Europa e l'Africa.\nLa riserva si estende su di un'area di 6 chilometri quadrati di zona protetta vera e propria, pi\u00f9 altri 5,4 chilometri quadrati di zona cuscinetto. La profondit\u00e0 del lago varia fra 1 e 3 metri. Nella riserva si trova anche un museo che conserva esemplari imbalsamati delle specie tipiche della regione.\nStoria.\nBench\u00e9 il lago Sreb\u0103rna sia stato studiato varie volte da biologi stranieri, il primo scienziato bulgaro ad interessarsi dell'area \u00e8 stato Aleksi Petrov, che visit\u00f2 la riserva nel 1911. Nel 1913 l'intera regione in cui si trova la riserva venne incorporato dalla Romania, per tornare alla Bulgaria solo nel 1940, anni in cui Petrov ricominci\u00f2 a visitare la zona per esaminare le colonie di uccelli che nidificano qui.\nNel 1948 l'area \u00e8 stata proclamata \"riserva naturale\", dal 1975 fa parte della Convenzione di Ramsar. Nel 1983 \u00e8 poi stata inserita nell'elenco dei Patrimoni dell'umanit\u00e0 dell'UNESCO.\nLeggende.\nCi sono alcune leggende relative all'origine del nome del lago. Una parla di un Khan chiamato \"Srebrist\", che mor\u00ec nei dintorni del lago mentre era impegnato in una lotta impari con i peceneghi. Un'altra parla di un'imbarcazione piena d'argento (\"srebro\" in bulgaro) lungo le rive del lago.\nSecondo una terza leggenda, ritenuta la pi\u00f9 probabile, il nome deriva dai riflessi argentei sulla superficie del lago durante le notti di luna piena.\nFlora.\nDentro ed intorno al lago vi sono numerose specie acquatiche, come la cannuccia di palude. La riserva ospita 67 specie di piante, alcune delle quali in pericolo d'estinzione al di fuori dell'area del lago di Srebarna.\nFauna.\nNell'area esiste una gran variet\u00e0 di fauna: 39 mammiferi, 21 rettili ed anfibi e 10 specie di pesci abitano nella riserva, che \u00e8 per\u00f2 famosa per le 179 specie di uccelli che nidificano all'interno dei suoi confini, tra i quali il pellicano dalmata, il cigno reale, l'oca selvatica, l'anatra, il falco di palude, il pettazzurro, la cincia, le egrette e i cormorani."}
{"id": "742097", "revid": "52076", "url": "https://it.wikipedia.org/wiki?curid=742097", "title": "Sicheo", "text": ""}
{"id": "742101", "revid": "124014114", "url": "https://it.wikipedia.org/wiki?curid=742101", "title": "Isah Eliakwu", "text": "Carriera.\nPrelevato giovanissimo in Nigeria dalle giovanili della nel 2001, l'anno successivo venne acquistato dall' insieme ad Obafemi Martins. Riusc\u00ec anche ad esordire con la prima squadra in Coppa Italia.\nNel 2004 fu mandato in prestito all' in Serie B, dove collezion\u00f2 25 presenze senza segnare alcuna rete. L'anno seguente pass\u00f2 in prestito alla : nella prima parte di stagione gioc\u00f2 poco, complice un infortunio, ma nel girone di ritorno, dopo la cessione di Denis Godeas e l'infortunio di Alessandro Tulli, divent\u00f2 titolare nella formazione giuliana. Realizz\u00f2 8 gol in 16 presenze e fu determinante nella corsa alla salvezza.\nNel giugno 2006 Inter e Triestina trovano l'accordo per la compropriet\u00e0 del calciatore.\nDopo 35 presenze e 3 reti nella stagione 2006-2007, Inter e Triestina, dopo aver rinnovato la compropriet\u00e0 del cartellino, decisero di mandarlo in prestito allo Spezia. Dopo una prima parte di stagione con pochi scampoli di gara disputati, anche a causa di problemi di pubalgia, si guadagn\u00f2 il posto da titolare da gennaio in poi, segnando 7 reti.\nIl 25 giugno 2008 le due squadre proprietarie del cartellino trovarono l'accordo per il passaggio a titolo definitivo alla Triestina. Anche a causa di continui problemi fisici, non riusc\u00ec a ritagliarsi un ruolo importante nella squadra e totalizz\u00f2 solamente 5 presenze.\nDopo le tre stagioni in alabardato, il 26 agosto 2009 firma un contratto annuale con il , matricola della cadetteria. Gi\u00e0 a gennaio 2010, dopo solo quattro presenze in Serie B, si svincola e passa al , in Lega Pro Prima Divisione. al termine della stagione, dopo solo 5 presenze con la maglia della squadra lombarda, rimane svincolato.\nNel mercato invernale del 2011 si accasa con i russi dell'An\u017ei Macha\u010dkala. Dopo 7 presenze in un anno la squadra russa lo libera durante la pausa invernale.\nIn seguito trova un accordo con la squadra georgiana del Guria Lanchkuti,ma viene liberato poco dopo, senza essere riuscito ad esordire.\nSegue poi un lungo periodo da svincolato,nel quale il giocatore sostiene provini con diverse squadre, senza riuscire a trovare un accordo anche a causa di problemi muscolari.Trova poi un accordo per allenarsi con l'Ifeanyi Ubah,senza venire impiegato in match ufficiali, per potersi tenere in allenamento.\nNell'agosto 2018 riesce finalmente a trovare un accordo con l'Al-Jabalain..\nAl termine del contratto con la squadra saudita si ritira dal calcio\nStatistiche.\nPresenze e reti nei club.\n\"Statistiche aggiornate al 27 agosto 2011.\""}
{"id": "742103", "revid": "1318658", "url": "https://it.wikipedia.org/wiki?curid=742103", "title": "Lago Costantino", "text": "Il lago Costantino (inizialmente denominato laghetto degli Oleandri per la presenza di tali alberi) era un lago naturale nel territorio comunale di San Luca in provincia di Reggio, in Calabria. \u00c8 stato originato da una frana che la notte fra il 3 e 4 gennaio del 1973 ha ostruito il corso del Torrente Bonamico. All'origine il lago aveva una capacit\u00e0 di 7.000.000 di metri cubi, ma il 4 febbraio del 1973 una forte ondata di piena ne ridusse drasticamente la capacit\u00e0. Il suo nome deriva dal vicino monastero (oggi in rovina) risalente al X secolo e dedicato, appunto, a San Costantino.\nOrigine.\nIl lago aveva una lunghezza di circa 2,4\u00a0km, con circa 5\u00a0km di perimetro e una profondit\u00e0 massima di circa 18 metri, ogni anno i sedimenti portati dal fiume ne riducevano la profondit\u00e0 tanto che il lago gi\u00e0 destinato ad interrarsi, a causa delle forti piogge \u00e8 sparito, riportando il torrente al suo vecchio corso, il 22 gennaio del 2009.\nNegli anni settanta alcuni ricercatori dell'universit\u00e0 di Berlino, aiutati dalla popolazione locale (abitanti di San Luca) effettuarono studi nel sito del lago, arrivando alla conclusione che esso sarebbe scomparso gi\u00e0 nei primi anni novanta per l'accumulo di detriti sul fondo, accumulo che, evidentemente, si \u00e8 rallentato, anche se non arrestato negli anni.\nCaratteristiche.\nIl lago \u00e8 stato riscoperto dal grande pubblico negli '80, grazie ad associazioni ambientaliste o escursionistiche, operanti in ambito locale (in particolare Accademia Kronos Calabria) che hanno cominciato ad organizzare visite del sito aperte a tutti, nel periodo in cui in Italia si faceva, finalmente, strada la moda del trekking. L'inizio della vicenda risale al 1979, quando, su segnalazione di un proprio socio, l'associazione ambientalista e pacifista Kronos di Reggio si rec\u00f2 per la prima volta al lago. Inizialmente presero parte alle escursioni gli stranieri residenti o in visita a Reggio (per lo pi\u00f9 provenienti dal nord Europa) ma col passare degli anni si coinvolse la popolazione della provincia. Il Club UNESCO di Reggio sugger\u00ec pi\u00f9 volte alle autorit\u00e0 politiche di presentare il lago, come bene naturale in pericolo, per la lista del Patrimonio Mondiale UNESCO, bench\u00e9 la candidatura non venne mai inviata alla Commissione Italiana.\nI sentieri pi\u00f9 utilizzati per raggiungere il lago prevedevano il cammino lungo il letto del torrente Bonamico (scorrendo questo tutto l'anno, \u00e8 impossibile chiamarlo 'fiumara') risalendolo verso l'interno (partendo dal paese di San Luca) oppure ridiscendendolo verso valle (partendo dalla localit\u00e0 di Polsi). Esistono altre vie d'accesso 'laterali' sempre rientranti nel Sentiero Italia.\nDopo le forti piogge dell'inverno 2008/2009 il bacino si \u00e8 fortemente ridotto, riempito da detriti."}
{"id": "742106", "revid": "28592", "url": "https://it.wikipedia.org/wiki?curid=742106", "title": "Istmo della Carelia", "text": ""}
{"id": "742108", "revid": "1424803", "url": "https://it.wikipedia.org/wiki?curid=742108", "title": "Liet-Kynes", "text": "Il dottor Liet-Kynes \u00e8 un personaggio immaginario dell'universo fantascientifico del \"Ciclo di Dune\" di Frank Herbert.\n\"Il preludio a Dune\".\nLiet Kynes nasce in un villaggio sietch dei Fremen sul pianeta Arrakis, il mondo pi\u00f9 importante e pericoloso dell'Impero, l'unico su cui si pu\u00f2 raccogliere il melange.\n\u00c8 l'unico figlio del dottor Pardot Kynes, l'ecologo imperiale al servizio di Elrood IX, il sovrano dell'universo conosciuto da cui ha ricevuto l'incarico di studiare le origini del melange, e di una donna Fremen, figlia di un illustre naib, un capotrib\u00f9. Dal padre eredita una straordinaria intelligenza, accompagnata da una fervida curiosit\u00e0, e la passione per le discipline ecologiche. Durante la giovinezza e l'adolescenza, accompagna spesso il genitore nei suoi lunghi viaggi per tutto Arrakis, mondo dai mille pericoli e completamente sommerso dalle torride sabbie dell'erg, in una missione il cui obiettivo \u00e8 fare del pianeta un luogo ricco di acqua e vegetazione, ma che secondo le pi\u00f9 ottimistiche previsioni darebbe frutti nei prossimi cinquecento anni.\nIn questa missione, che il dottor Kynes tiene abilmente segreta continuando a inviare rapporti sul melange fino al pianeta Kaitain, Liet impara l'arte del comando, tutti i segreti dell'arcana cultura Fremen e tutto il sapere del padre, che muore all'improvviso durante il crollo di una caverna.\nSecondo la procedura imperiale, Liet si candida come suo successore, e Shaddam IV, figlio di Elrood e attuale Imperatore, lo conferma al rango di agente della Casa Corrino, dimostrando per\u00f2 uno scarso interesse ai rapporti sulla natura inspiegabile del melange. Analogamente al padre, Liet prosegue con gli studi di trasformazione ambientale di Arrakis con l'attiva partecipazione dei Fremen, nel pi\u00f9 assoluto segreto.\nAnni dopo, quando ormai gode dello stesso prestigio del padre presso le brutali ma leali trib\u00f9 dei Fremen, prende moglie e ha una figlia, Chani, giovane guerriera.\n\"Dune\".\nQuando Shaddam IV revoca alla Casa degli Harkonnen il titolo di governatori di Arrakis, titolo che detenevano da ottant' anni insieme alla licenza di estrarre il melange in favore della Casa Atreides, Liet viene nominato Arbitro del Cambio, nella cui veste \u00e8 dotato di ampi poteri decisionali e giudiziari con il compito di assicurare una pacifica transizione amministrativa del pianeta tra una dinastia e l'altra.\nDurante la permanenza degli Atreides su Arrakis, si presenta ai nuovi signori del pianeta come una persona indecifrabile e dalle oscure relazioni con i Fremen. In realt\u00e0, dietro ai suoi manierismi introversi e impenetrabili, tenta di studiare la natura del duca Leto, il capo della famiglia, e soprattutto quella del giovane Paul, un ragazzo di quindici anni che, secondo molti indizi, potrebbe essere il messia atteso dalle millenarie profezie Fremen.\nL'estromissione degli Harkonnen a beneficio degli Atreides \u00e8 in realt\u00e0 una trappola con cui i Corrino intendono sbarazzarsi di Leto, persona sempre pi\u00f9 influente e rispettata nel Landsraad, tanto che all'improvviso gli Harkonnen, guidati dall'ingordo e osceno barone Vladimir, sferrano un pesante attacco sul mondo delle sabbie con l'aiuto segreto dell'esercito dei Sardaukar, le temute milizie di Shaddam.\nSostenuto dal comandante Duncan Idaho, ambasciatore degli Atreides presso i Fremen, Liet salva la vita del giovane Paul, e quella di sua madre Lady Jessica, la concubina ufficiale del duca, indicando loro la strada pi\u00f9 sicura verso un villaggio Fremen in una regione del sud, dove di solito le case dell'Impero non si sospingono. Subito dopo, per\u00f2, il planetologo cade nelle grinfie del barone Harkonnen, che per punirlo lo abbandona in pieno deserto senza tuta distillante, causandone una morte lenta e atroce che viene fatta passare per un drammatico incidente.\nAltri media.\nLiet-Kynes appare nelle tre trasposizioni del romanzo di Frank Herbert: in \"Dune\" (1984) di David Lynch \u00e8 interpretato da Max von Sydow e doppiato da Giuseppe Rinaldi, in \"Dune - Il destino dell'universo\" \u00e8 impersonato da Karel Dobr\u00fd, con la voce italiana di Angelo Maggi mentre in Dune (2021) di Denis Villeneuve \u00e8 interpretata dall'attrice Sharon Duncan-Brewster e doppiata da Laura Romano."}
{"id": "742109", "revid": "125861352", "url": "https://it.wikipedia.org/wiki?curid=742109", "title": "Federico Piovaccari", "text": "Biografia.\nSposato con Elena Pozo, dalla quale ha avuto due figli. Ha sul corpo un tatuaggio M\u0101ori in onore dell'esperienza trascorsa con il Cittadella. Il soprannome \"Pifferaio\" glielo ha dato suo figlio Andreas ispirandosi ad un personaggio presente nel cartone animato di Spongebob.\nCaratteristiche tecniche.\nSi considera una seconda punta, che parte da dietro e va ad attaccare gli spazi. Forte fisicamente e nel gioco aereo, \u00e8 in grado di far salire la squadra e di fare reparto da solo. Nel suo repertorio rientrano la freddezza sotto porta, una buona tecnica individuale, e il senso del goal. \u00c8 inoltre un abile rigorista.\nCarriera.\nClub.\nGli inizi.\nCresce calcisticamente nel settore giovanile della Pro Patria, per poi essere mandato in prestito in Serie D alla Castellettese, con cui segna sei reti in 17 presenze.\nNel 2003 passa nella Primavera dell'Inter, con cui segna 15 reti nel Campionato Primavera, e altre quattro nel Torneo di Viareggio. Va poi a segno nella finale del Campionato Primavera contro il Lecce, rete che per\u00f2 non baster\u00e0 ai nerazzurri, in quanto verranno sconfitti dai \"salentini\" ai calci di rigore. Passa poi per due stagioni prestito a Vittoria e San Marino.\nIn seguito passa in prestito con diritto di riscatto alla . Debutta in Serie B il 16 settembre 2006 in Treviso-Triestina (0-0), subentrando al 17' della ripresa al posto di Mauro Briano. Termina la stagione con 37 presenze e 5 reti, di cui una il 17 marzo 2007 contro la Juventus (5-1 per i bianconeri). Terminato il prestito rientra all'Inter.\nIl 28 giugno 2007 passa in compartecipazione al Treviso. Debutta con i veneti il 1\u00ba settembre in Lecce-Treviso (1-0), giocando titolare. Conclude l'annata con 22 presenze e 3 reti. Il 26 giugno la compartecipazione viene rinnovata.\nIl 26 giugno 2009 la compartecipazione si risolve a favore della societ\u00e0 veneta, che per\u00f2 fallisce, e il giocatore rimane quindi svincolato.\nIl 22 luglio 2009 firma con il , in Lega Pro Prima Divisione. Termina la stagione con 34 presenze e 14 reti.\nIn Serie B.\nIl 31 agosto 2010 passa in compartecipazione al Cittadella, in Serie B. Esordisce in campionato il 5 settembre contro il Novara (sconfitta per 0-2), subentrando al 57' al posto di Manolo Gabbiadini. Conclude la stagione con 23 reti in 39 presenze, superando i precedenti primati di Riccardo Meggiorini e Matteo Ardemagni, che si erano fermati rispettivamente a 18 e 22 reti, vincendo la classifica dei capocannonieri del campionato cadetto.\nIl 24 giugno 2011 la compartecipazione viene risolta a favore del Cittadella.\n L'8 luglio 2011 passa a titolo definitivo alla Sampdoria, con cui firma un contratto quadriennale da 500.000 euro netti a stagione. Debutta con i blucerchiati il 20 agosto in Empoli-Sampdoria (2-1), valevole per il terzo turno di Coppa Italia, giocando titolare e venendo sostituito al 55' da Nicola Pozzi.\nIl 31 gennaio 2012 - dopo aver chiuso il girone di andata con due reti - viene ceduto in prestito per sei mesi al Brescia.\nIl 19 luglio 2012 viene ufficializzata la sua cessione a titolo temporaneo al Novara in Serie B. Termina il girone di andata segnando una rete - in Coppa Italia - in 12 apparizioni, rendendo al di sotto delle aspettative.\nIl 22 gennaio 2013 passa in prestito secco fino al termine della stagione al . Esordisce con i toscani alla prima partita utile, il 26 gennaio contro il Cittadella (vittoria per 3-1), in cui prima mette a segno la rete del 2-1 biancorosso, depositando in rete il pallone dopo aver saltato l'estremo difensore avversario in seguito ad una triangolazione con Jadid, e poi serve l'assist a Lupoli che causer\u00e0 il rigore per i toscani, poi segnato da quest'ultimo, risultando il migliore in campo a fine partita.\nIl 2 marzo \u00e8 autore della doppietta che consente ai biancorossi di battere in trasferta il Sassuolo nella sfida testacoda della 29\u00aa giornata di campionato. Il risultato coincide sia con la prima vittoria esterna stagionale dei toscani (interrompendo un digiuno che risaliva al 23 aprile 2012) che con la prima sconfitta casalinga degli emiliani.\nIl 25 marzo viene squalificato per tre giornate dal giudice sportivo \"per avere, al 40\u00ba del secondo tempo, a giuoco fermo, colpito violentemente un calciatore avversario con una ginocchiata al volto\"; l'episodio \u00e8 avvenuto nell'incontro perso dai toscani per 1-2 contro il .\nCon i toscani ha disputato 17 incontri (tutti dal primo minuto), mettendo a segno 7 reti, a cui si aggiungono tre errori dal dischetto su tre da lui calciati.\nLe esperienze all'estero.\nIl 5 luglio 2013 la Sampdoria ne comunica la cessione a titolo temporaneo allo Steaua Bucarest. \u00c8 il primo italiano a militare nella squadra romena. Esordisce con la nuova maglia l'11 luglio nella partita vinta per 0-3 contro il Petrolul Ploie\u015fti, partita valida per la Supercoppa di Romania, subentrando al 61' al posto di Stefan Nikoli\u0107.\nIl 17 luglio debutta in Champions League, sostituendo Nikoli\u0107 al 15' della ripresa in Steaua Bucarest-Vardar (3-0), incontro valevole per l'andata del secondo turno preliminare della competizione. Mette a segno la sua prima rete con la squadra rumena il 23 luglio nella partita di ritorno vinta 1-2. Il 9 maggio 2014 la squadra si laurea - con tre giornate di anticipo - campione di Romania.\nIl 19 agosto 2014 viene ceduto a titolo temporaneo all'Eibar, squadra neo-promossa nella Primera Divisi\u00f3n spagnola. Il 1\u00ba luglio 2015 risolve il contratto che lo legava alla Sampdoria.\nIl 27 luglio 2015 si trasferisce a titolo definitivo in Australia per giocare la A-League con il Western Sydney Wanderers.\nFa ritorno in Spagna il 17 agosto 2016, firmando un annuale con il C\u00f3rdoba, militante in Segunda Divisi\u00f3n.\nIl 30 giugno 2017 firma un contratto con lo Zhejiang Yiteng che milita in China League One, secondo livello del calcio cinese.\nTernana.\nIl 10 gennaio 2018 torna dopo quattro anni e mezzo in Italia firmando con la , societ\u00e0 di Serie B. Colleziona 7 presenze con il club umbro.\nLe nuove esperienze spagnole.\nNell'agosto 2018 torna al , club della seconda divisione spagnola.\nDopo una buona stagione personale, nel luglio 2019 passa al club madrileno del Rayo Vallecano\nIl 1\u00ba febbraio 2020 torna per la terza volta al , ora nella Segunda Divisi\u00f3n B.\nRitorno in Italia.\nIl 26 agosto 2021 fa ritorno in Italia firmando un contratto biennale con la in Serie C. Il 1\u00ba febbraio 2022 rescinde il contratto e il giorno successivo firma un nuovo contratto con il ACR Messina.\nNazionale.\nNel 2005 ha preso parte agli incontri della XV edizione dei Giochi del Mediterraneo disputati ad Almer\u00eda.\nStatistiche.\nPresenze e reti nei club.\n\"Statistiche aggiornate al 1 febbraio 2022.\"\nAssociazioni Calcio Riunite Messina"}
{"id": "742110", "revid": "1564499", "url": "https://it.wikipedia.org/wiki?curid=742110", "title": "Irpini", "text": "Gli Irpini (in latino \"Hirpini\") erano una delle quattro trib\u00f9 che costituivano il popolo dei Sanniti e che facevano parte della confederazione che prendeva il nome di lega sannitica.\nTra tutte le trib\u00f9 del Sannio era quella stanziata pi\u00f9 a est e pi\u00f9 a sud, confinando a nord-est con gli Apuli, a sud-est con i Lucani, a sud-ovest con i Campani e a nord-ovest con le altre due trib\u00f9 sannitiche dei Caudini e dei Pentri (una quarta trib\u00f9 sannitica, quella dei Carricini, occupava l'estremit\u00e0 nord-occidentale del Sannio e pertanto non confinava con il territorio degli Irpini).\nDal nome storico della trib\u00f9 (derivante dall'osco \"hirpus\", ossia \"lupo\") \u00e8 stato tratto il toponimo \"Irpinia\"; quest'ultimo \u00e8 per\u00f2 da considerarsi un neologismo in quanto non attestato nelle fonti antiche. Secondo una leggenda a cui brevemente accenna Sesto Pompeo Festo nel suo \"De verborum significatione\", gli Irpini si chiamavano cos\u00ec perch\u00e9 in origine erano stati guidati da un lupo fino alle campagne in cui poi si insediarono.\nStoria.\nGli Irpini discendevano dalla stirpe sannitica, la quale costituiva un gruppo etnico di ceppo osco-umbro e di origine indoeuropea che in epoca non precisata (comunque molti secoli prima della conquista romana) si insedi\u00f2 nell'Italia meridionale occupando territori relativamente vasti, in gran parte montuosi. Pur in mancanza di notizie storiche puntuali sull'origine delle popolazioni sannitiche in genere, la ricerca archeologica consente comunque di ricostruire, almeno a grandi linee, la struttura e l'evoluzione etnica sul territorio irpino in epoca preromana.\nAl netto dei marcati influssi campani (e in particolare capuani) evidenti in tutto il bacino del Calore-Volturno, nonch\u00e9 di una modesta penetrazione dauna o protodauna avvertibile lungo il versante adriatico (soprattutto tra Monte Castello di Savignano e Bisaccia), nei secoli VI-V a.C. si evidenzia soprattutto la netta differenza culturale tra la \"facies\" settentrionale di Casalbore-Castel Baronia e quella meridionale di Cairano-Oliveto Citra; soltanto la prima, infatti, mostra caratteri gi\u00e0 spiccatamente sannitici (analoghi cio\u00e8 a quelli di Aufidena o di altri centri del Sannio centro-settentrionale), mentre la seconda ne \u00e8 ancora del tutto immune. In una seconda fase (a partire dal IV secolo a.C.), invece, l'intero areale irpino mostra ormai caratteristiche culturali uniformi e di tipo schiettamente sannitico, ben distinguendosi cos\u00ec da tutte le trib\u00f9 circostanti, ma non dai Sanniti Pentri stanziati poco pi\u00f9 a nord.\nConsiderati infatti quali Sanniti in tutto e per tutto e dunque mai espressamente nominati al tempo delle guerre sannitiche, gli Irpini sono citati per la prima volta col proprio nome soltanto nel 280 a.C., al tempo delle guerre pirriche. Pochi anni pi\u00f9 tardi, nel 268 a.C. la deduzione della colonia romana di Benevento e la requisizione dellAger Taurasinus\" (situato a nord-est della stessa citt\u00e0) fecero s\u00ec che gli Irpini risultassero separati piuttosto nettamente dalle altre popolazioni sannitiche, dalle quali acquisirono dunque una sostanziale autonomia.\nSchieratisi apertamente a favore di Annibale, furono puniti dai Romani, cui dovettero sottomettersi nel 209 a.C. Intorno al 180 a.C., inoltre, gli stessi Romani fecero insediare, nei territori compresi tra le colonie di Benevento e Lucera (quest'ultima situata nella confinante Apulia), alcuni gruppi di Liguri Bebiani e Corneliani. Dopo gli eventi sanguinosi della guerra sociale (90 a.C.), la popolazione irpina inizi\u00f2 a perdere la propria individualit\u00e0 etnica e fu progressivamente romanizzata.\nSociet\u00e0.\nAree di insediamento.\nLe fonti pi\u00f9 antiche (Cicerone, Tito Livio, Velleio Patercolo) assegnavano espressamente alla trib\u00f9 degli Irpini le citt\u00e0 di \"Aquilonia\" (Lacedonia), \"Aeculanum\" (passo di Mirabella), \"Abellinum\" (nel territorio di Atripalda) e \"Compsa\" (presso l'attuale Conza), nonch\u00e9 i borghi fortificati di \"Vescellium\", \"Vercellium\" e \"Sicilinum\" (situati con ogni verosimiglianza ai margini settentrionali dell'Irpinia, non lontano dalla colonia romana di \"Luceria\"), il \"lacus Ampsanctus\" (valle d'Ansanto, tra Villamaina e Rocca San Felice) e le sorgenti dell'Ofanto (intorno a Lioni). Secondo Plinio il Vecchio anche \"Maleventum\" (Benevento) doveva ricadere nel territorio degli Irpini; tuttavia tale citt\u00e0, situata in posizione assai marginale a diretto contatto con le trib\u00f9 sorelle dei Pentri e dei Caudini, era stata distaccata piuttosto precocemente (fin dal 268 a.C.) dal resto del Sannio irpino per costituire una colonia romana con il nuovo nome di \"Beneventum\".\n\u00c8 assai significativo che nessuna localit\u00e0 costiera (tirrenica o adriatica) sia mai stata attribuita agli Irpini, il cui territorio doveva essere dunque limitato all'entroterra e anzi circoscritto alle aree propriamente appenniniche, poich\u00e9 neppure le citt\u00e0 interne dell'Antiappennino campano (ad esempio \"Abella\", l'attuale Avella) o del Subappennino dauno (ad esempio \"Vibinum\", l'attuale Bovino) sono mai state assegnate agli Irpini, nonostante l'evidente prossimit\u00e0 geografica.\nQuando il primo imperatore di Roma, Augusto, suddivise l'Italia romana in 11 regioni statistiche, il territorio degli Irpini fu separato dal resto del Sannio (che and\u00f2 a costituire la \"Regio IV Samnium\") e aggregato alla \"Regio II Apulia et Calabria\". In un passaggio della cosiddetta \"Descriptio Italiae\" (libro III della \"Storia naturale\"), lo stesso Plinio il Vecchio elencava le popolazioni stanziate nel territorio degli Irpini: si citano infatti gli \"Aeculani\", gli \"Aquiloni\", gli \"Abellinates\" (soprannominati \"Pr\u00f2tropi\"), i \"Compsani\", i \"Vescellani\", ma anche i \"Caudini\" (i quali in origine costituivano una trib\u00f9 a s\u00e9 stante), i \"Ligures Baebiani\" e \"Corneliani\" (ambedue deportati dall'Apuania), nonch\u00e9 la colonia beneventana (anch'essa annessa alla \"Regio II\"). Non citata dalle fonti antiche n\u00e9 da Plinio ma successivamente ricompresa tra gli Irpini dal geografo Tolomeo \u00e8 inoltre la citt\u00e0 di \"Fratuolum\", che egli pone alla stessa latitudine di \"Compsa\" (citt\u00e0 lucana, a suo dire) e alla stessa longitudine di \"Aquilonia\" (potrebbe dunque trattarsi di Calitri, anche se le coordinate tolemaiche\u00a0\u2013 specialmente la longitudine\u00a0\u2013 risultano spesso imprecise).\nI numerosi centri minori \"(vici, pagi ecc.)\", quand'anche citati, non sono riportati espressamente come irpini dalle fonti in quanto gi\u00e0 ricompresi nelle giurisdizioni delle predette citt\u00e0, sebbene qualcuno di essi (\u00e8 il caso di \"Aequum Tuticum\") avrebbe poi assunto notevole rilevanza in et\u00e0 traianea e adrianea. In seguito alle riforme amministrative implementate nel tardo impero le citt\u00e0 di \"Abellinum\", \"Caudium\" (l'antico centro dei \"Caudini\") e \"Beneventum\" (la futura capitale del ducato longobardo) passeranno poi alla provincia di \"Campania\" (avente per capoluogo \"Capua\"), entro i cui confini ricadranno con ogni probabilit\u00e0 anche i \"pagi\" dei \"Liguri Bebiani\" e \"Corneliani\" nonch\u00e9 il \"vicus\" di \"Aequum Tuticum\", mentre le citt\u00e0 di \"Aeculanum\", \"Aquilonia\" e \"Compsa\" e forse anche l'insediamento di \"Trivicum\" (di cui si ignora lo status, ma ubicato probabilmente alla localit\u00e0 \"Civita\" di San Sossio Baronia) rimarranno legati alla provincia di \"Apulia et Calabria\", avente per capoluogo \"Canusium\"; secondo Servio il territorio degli Irpini sarebbe stato dunque attraversato dal confine amministrativo tra \"Campania\" e \"Apulia\". Le successive invasioni barbariche avrebbero per\u00f2 dapprima scalfito e infine scardinato l'ordinamento politico imperiale.\nLingua.\nCome tutti i Sanniti, anche gli Irpini parlavano la lingua osca, una lingua indoeuropea appartenente al ramo osco-umbro e ampiamente diffusa nell'Italia meridionale."}
{"id": "742112", "revid": "125932080", "url": "https://it.wikipedia.org/wiki?curid=742112", "title": "Amarcord", "text": "Amarcord \u00e8 un film del 1973 diretto da Federico Fellini.\n\u00c8 uno dei film pi\u00f9 noti del regista, al punto che la parola \"Amarcord\", univerbazione della frase in lingua romagnola \"a m'arcord\", cio\u00e8 \"io mi ricordo\", \u00e8 entrata nell'immaginario collettivo diventando un neologismo della lingua italiana, con il significato di \"rievocazione in chiave nostalgica\".\nTrama.\nLa vicenda narra la vita che si svolge nell'antico borgo di Rimini da una primavera all'altra, nei primi anni Trenta. Un anno esatto di storia, dove si assiste ai miti, ai valori e al quotidiano di quel tempo attraverso gli abitanti della provinciale cittadina: la provocante parrucchiera Gradisca, la ninfomane Volpina, una tabaccaia formosa, un ampolloso avvocato dalla facile retorica, un emiro dalle trenta concubine, il matto Giudizio e un motociclista esibizionista.\nTutti loro interagiscono col folklore delle feste paesane, le adunate del sabato fascista, attendono al chiaro di luna il passaggio del transatlantico Rex e la famosa gara automobilistica delle Mille Miglia. Ma i veri protagonisti sono i sogni ad occhi aperti dei giovani del paese, presi da una prepotente esplosione sessuale.\nTra questi adolescenti emerge Titta, che cresce subendo condizionamenti sia fuori che dentro le mura domestiche. La sua vita si divide tra l'inarrivabile Gradisca, i grossi seni della tabaccaia e i balli d'estate al \"Grand Hotel\" spiati da dietro le siepi. La sua famiglia \u00e8 composta dall'anarchico padre Aurelio, piccolo imprenditore edile perennemente in discordia con la moglie Miranda, lo zio Lallo, che vegeta alle spalle dei parenti, lo zio Teo, ricoverato in manicomio e il nonno che scoppia di salute e non si fa mancare delle libert\u00e0 con la domestica.\nProduzione.\nCast.\nIl ruolo di Ninola poi nota come \"Gradisca\", fu pensato per Sandra Milo e dato il rifiuto dell'attrice si opt\u00f2 per Edwige Fenech ma alla firma del contratto, il regista la ritenne troppo magra e slanciata, diversamente dalla donna comune dell'epoca, scegliendo l'ultra quarantenne Magali No\u00ebl che aveva lavorato in altri film felliniani.\nApparizione di Francesco Di Giacomo, il cantante del gruppo Banco del Mutuo Soccorso. Il Principe Umberto fu interpretato dal caratterista Marcello Di Falco (poi Marcella Di Folco) Nella scena del lancio di palle di neve, compare tra i bambini il futuro cantante Eros Ramazzotti. Oliva, il fratello di Titta, e altri coetanei sono ragazzi presi dalla strada, dal vicino quartiere di Cinecitt\u00e0.\nAristide Caporale (sempre nel ruolo di Giudizio), Dante Cleri, Marcello di Falco, Francesco Di Giacomo, Nella Gambini, Franco Magno, Fides Stagni e Alvaro Vitali erano gi\u00e0 presenti in \"Roma\", film di Fellini a questo precedente.\nDistribuzione.\nIl film usc\u00ec nelle sale italiane il 13 dicembre 1973, e fu poi presentato fuori concorso al Festival di Cannes 1974. La locandina e i titoli di testa sono opera del grafico statunitense John Alcorn. Il film \u00e8 stato selezionato tra i 100 film italiani da salvare.\nAmarcord, la storia e l'elemento autobiografico.\n\"Amarcord\" \u00e8 senza dubbio il pi\u00f9 autobiografico dei film del regista riminese: il titolo stesso \u00e8 un'affermazione e una conferma di ci\u00f2, significando proprio \"mi ricordo\", ed esprime proprio i ricordi di Fellini attraverso gli occhi del personaggio che gli fa da alter ego (interpretato questa volta non da Marcello Mastroianni ma da Bruno Zanin): il suo paese, la sua giovinezza, i suoi amici e tutte le figure che gli giravano attorno.\nL'elemento autobiografico nell'arte di Fellini, comunque, \u00e8 senza dubbio quello preponderante, basti pensare a \"Intervista\", \"Roma\" ed a \"I vitelloni\": quest'ultimo caso, pu\u00f2 essere considerato il \"seguito\" di Amarcord: i ragazzi sono cresciuti, i problemi sono altri, ma possiamo sempre riconoscere in Moraldo, il giovane che alla fine del film abbandona il paese natale per andare a vivere in una grande citt\u00e0, il giovane Fellini, che abbandona Rimini verso Roma. Un'ulteriore vena di \"passato\" la troviamo nelle musiche del maestro Nino Rota: musiche dolci, leggere come i ricordi che accompagnano e mostrano agli occhi degli spettatori.\nIl ritorno di Fellini in Romagna si celebra dunque attraverso i piccoli accadimenti di una Rimini in pieno trionfalismo fascista tutt'altro che esaltato. Il ventaglio di una vita si apre nella coralit\u00e0 di un'opera degna del miglior Fellini, non a caso premiato con l'Oscar. Grazie alla collaborazione dello scrittore Tonino Guerra, davanti agli occhi dello spettatore sfila una ricchezza tale di volti e luoghi, divertimenti e finezze, malinconie e suggestioni, da far apprezzare il film a tutto il mondo. Attraverso i toni della commedia venata di malinconia, \"Amarcord\" distilla generosamente umori e sensazioni. Tutto ci\u00f2 \u00e8 riconoscibile nel film ma, come sottolinea Mario Del Vecchio, \u00e8 la sostanza poetica che salta agli occhi. I protagonisti di \"Amarcord\", e soprattutto le figure di contorno, non solo sono caricature di altrettante persone colte in un particolare momento storico; piuttosto, sono tipi universali, che vanno oltre la dimensione temporale per diventare immortali come, appunto, la poesia.\nIl titolo del film.\nSecondo il poeta Tonino Guerra, co-sceneggiatore del film insieme al regista, il titolo \"Amarcord\" non fa riferimento solo all'espressione dialettale romagnola \"Mi ricordo\":\nIspirato da quell'espressione Guerra scriver\u00e0 anche una poesia.\nNelle intenzioni di Fellini la parola \"Amarcord\" \u00e8 un segno cabalistico, scelta per la particolare fonetica. Altre ipotesi per il titolo del film erano \"Il borgo\" o \"Viva l'Italia\"."}
{"id": "742114", "revid": "46931", "url": "https://it.wikipedia.org/wiki?curid=742114", "title": "Ebrei delle montagne", "text": ""}
{"id": "742115", "revid": "46931", "url": "https://it.wikipedia.org/wiki?curid=742115", "title": "Ebrei della Montagna", "text": ""}
{"id": "742116", "revid": "79968", "url": "https://it.wikipedia.org/wiki?curid=742116", "title": "Lago degli oleandri", "text": ""}
{"id": "742117", "revid": "309289", "url": "https://it.wikipedia.org/wiki?curid=742117", "title": "Ussuri", "text": "L'Ussuri (; in cinese , in manci\u00f9 , \"Usuri ula\") \u00e8 un fiume dell'Asia nordorientale (Russia e Cina), affluente di destra dell'Amur.\nPercorso.\nL'Ussuri ha origine nella parte meridionale della catena dei Sichot\u0117-Alin', dal loro versante occidentale, a poca distanza dalla costa che si affaccia sul Mar del Giappone. Scorre successivamente con direzione mediamente settentrionale su tutto il suo percorso, in un territorio prevalentemente pianeggiante che costituisce la sezione orientale del bassopiano manciuriano. L'Ussuri fluisce dapprima in territorio russo, mentre a valle di Lesozavodsk comincia a segnare con il suo corso il confine russo-cinese.\nDopo circa 900 chilometri di percorso totale, l'Ussuri sfocia nell'Amur nel suo basso corso, non lontano dall'importante citt\u00e0 di Habarovsk; poco prima della foce si divide in due rami, che racchiudono due vaste isole fluviali (Bol'\u0161oj Ussurijskij e Tarabarov). Secondo altre fonti, il principale ramo sorgentizio dell'Ussuri prende il nome di Ulahe o Sandagou; la lunghezza del fiume Ussuri scende in questo caso a 588\u00a0km.\nBacino idrografico.\nIl bacino idrografico del fiume si estende su quasi 200.000 chilometri quadrati ed \u00e8 diviso fra la Russia e la Cina. Il territorio digrada da est verso ovest ed \u00e8 prevalentemente pianeggiante o interessato da bassi rilievi collinari; il confine orientale del bacino \u00e8 segnato dalla imponente catena montuosa dei Sichot\u0117-Alin'. Nel bacino dell'Ussuri si estendono diversi laghi, il maggiore dei quali (uno dei maggiori della Russia e della Cina) \u00e8 il lago Chanka, collegato al corso dell'Ussuri tramite l'affluente Sunga\u010da.\nI principali tributari sono Arsen'evka, Sunga\u010da, Muling e Naoli dalla sinistra idrografica (questi ultimi due scorrono interamente in territorio cinese), Bol'\u0161aja Ussurka (precedentemente conosciuta come Iman), Chor, Bikin e Kija dalla destra. Gli affluenti di sinistra sono generalmente pi\u00f9 lunghi, dal momento che scorrono in zone pianeggianti.\nRegime.\nIl clima delle regioni attraversate ha fortissime caratteristiche di continentalit\u00e0, con inverni rigidissimi dominati dalla presenza dell'anticiclone russo-siberiano ed estati calde, molto umide e nuvolose, con prevalenza di masse d'aria di origine subtropicale.\nIl regime del fiume \u00e8 strettamente legato agli andamenti climatici. La rigidit\u00e0 degli inverni determina lunghi periodi di congelamente superficiale delle acque del fiume, durante i quali si raggiungono i valori minimi di portata d'acqua. Le portate salgono invece con l'arrivo della primavera, mentre i periodi di piena coincidono con l'estate e l'inizio dell'autunno, in risposta alle abbondanti piogge portate dalla circolazione monsonica dell'Asia orientale. In questi periodi si possono avere frequenti eventi alluvionali.\nI valori medi di portata, nel basso corso a circa 150\u00a0km dalla foce, sono intorno ai 1.150\u00a0m\u00b3/s, con massimi che possono salire a oltre 10.000.\nStoria.\nNel marzo del 1969 le sue sponde furono teatro di sanguinosi scontri tra l'esercito sovietico e quello cinese al culmine della Crisi sino-sovietica."}
{"id": "742118", "revid": "46931", "url": "https://it.wikipedia.org/wiki?curid=742118", "title": "Ebrei delle Montagne", "text": ""}
{"id": "742120", "revid": "46931", "url": "https://it.wikipedia.org/wiki?curid=742120", "title": "Juhuro", "text": ""}
{"id": "742122", "revid": "46931", "url": "https://it.wikipedia.org/wiki?curid=742122", "title": "Juwuro", "text": ""}
{"id": "742125", "revid": "599013", "url": "https://it.wikipedia.org/wiki?curid=742125", "title": "Jordan Le\u010dkov", "text": "Caratteristiche tecniche.\nAgiva prevalentemente come attaccante e come centrocampista offensivo laterale sinistro. \u00c8 stato uno dei migliori giocatori bulgari di tutti i tempi. Il giornale inglese \"The Sun\" l'ha inserito in una curiosa classifica: figura in quarta posizione tra i migliori 10 giocatori calvi di sempre al mondo.\nCarriera.\nClub.\nCresciuto nello Sliven (Bulgaria), in seguito ha militato nelle file di prestigiosi clubs quali CSKA Sofia (Bulgaria, stagione 1991-1992), (Germania, dalla stagione 1992-1993 alla stagione 1995-1996), Olympique Marsiglia (Francia, stagione 1996-1997), Be\u015fikta\u015f (Turchia, dalla stagione 1997-1998); dopo una pausa di inattivit\u00e0 di circa tre anni, riprende a giocare nel CSKA Sofia nella stagione 2001-2002. La stagione successiva torna nel club dove era cresciuto, ossia lo Sliven, col quale disputa due stagioni, chiudendo la carriera nel 2004.\nNazionale.\nLetchkov ha giocato 45 partite nella Nazionale bulgara segnando 5 gol.\nSuo il gol di testa che diede alla Bulgaria la vittoria contro la Germania per 2-1 (Letchkov migliore in campo) ad Usa '94, mondiali ben disputati da parte sua, permettendo ai balcanici di accedere ad una storica semifinale (poi persa contro l'Italia per 1-2).\nLetchkov, grazie soprattutto alle ottime partite giocate al mondiale americano, ottenne il 13\u00ba posto nella classifica finale del Pallone d'oro 1994.\nIl Pallone d'oro\n, prestigioso trofeo assegnato dal bisettimanale francese \"France Football\", quell'anno venne vinto dal suo connazionale Stoi\u010dkov.\nGioc\u00f2 molto bene anche al Campionato europeo di calcio 1996 in Inghilterra. Nell'ultima gara del proprio girone, una grande prestazione di Letchkov (man of the match), non bast\u00f2 alla Bulgaria per accedere ai quarti di finale, sconfitta per 1-3 contro la Francia futura campione del Mondo: anche perch\u00e9 nell'altro incontro del gruppo B, giocato contemporaneamente, la Spagna sconfisse 2-1 allo scadere la Romania, gi\u00e0 eliminata.\nLetchkov, che contribu\u00ec alla qualificazione della sua Nazionale anche al Campionato mondiale di calcio 1998, avrebbe dovuto partecipare alla fase finale del mondiale transalpino ma una squalifica FIFA, a causa di inadempimenti contrattuali verso la sua squadra di allora, il Be\u015fikta\u015f (vicenda confusa e poco nota, alcuni dicono che cerc\u00f2 di svincolarsi senza il permesso della societ\u00e0), glielo imped\u00ec.\nDopo il ritiro.\nDopo il ritiro si \u00e8 avviato con successo ad una carriera di imprenditore e di politico. \u00c8 titolare di numerose ed importanti attivit\u00e0 (proprietario di Hotel di lusso, scuola calcio, ecc.) ed \u00e8 stato sindaco di Sliven, sua citt\u00e0 natale. Nel 2005 \u00e8 stato nominato vicepresidente della Federcalcio bulgara.\n\u00c8 presente nelle vesti di se stesso, assieme ad altre celebrit\u00e0 del calcio, in una serie TV del '98 di Gary Lineker (diretta da Lloyd Stanton) denominata \"\"Golden Boots\" e sul documentario sportivo \"Stoichkov\"\", del 2012, diretto da Borislav Kolev."}
{"id": "742126", "revid": "1318658", "url": "https://it.wikipedia.org/wiki?curid=742126", "title": "Vitaliano del Dente", "text": "Secondo i pi\u00f9 antichi commentatori della \"Divina Commedia\" andrebbe identificato con quel Vitaliano che, a detta dell'usuraio Rinaldo degli Scrovegni, dopo la morte andr\u00e0 a sedere al suo fianco nel girone degli usurai (Inferno - Canto diciassettesimo).\nBiografia.\nEra membro dei Dente, importante famiglia padovana impegnata sin dall'inizio del Duecento nel settore bancario. Spos\u00f2 Beatrice Scrovegni la figlia di Rinaldo e, probabilmente, fu coinvolto nelle attivit\u00e0 finanziarie della famiglia Scrovegni. Ebbe forse un ruolo nella lite che incorse tra questi ultimi e Gherardo III da Camino a causa di un prestito.\nNon esistono in realt\u00e0 prove certe su una sua attivit\u00e0 di usurario. Solo uno scritto dell'8 dicembre 1296 attesta che in quel giorno Rinaldo Cambio, sindaco di Vicenza, ricevette un prestito da restituire nel giro di sei mesi \u00ab\"mutuo sub usuris a domino Paulo quondam domini Vitaliani de Lemicis pro domino Vitaliano quondam domini Guglielmi Dentis de Padua\"\u00bb. Inoltre sappiamo che nel 1300 offr\u00ec a Gualpertino Mussato, fratello dello storico Albertino, una cospicua somma per poter diventare abate di Santa Giustina, ma non \u00e8 detto che lo avesse fatto imponendo interessi.\nIl 28 aprile 1303 sua figlia spos\u00f2 Bartolomeo I della Scala, il potente signore di Verona; rimasta vedova, pretese dal fratello del defunto, Alboino, la restituzione della dote.\nI cronisti si occupano di lui a partire da Albertino Mussato (che ne aveva sposato la sorellastra Marbilia) e lo descrivono come un uomo dall'animo grande e generoso. Podest\u00e0 di Padova nella prima met\u00e0 del 1307, si impegn\u00f2 a mantenere la predominanza politica della citt\u00e0 su Vicenza, difendendola dalle mire di Alberto I della Scala.\nNell'Inferno di Dante.\nCome \u00e8 stato visto, \u00e8 dai pi\u00f9 ricordato come uomo magnanimo e liberale e la sua attivit\u00e0 di usuraio non \u00e8 provata; nonostante ci\u00f2 \u00e8 stato identificato in lui il Vitaliano che, nel diciassettesimo canto dell'Inferno (v. 68), Rinaldo degli Scrovegni dichiara suo prossimo compagno di pena non ancora morto, che sieder\u00e0 alla sua sinistra nel terzo girone del settimo cerchio. Dante dopotutto era stato ospite degli Scaligeri stessi a Verona e probabilmente essi gli potevano aver portato agli orecchi cattive voci sul suo conto nate dagli screzi con la famiglia di Vitaliano.\nAlcuni commentatori hanno per\u00f2 indicato come probabile destinatario della citazione anche un certo Vitaliano di Jacopo Vitaliani, contemporaneo del poeta."}
{"id": "742132", "revid": "205250", "url": "https://it.wikipedia.org/wiki?curid=742132", "title": "Charles Koechlin", "text": "Biografia.\nAssieme a Florent Schmitt e Maurice Ravel fond\u00f2 la \u201cSoci\u00e9t\u00e9 musicale ind\u00e9pendante\u201d; insegn\u00f2 al Conservatorio di Parigi, dove ebbe tra gli allievi Darius Milhaud e Francis Poulenc.\n\u00c8 autore di una vastissima produzione, che abbraccia molti generi, scostandosi per\u00f2 da elementi teatrali: vanno\nannoverati tra le sue opere principali, numerose composizioni sinfoniche e raccolte pianistiche. Port\u00f2 a termine l'orchestrazione del balletto Khamma lasciato incompiuto da Claude Debussy.\nStilisticamente pu\u00f2 essere accostato a tendenze impressioniste, ma nella sua fase creativa pi\u00f9 tarda pervenne ad esiti atonali. Ha lasciato inoltre diversi trattati di armonia, composizione e contrappunto, oltre a scritti su Claude Debussy e Gabriel Faur\u00e9."}
{"id": "742134", "revid": "438678", "url": "https://it.wikipedia.org/wiki?curid=742134", "title": "Kolya", "text": "Kolya (tit.orig. \"Kolja\") \u00e8 un film del 1996 diretto da Jan Sv\u011br\u00e1k che ha vinto l'Oscar al miglior film straniero.\nTrama.\nFranti\u0161ek, un talentuoso violoncellista cacciato dall'Orchestra Filarmonica Ceca poich\u00e9 il fratello era fuggito in occidente, per sopravvivere suona in un'orchestrina ai funerali. Gli viene proposto, dietro la consegna di una grossa somma di denaro, di sposare per procura una giovane russa, che presto lo abbandona per fuggire in occidente e lasciandogli il figlio di cinque anni, Kolya. All'inizio il compito di accudirlo \u00e8 molto difficile, anche perch\u00e9 il bambino parla solo russo, ma in seguito vi si affeziona al punto che, quando l'assistente sociale vuole toglierglielo, fa di tutto per tenerlo con s\u00e9.\nUn giorno Kolya si ammala di meningite e il violinista chiede aiuto alla sua amica che canta nell'orchestrina dei funerali. Nel frattempo in Cecoslovacchia avviene la \"Rivoluzione di velluto\" e la caduta del comunismo permette alla madre di tornare e riprendersi il figlio. L'enorme dolore provato a causa della separazione dal bambino viene in parte mitigato quando Franti\u0161ek viene reintegrato nella Orchestra Filarmonica Ceca."}
{"id": "742135", "revid": "767487", "url": "https://it.wikipedia.org/wiki?curid=742135", "title": "Compagnia britannica dell'Africa Orientale", "text": "La Compagnia Britannica dell'Africa Orientale (in inglese: Imperial British East Africa Company - IBEAC) era l'organo di amministrazione dell'Africa Orientale Britannica che \u00e8 stato l'ente precursore del Protettorato dell'Africa Orientale.\nL'IBEAC era un'organizzazione commerciale fondata allo scopo di sviluppare i commerci nelle aree dell'Africa controllate dall'Impero britannico.\nLa compagnia fu creata in seguito alla Conferenza di Berlino del 1884-1885 e inizialmente fu guidata da William Mackinnon che la modell\u00f2, con il beneplacito del governo britannico, ad uso delle sue personali attivit\u00e0 commerciali nella regione.\nPorto principale della compagnia fu la citt\u00e0 di Mombasa, l'ufficio amministrativo si trovava invece 80 km a sud, a Shimoni.\nL'IBEAC amministrava un'area estesa circa 639,209 km\u00b2 situati lungo la costa orientale dell'Africa, dal 1890 amministr\u00f2 anche l'Uganda.\nIl 1\u00ba luglio del 1895 l'amministrazione dell'Africa Orientale Britannica fu trasferita al Foreign Office, analoga sorte tocc\u00f2 all'Uganda nel 1896."}
{"id": "742136", "revid": "339392", "url": "https://it.wikipedia.org/wiki?curid=742136", "title": "Interesse (economia)", "text": ""}
{"id": "742138", "revid": "287204", "url": "https://it.wikipedia.org/wiki?curid=742138", "title": "Angara", "text": "L'Angara \u00e8 un fiume della Russia siberiana meridionale (Oblast' di Irkutsk e Territorio di Krasnojarsk), affluente di destra dello Enisej; era anche conosciuto con il nome di Tunguska Superiore (Verchnjaja Tunguska), vista la presenza di altri due grandi affluenti di destra dello Enisej conosciuti con il nome di Tunguska, che per\u00f2 vi confluiscono pi\u00f9 a valle.\nPercorso.\nL'Angara \u00e8 l'unico emissario del lago Bajkal, dal quale esce nella sua parte sudoccidentale nei pressi di Listvjanka, ad una quota di circa 450 metri s.l.m.\nSi dirige dapprima verso nordovest, drenando il pedemonte orientale dei Saiani orientali attraversando una delle zone pi\u00f9 industrializzate dell'intera Siberia; all'incirca nei pressi di Svirsk assume direzione settentrionale, tagliando trasversalmente la zona di alteterre omonime. Per varie centinaia di chilometri a valle di questo insediamento il fiume \u00e8 interessato da grandi bacini artificiali: Irkutsk, Bratsk (5.470\u00a0km\u00b2) e di Ust'-Ilimsk (1.873\u00a0km\u00b2), prodotti da grossi sbarramenti costruiti negli anni Cinquanta, Sessanta e Settanta a scopi idroelettrici.\nSuperata la citt\u00e0 di Ust'-Ilimsk, all'incirca all'altezza del parallelo 59\u00b0N il fiume compie una decisa svolta verso occidente, entrando in una zona piuttosto remota, priva di importanti centri urbani; attraversa per tutta la sua lunghezza l'altopiano dell'Angara, del quale costituisce il principale asse idrografico e, dopo aver tagliato trasversalmente le alture dello Enisej, sfocia nello Enisej subito a valle delle rapide di Strelka, dopo 1.779 km di percorso (1.826\u00a0km precedentemente alla creazione dei due bacini di Bratsk e Ust'-Ilimsk).\nBacino idrografico.\nIl fiume Angara propriamente detto drena un bacino imbrifero di poco meno di mezzo milione di chilometri quadri, che salgono a 1.039.000 se si considerano anche i bacini dei fiumi tributari del lago Bajkal. Il fiume riceve molti affluenti, alcuni dei quali di dimensioni molto rilevanti; fra i principali sono Tatarka, Kamenka, Ilim, \u010cadobec e Irkineeva da destra, Irkut, Kitoj, Belaja, Oka, Ija, Kova e Taseeva da sinistra.\nIl fiume \u00e8 stato sbarrato in pi\u00f9 parti del suo corso a fini di produzione di energia idroelettrica; il bacino di Bratsk, creato dallo sbarramento costruito a monte della citt\u00e0 omonima, risulta tra i pi\u00f9 grandi del mondo. Il fiume Angara, unitamente a tutti i fiumi del suo bacino imbrifero, gela nei mesi invernali, mediamente dai primi di novembre a fine aprile."}
{"id": "742140", "revid": "287204", "url": "https://it.wikipedia.org/wiki?curid=742140", "title": "Celjabinsk", "text": ""}
{"id": "742141", "revid": "767487", "url": "https://it.wikipedia.org/wiki?curid=742141", "title": "La storia ufficiale", "text": "La storia ufficiale (\"La historia oficial\") \u00e8 un film del 1985 diretto da Luis Puenzo, vincitore dell'Oscar al miglior film straniero.\nPresentato in concorso al 38\u00ba Festival di Cannes, ha vinto il Premio della giuria ecumenica e ha valso a Norma Aleandro il premio per la migliore interpretazione femminile.\nTrama.\nBuenos Aires, primi anni 1980. La moglie di un ricco funzionario del regime militare al potere in Argentina, Alicia, insegnante di storia in un liceo, ha un dubbio: dopo aver ascoltato la confidenza della sua migliore amica Ana, la quale le racconta di aver sub\u00ecto violenza sessuale durante un periodo di detenzione per le sue idee politiche, comincia a ipotizzare che sua figlia Gaby, adottata illegalmente, potrebbe essere nata da \"desaparecidos\". Durante la sua ricerca di notizie riguardante la figlia adottiva incontra una signora, Sara, facente parte delle nonne di Plaza de Mayo, anche lei alla ricerca di una nipote nata durante la detenzione della figlia, poi morta, e data in affido a persone vicine alla giunta militare. Alicia comincia cos\u00ec un doloroso cammino per scoprire la verit\u00e0."}
{"id": "742144", "revid": "767487", "url": "https://it.wikipedia.org/wiki?curid=742144", "title": "Charlie's Angels - Pi\u00f9 che mai", "text": "Charlie's Angels - Pi\u00f9 che mai (\"Charlie's Angels: Full Throttle\") \u00e8 un film del 2003 diretto da McG e interpretato da Cameron Diaz, Drew Barrymore e Lucy Liu.\nIl film \u00e8 il seguito di \"Charlie's Angels\" del 2000.\nTrama.\nMongolia. In un monastero, Alex esce da una cassa e Dylan fa una gara di bevuta con qualcuno. Natalie entra dal portone e si fa accogliere alla grande, mentre Alex, al piano di sotto, stende un paio di terroristi per salvare il capo dell'U.S. Marshall Ray Carter, a cui i rapitori hanno preso un anello. Natalie, intanto, sta cavalcando un toro per distrarre la gente. Alex esce con Ray Carter ma si fa scoprire e le tre ragazze sono quindi costrette a scappare. A Los Angeles intanto William Rose Bayley viene ucciso sul suo aereo insieme alle guardie e derubato di un anello.\nLe tre ragazze vanno al Charlie's Townsend, dove Jimmy Bosley, fratello di John Bosley, li attende. L'FBI assegna un nuovo caso alle Charlie's Angels, ossia recuperare i due anelli di titanio, che fanno parte dell'A.L.I., cio\u00e8 il programma protezione testimoni. I ladri di anelli hanno contattato tutte le famiglie mafiose di Los Angeles per vendere gli anelli al migliore offerente. Le tre ragazze vanno sul luogo dell'uccisione di un protetto dal progetto A.L.I.; e poi a una gara clandestina di motocross in una miniera, organizzata da una ragazza.\nLe tre scoprono poi che Dylan fa parte del A.L.I. per aver fatto arrestare il suo ex-ragazzo, che ha fondato il clan O'Grady: devono quindi recuperare gli anelli e a eliminare l'angelo caduto Madison Lee.\nColonna sonora.\nAltri brani non inclusi nella colonna sonora:"}
{"id": "742146", "revid": "438678", "url": "https://it.wikipedia.org/wiki?curid=742146", "title": "Mosse pericolose", "text": "Mosse pericolose (\"La diagonale du fou\") \u00e8 un film del 1984, diretto da Richard Dembo, vincitore dell'Oscar al miglior film straniero.\nTrama.\nLiebskind \u00e8 campione mondiale di scacchi da pi\u00f9 di un decennio, accetta la sfida lanciatagli da Fromm anche lui russo ma da alcuni anni fuggito in occidente. La sede \u00e8 Ginevra e durante la partita vengono alla luce i diversi caratteri e i diversi problemi che devono affrontare: Liebskind capace di un autocontrollo quasi totale ha una salute piuttosto malferma tanto che il suo cardiologo gli aveva sconsigliato il viaggio mentre Fromm dimostra irruenza e arroganza nel gioco tanto da rischiare spesso l'eliminazione per il mancato rispetto delle regole ma da quando \u00e8 fuggito dalla Russia non ha pi\u00f9 saputo nulla della sua famiglia.\nArrivati ad una situazione di pareggio, alla vigilia dell'ultima partita che decreter\u00e0 il vincitore assoluto Liebskind d\u00e0 forfait a causa delle gravi condizioni di salute, gli organizzatori proclamano quindi Fromm vincitore ma questi rifiuta il titolo dato che non \u00e8 stata giocata la partita."}
{"id": "742148", "revid": "438678", "url": "https://it.wikipedia.org/wiki?curid=742148", "title": "Volver a empezar", "text": "Volver a empezar \u00e8 un film di Jos\u00e9 Luis Garci che ha vinto l'Oscar al miglior film straniero."}
{"id": "742149", "revid": "941725", "url": "https://it.wikipedia.org/wiki?curid=742149", "title": "Manzanarre", "text": "Il Manzanarre (: ; in spagnolo \"Manzanares\") \u00e8 un fiume spagnolo che nel suo corso attraversa la capitale Madrid.\nCorso.\nLe sorgenti del fiume si trovano nella Sierra de Guadarrama. Il primo tratto scorre all'interno del \"Parque Regional de la Cuenca Alta del Manzanares\", una riserva naturale. Il Manzanarre si dirige in direzione sud-est e tocca la citt\u00e0 medievale di Manzanares el Real, dove forma il bacino di Santillana, una delle pi\u00f9 importanti risorse idriche di Madrid. Il fiume quindi prosegue verso sud, entrando nel Monte del Pardo, una foresta protetta, di propriet\u00e0 della citt\u00e0 di Madrid.\nIl fiume scorre in parte canalizzato all'interno delle aree urbanizzate della capitale in parte rinaturalizzato nell'area del parco urbano del Madrid R\u00edo; vi passa nella parte occidentale e il tratto pi\u00f9 a sud costituisce il confine tra il centro della citt\u00e0 e i sobborghi di Carabanchel e Usera, situati a sud-ovest. Passa dove prima era situato lo stadio \"Vicente Calder\u00f3n\", della squadra di calcio dell'Atl\u00e9tico de Madrid, demolito nel luglio 2020. Lasciata Madrid nel suo punto pi\u00f9 meridionale, il fiume si dirige a est, toccando il quartiere di Perales del R\u00edo (municipio di Getafe), e la citt\u00e0 di Arganda del Rey; infine si getta nello Jarama, un affluente del Tago, al termine dei suoi 92\u00a0km."}
{"id": "742150", "revid": "1652635", "url": "https://it.wikipedia.org/wiki?curid=742150", "title": "Rebel Yell", "text": "Rebel Yell \u00e8 il secondo album del cantante inglese Billy Idol, pubblicato nel 1983. \u00c8 anche l'album pi\u00f9 famoso e celebrato del rocker inglese."}
{"id": "742151", "revid": "438678", "url": "https://it.wikipedia.org/wiki?curid=742151", "title": "Mephisto (film 1981)", "text": "Mephisto \u00e8 un film del 1981 diretto da Istv\u00e1n Szab\u00f3, tratto dall'omonimo romanzo di Klaus Mann, a sua volta ispirato alla figura dell'attore e regista teatrale e cinematografico Gustaf Gr\u00fcndgens, amico e poi cognato dello stesso Mann, che, a seguito dell'ascesa al potere dei nazisti, abbandonando i suoi giovanili ideali di sinistra, abbracci\u00f2 opportunisticamente l'ideologia del neonato regime, in modo tale d'accattivarsene le simpatie e ricavarne dunque ragguardevoli vantaggi lavorativi, oltrech\u00e9 personali.\nPresentato in concorso alla 34\u00aa edizione del Festival di Cannes, vinse il premio per la miglior sceneggiatura e il Premio FIPRESCI. L'anno successivo, vinse il Premio Oscar per il miglior film straniero."}
{"id": "742152", "revid": "1869172", "url": "https://it.wikipedia.org/wiki?curid=742152", "title": "Giuliano Gozi", "text": "Biografia.\nStudente di giurisprudenza all'Universit\u00e0 di Bologna nel 1914-1915, si arruol\u00f2 volontariamente, bench\u00e9 sammarinese, a fianco dei \"fratelli italiani\" nella guerra 1915-1918.\nRifiutato dal 27\u00ba Reggimento fanteria di Forl\u00ec a Bologna, fu arruolato nel 35\u00ba Reggimento fanteria e inviato alla Scuola militare di Modena. Nel novembre 1915, nominato sottotenente degli Alpini, fu mandato subito al fronte col 3\u00ba Reggimento, combattendo nella Valle del Boite e sulle Tofane (Cima Lagazuoi, Forcella di Fontananegra, Castelletto, Cima Falzarego), dove ottenne una medaglia di bronzo al valor militare.\nPromosso tenente nel 1916 e inviato all'istruzione reclute e poi al servizio di sicurezza per reprimere i moti contro la guerra a Torino, dopo Caporetto, nel novembre 1917, torn\u00f2 al fronte col Battaglione Monte Pasubio del 6\u00ba Alpini, partecipando alla resistenza contro gli austro-tedeschi sul Monte Grappa e in Valdastico. Lasci\u00f2 il Regio Esercito il 4 settembre 1918. Il Consiglio Grande e Generale, nella sua seduta del 30 aprile 1918, lo nomin\u00f2 Segretario di Stato per gli Affari Esteri. Rifiut\u00f2 di ricevere il premio in denaro per i combattenti volontari, ma ricevette la medaglia d'argento della Croce Rossa Italiana, la medaglia d'argento della Repubblica di San Marino e la medaglia interalleata.\nIl 10 agosto 1922 partecip\u00f2 alla fondazione del Partito Fascista Sammarinese, di cui fu uno dei principali esponenti fino allo scioglimento nel 1943. Tale partito si propose come rappresentante del limitato ceto medio, costituito da poche famiglie di proprietari terrieri. Il 1\u00ba ottobre venne eletta una reggenza filofascista grazie all'appoggio della maggioranza dei partiti al governo. Le elezioni politiche del 1923 videro andare al potere il PFS con un programma simile a quello del partito fascista italiano, con gli identici caratteri antidemocratici. Il partito si caratterizz\u00f2 per numerosi episodi di violenza nei confronti degli esponenti dell'opposizione di sinistra. Sfruttando la scarsa compattezza degli altri partiti, nello stesso anno venne sciolto il Consiglio Grande e Generale, trasformandolo in Consiglio Principe e Sovrano. Nel 1926 furono indette nuove elezioni, alle quali si present\u00f2 un'unica lista di candidati fascisti con una piccola rappresentanza di cattolici, e vennero sciolti gli altri partiti. Si instaur\u00f2 cos\u00ec il regime, che trasform\u00f2 lo stato sul modello di quello italiano. La mancanza di coesione interna al PFS lo costrinse ad una continua ricerca dell'appoggio del Partito Nazionale Fascista italiano. Il PNF ebbe cos\u00ec una sempre pi\u00f9 profonda influenza nella politica di San Marino, che vide ridursi la propria autonomia. \nNel 1939 firm\u00f2 con il re d'Italia Vittorio Emanuele III la \"Convenzione di amicizia e di buon vicinato\" tuttora in vigore tra i due stati.\nFu Segretario di Stato agli Affari Esteri fino al 1943 e Segretario di Stato degli Interni ad interim; inoltre fu per ben cinque volte Capitano Reggente (la prima nel 1923, l'ultima nel 1942).\nIl 17 settembre 1942 eman\u00f2, quattro anni dopo l'emanazione delle leggi razziali fasciste italiane (1938), la legge razziale n. 33 contro gli ebrei presenti nella Repubblica (valutati in circa 1.000 profughi su 100.000 rifugiati presenti nella Repubblica). Gozi scrisse al Console italiano nella Repubblica:\nCon la fondazione del Fascio Repubblicano di San Marino da parte del Direttorio, fu chiesto a Giuliano Gozi se volesse ricoprire l'incarico di Segretario. Accett\u00f2 il 23 marzo 1944, con lettera alla Reggenza, e fece affiggere un manifesto pubblico per la nuova iniziativa nel settembre del 1944. Nel 1945 venne processato per la sua appartenenza al fascismo repubblicano. Questo lo consegn\u00f2 all'oblio, fino alla morte dieci anni dopo.\nNel 1946 un decreto dei Capitani Reggenti gli revoc\u00f2 il titolo di conte, pervenutogli in via patrilineare, e la medaglia al merito di prima classe; nello stesso provvedimento si abrogava, fra l'altro, la legge razziale.\nNel gennaio 2014 l'Associazione Sandro Pertini San Marino si \u00e8 opposta all'Istanza d'Arengo per richiedere l'intitolazione di via Il Contradino a Citt\u00e0 di San Marino a Giuliano Gozi, che poi \u00e8 stata bocciata dal Consiglio Grande e Generale con 26 voti contrari, 21 favorevoli e due astenuti.\nIn occasione dei sessant'anni della scomparsa, nel 2015 \u00e8 stato ricordato da un servizio del TG di San Marino RTV. Il servizio ha provocato lo sdegno del partito Sinistra Unita.\nNel novembre 2015 la pronipote Paola Barbara Gozi ha presentato il suo libro biografico \"Giuliano Gozi. Un Uomo una Patria\" ai Capitani Reggenti Lorella Stefanelli e Nicola Renzi."}
{"id": "742154", "revid": "438678", "url": "https://it.wikipedia.org/wiki?curid=742154", "title": "Preparate i fazzoletti", "text": "Preparate i fazzoletti (\"Pr\u00e9parez vos mouchoirs\") \u00e8 un film del 1978 diretto da Bertrand Blier.\nTrama.\nSolange conduce una vita noiosa, per nulla aiutata dal marito e l'amante. Si innamora di un tredicenne che la mette incinta e si comporta come un padre di famiglia. Marito e amante si tengono in disparte."}
{"id": "742155", "revid": "28592", "url": "https://it.wikipedia.org/wiki?curid=742155", "title": "Oblast di Voronezh", "text": ""}
{"id": "742156", "revid": "123919997", "url": "https://it.wikipedia.org/wiki?curid=742156", "title": "Whiplash Smile", "text": "Whiplash Smile \u00e8 il terzo album del cantante britannico Billy Idol, uscito nel 1986 e contenente i singoli \"To Be a Lover\" (cover di una hit di William Bell del 1968), \"Sweet Sixteen\" e \"Don't Need a Gun\"."}
{"id": "742157", "revid": "438678", "url": "https://it.wikipedia.org/wiki?curid=742157", "title": "La vita davanti a s\u00e9 (film 1977)", "text": "La vita davanti a s\u00e9 (\"La vie devant soi\") \u00e8 un film del 1977 diretto da Mosh\u00e9 Mizrahi,\nIl soggetto \u00e8 tratto dall'omonimo romanzo di Romain Gary (scritto sotto lo pseudonimo di \u00c9mile Ajar), che ha vinto l'Oscar al miglior film straniero nel 1978.\nVale soprattutto come saggio di bravura di Simone Signoret e dall'eccellente prestazione di Mohamed Zinet.\nNel 2020 ne viene realizzato un \"remake\" italiano che vede protagonista Sophia Loren (nel ruolo che fu di Simone Signoret) e diretto dal figlio della Loren, Edoardo Ponti.\nTrama.\nNarra la storia di Madame Rosa, ex prostituta ebrea, residente in un quartiere dove coabitano neri, musulmani ed ebrei. Scampata al campo di concentramento, decide di allevare i figli delle colleghe. In miseria, alla fine dei suoi giorni, ha accanto a s\u00e9 uno dei suoi protetti."}
{"id": "742159", "revid": "123919641", "url": "https://it.wikipedia.org/wiki?curid=742159", "title": "Charmed Life (Billy Idol)", "text": "Charmed Life \u00e8 il quarto album del cantante britannico Billy Idol, uscito nel 1990."}
{"id": "742162", "revid": "62748", "url": "https://it.wikipedia.org/wiki?curid=742162", "title": "Giovanni di Buiamonte de' Becchi", "text": "Fu gonfaloniere di giustizia nel 1293 e ricoperse anche altri uffici pubblici, che gli fecero guadagnare il titolo di \"cavaliere\" nel 1298. Incapp\u00f2 nella bancarotta fraudolenta pochi anni dopo e fugg\u00ec in tutta fretta da Firenze.\nPer la sua attivit\u00e0 bancaria, florida soprattutto nelle ramificazioni in Provenza e Sciampagna, egli venne citato da Dante Alighieri (seppure senza mettere il nome chiaramente nero su bianco) nel girone degli usurai dell'Inferno (XVII vv. 72-73), dove \u00e8 chiamato da un componente della famiglia Scrovegni (forse Reginaldo), in quanto ancora vivo.\nGli usurai vengono citati attraverso lo stemma familiare e, anche in questo caso, Dante sceglie uno stemma animalesco (le altre famiglie sono i Gianfigliazzi, che avevano un leone, gli Obriachi, che avevano un'oca e gli Scrovegni, con una scrofa), essendo il simbolo della famiglia dei Becchi composto da tre caproni neri (\"becco\" vuol dire proprio caprone) in campo oro.\nDante sottolinea che egli sia un \"cavaliere\", aumentando con sarcasmo il senso dispregiativo di un nobile che si dedichi a un'attivit\u00e0 tanto vergognosa (specie secondo il sentire medievale) come l'usura."}
{"id": "742165", "revid": "125824170", "url": "https://it.wikipedia.org/wiki?curid=742165", "title": "Isola di Dino", "text": "L'isola di Dino \u00e8 un'isola italiana sita lungo la costa nord occidentale del Tirreno, di fronte all'abitato di Praia a Mare in Calabria, pi\u00f9 precisamente davanti a Capo dell'Arena a sud del paese.\nIl nome forse deriva dal fatto che sull'isola sorgeva un tempio (\"aedina\") dedicato a Venere, oppure, ipotesi pi\u00f9 accreditata, \u00e8 quella che farebbe derivare il nome dall'etimo greco \"dina\", ovvero vortice, tempesta. Infatti erano un tempo pericolose per i naviganti, in giornate di mare mosso, le acque prossime alla punta sud dell'Isola, detta Frontone.\nGeografia.\nSi estende per 50 ettari circa con un'altitudine massima di 100 metri. Nel versante settentrionale, di fronte a Capo dell'Arena, c'\u00e8 un piccolo molo di attracco da cui parte una strada rotabile che con uno sviluppo di 1700 metri conduce nei cottages situati nella zona alta dell'isola. Ha fianchi con strapiombi alti oltre 80 metri ed altri piuttosto scoscesi, alla base dei quali, sia al di sotto che al di sopra del livello del mare, l'erosione sulle rocce calcaree ha dato vita a molte grotte tra le quali quella del \u201cMonaco\u201d, delle \u201cSardine\u201d dove sono presenti stalagmiti, delle \u201cCascate\u201d, del \u201cLeone\u201d ed infine la \u201cGrotta Azzurra\u201d che \u00e8 la pi\u00f9 grande. Ma la grotta pi\u00f9 interessante dell'isola, sebbene accessibile solo ai subacquei esperti, \u00e8 la Grotta Gargiulo, che si apre a 18 metri sotto la superficie del mare e si estende nelle profondit\u00e0 dell'isola per alcune decine di metri, completamente sommersa, fatta eccezione per due bolle d'aria. L'accesso ad una parte della Grotta \u00e8 sconsigliabile anche ai subacquei, tranne che a speleosub esperti.\nStoria.\nL'isola fu testimone di lotte e battaglie, incursioni piratesche, assalti, difese disperate.\nVascelli musulmani vi fecero tappa in pi\u00f9 occasioni nel corso delle loro spedizioni militari in Italia: nel IX secolo d.C., nel XV e nel XVI. Nell'estate del 1600 il litorale fu preso d'assalto dai Turchi, guidati da Amurat Rays, che con il suo esercito di predoni e le sue navi terrorizzava le coste del Regno di Napoli.\nGli aietani si trincerarono sull'isola ed opposero forte resistenza. Dopo giorni di assalto i difensori guidati da Francesco Vitigno furono tutti catturati ed uccisi.\nNel 1806 l'isola divenne base delle operazioni della flotta anglo borbonica, agli ordini dell'ammiraglio William Sidney Smith, che tentava di opporsi alla penetrazione dell'esercito napoleonico in Calabria.\nNel 1812 Gioacchino Murat elimina la feudalit\u00e0. Il Demanio reale sottrasse l'isola al Marchese di Aieta, nella cui giurisdizione la stessa ricadeva e la concesse al Comune di Aieta.\nSuccessivamente l'isola passa ai Borbonici. Nei pressi dell'isola, durante la notte di Santo Stefano del 1917, il sommergibile tedesco UB-49 (Hans von Mellenthin) affond\u00f2 il piroscafo inglese \u201cUmballa\u201d che trasportava orzo. Il piroscafo, varato nel 1898 e di propriet\u00e0 della British India Steam Navigation Company Ltd., era salpato da Karachi, aveva fatto tappa a Siracusa ed era diretto a Napoli.\nDopo la tragedia che cost\u00f2 la perdita di quindici vite umane, la campana della nave venne donata al Santuario della Madonna della Grotta. Fu fissata sul campanile dopo essere stata ribattezzata \u201cSanta Maria della Vittoria\u201d. \nNel 1928 l'isola diventa propriet\u00e0 del Comune di Praia a Mare, quando lo stesso diventa autonomo. Nel 1956 l'isola viene data in concessione per 99 anni e nel 1962 l'isola viene venduta per 50 milioni alla societ\u00e0 amministrata dal comm. Bottani e Gianni Agnelli con il fine di portare allo sviluppo turistico a livello internazionale dell'intero territorio da Fiuzzi a San Nicola Arcella. Era prevista sull'isola un'edificabilit\u00e0 pari allo 0,20, con costruzioni alte metri 6,90. \u00c8 stato effettuato lo sminamento dell'isola, ed \u00e8 stata costruita una strada di 1700 metri che collega il pontile di attracco con la parte alta dell'isola, dove sono stati costruiti dei cottages. Nella parte bassa, all'altezza della Grotta del Leone, sono sorti dei tucul con ristorante. La propriet\u00e0 dell'isola \u00e8 poi passata ad un gruppo di imprenditori che per motivi amministrativi hanno abbandonato il bene a se stesso.\nIl 13 giugno 2014 la sezione distaccata di Scalea del Tribunale di Paola ha annullato il contratto con il quale Gianni Agnelli compr\u00f2 l'isoletta per 50 milioni di lire. Nel 2019, dopo un breve periodo di gestione comunale, l'isola torna propriet\u00e0 privata dell'imprenditore campano Domenico Palumbo.\nFauna e flora.\nOltre alla vegetazione della macchia mediterranea, si possono trovare numerose piante rare come la palma nana, accantonata sulle falesie verticali inaccessibili a nord ed a nord-ovest, il talittro calabro, il garofano delle rupi (\"Dianthus rupicola\"), e, in particolare, l'endemica primula di Palinuro (\"Primula Palinuri\"), presente in alcune colonie sulle pareti calcaree esposte a nord e a nord-est. Su Dino si osservano i popolamenti meglio costituiti di tutto l'areale della primula (costa tirrenica da Capo Palinuro a Capo Scalea). Questo probabilmente perch\u00e9 le postazioni di primula su Dino sono accessibili con difficolt\u00e0 e sono dunque poco disturbate dall'uomo. Infatti su Dino si notano frequentemente gruppi di primula che, abbandonato il loro habitat rupestre, si spingono tra la vegetazione erbacea, fin sotto i lecci. Singoli esemplari o piccoli gruppi si osservano anche sulla spiaggia, abbarbicati alle pareti rocciose delle scogliere, presso la Torre di Fiuzzi, di fronte all'Isola di Dino. La primula di Palinuro \u00e8 inserita nell'elenco delle specie minacciate dall'IUCN. Per la presenza della primula, e delle altre specie endemiche, l'isola \u00e8 un Sito di Interesse Comunitario (SIC). Per Dino \u00e8 in corso l'iter di istituzione di una riserva naturale.\nLa fauna di Dino comprende molte specie di uccelli migratori, gabbiani che nidificano sulle scoscese falesie e qualche rapace. Completano la popolazione piccoli roditori e diverse specie di rettili.\nBen pi\u00f9 variegato \u00e8 l'habitat sommerso. Scendendo nelle profondit\u00e0 ci si imbatte dapprima nelle castagnole, nella murena, nei polpi e ormai tra i 20/30 metri di profondit\u00e0 si trovano le Gorgonie (\"Paramuricea clavata\") che superano il metro di altezza e si estendono in praterie per alcune centinaia di metri. A queste profondit\u00e0 vivono numerosi esemplari di cernia e ricciola.\nPercorsi turistici.\nIl percorso migliore per circumnavigare l'isola \u00e8 quello di seguire la rotta est-nord\u2013ovest e non pi\u00f9 tardi delle ore 11,00. La prima grotta che s'incontra \u00e8 quella detta del \"monaco\", a seguire la \"grotta delle sardine\" cos\u00ec chiamata per le molte sardine che vi si trovano. Superato il frontone, ossia la punta occidentale dell'isola, si incontra l'ampia entrata della \"grotta del frontone\". A una cinquantina di metri da questa si incontra la \"grotta delle cascate\" cos\u00ec chiamata appunto per il rumore continuo delle acque che cadono. Subito dopo vi \u00e8 l'entrata della \"grotta azzurra\", la pi\u00f9 affascinante delle grotte, ricorda quella di Capri, ma \u00e8 diversa per i colori dell'acqua che vanno dal verde azzurro verde rame in contrasto con l'azzurro pastoso e intenso dei bordi interni della grotta. Poco pi\u00f9 avanti, infine, dopo aver superato lo sperone roccioso su cui sorge una costruzione adibita a bar ristorante e dancing a forma di fungo con pi\u00f9 peduncoli e al di sotto dei bianchi \u201ctrulli\u201d, tipiche costruzioni di forma ovale e di colore bianco adibite a case vacanza, c'\u00e8 la \"grotta del leone\" cos\u00ec chiamata per una roccia che immersa nell'acqua ha assunto la forma di un leone accovacciato. Grazie ad un programma di \"passeggiate orientate\" realizzato per la prima volta dalla Pro Loco locale nel 2007 e poi gestito dall'attuale propriet\u00e0, \u00e8 possibile effettuare il percorso turistico anche lungo il percorso terrestre dell'isola, attraverso gli orientatori che vi porteranno alla scoperta dei patrimoni ambientali floristici e faunistici presenti, ed osservare la torre di origine Normanna posta all'estrema punta ad ovest dell'Isola, insieme alla stele dedicata alla Madonna della Grotta posta sul punto pi\u00f9 alto ad Est dell'Isola, da cui si ammira il panorama.\nCentro ricettivo.\nAll'inizio degli anni novanta, sul versante sud, era attivo un piccolo centro turistico, consistente in un bar attrezzato e 6 trulli doppi in cemento. A causa per\u00f2 di alcune prescrizioni amministrative consistenti in adeguamenti alle norme, il centro turistico fu chiuso ed ancora oggi \u00e8 in completo disuso e degrado. Tutti gli arredamenti ingombranti sono stati abbandonati e a tratti vandalizzati, mentre oggetti leggeri sono stati portati via come \"souvenir\" dai numerosi turisti che in maniera indiscriminata vi accedevano. Il tetto del bar \u00e8 parzialmente crollato, mentre i trulli sono ancora in ottime condizioni, anche se hanno gli interni depredati. Esiste sull'isola anche una piscina ormai completamente in disuso e rovinata, nella zona bassa vicino ai trulli ed all'ex bar. L'istituzione di una riserva naturale preserverebbe l'isola da ulteriori devastazioni, legate allo sfruttamento per l'edilizia elitaria, e incentiverebbe forme di turismo sostenibile."}
{"id": "742166", "revid": "28592", "url": "https://it.wikipedia.org/wiki?curid=742166", "title": "Sciampagna", "text": ""}
{"id": "742167", "revid": "767487", "url": "https://it.wikipedia.org/wiki?curid=742167", "title": "Bianco e nero a colori", "text": "Bianco e nero a colori (\"La Victoire en chantant\") \u00e8 un film del 1976 diretto da Jean-Jacques Annaud, vincitore dell'Oscar al miglior film straniero nel 1977 in rappresentanza della Costa d'Avorio (non della Francia, gi\u00e0 presente nella cinquina delle \"nomination\" con \"Cugino, cugina\").\nIl film, passato quasi del tutto inosservato alla sua uscita in Francia, dopo la vittoria dell'Oscar fu redistribuito nelle sale con il titolo \"Noirs et blancs en couleur\" (e col quale venne distribuito in Italia), traduzione del titolo adottato per la distribuzione anglofona \"Black and White in Color\". Il titolo originale, \"La Victoire en chantant\", \u00e8 tratto dal primo verso della canzone di guerra rivoluzionaria \"Le chant du d\u00e9part\".\nTrama.\nCamerun Francese 1915. In ritardo di diversi mesi rispetto all'inizio delle ostilit\u00e0, arriva la notizia dello scoppio della Prima Guerra Mondiale. I coloni francesi vengono cos\u00ec a sapere di essere in guerra con i loro vicini tedeschi. Non sapendo cosa fare, privi di ordini precisi dalla madrepatria, decidono che \u00e8 loro dovere combattere i coloni tedeschi e a tal proposito arruolano la popolazione indigena locale. Dati loro stivali e fucili, cercheranno di fare degli africani un vero esercito europeo.\nCritica.\nIl \"Dizionario Mereghetti\" e il \"Dizionario Morandini\" lodano entrambi il film in termini simili: per il primo, \u00e8 \u00abun film originale e graffiante, capace di demistificare il colonialismo razzista e l'intellettualismo pretenzioso degli europei in Africa\u00bb, per il secondo \u00e8 \u00abun pamphlet frizzante, pungente e marionettistico contro il colonialismo razzista e l'imbecillit\u00e0 sciovinista\u00bb."}
{"id": "742168", "revid": "123919607", "url": "https://it.wikipedia.org/wiki?curid=742168", "title": "Cyberpunk (album)", "text": "Cyberpunk \u00e8 il quinto album del cantante britannico Billy Idol, uscito nel 1993. Ispirato al filone fantascientifico omonimo, fu lanciato dai singoli \"Shock to the system\" e \"Wasteland\". Contiene anche \"Heroin\", cover del celebre motivo dei Velvet Underground. L'album \u00e8 composto effettivamente da 13 canzoni, collegate tra di loro da alcune brevi tracce, alcune delle quali con soli effetti sonori e parlati. Sono la numero 1, 3, 9, 12, 15, 18, 20."}
{"id": "742174", "revid": "466539", "url": "https://it.wikipedia.org/wiki?curid=742174", "title": "Strada R504 (Russia)", "text": "La strada R504 \u00abKolyma\u00bb, nota anche come \"strada delle Ossa\", \u00e8 una strada federale russa di collegamento fra le citt\u00e0 di Magadan, sul mare di Ochotsk, e Ni\u017enij Bestjach, situata sulla riva orientale della Lena di fronte a Jakutsk, che si trova sulla sponda opposta, dove si collega con la strada A360 Lena (ex M56).\nLa strada Kolyma \u00e8 lunga 2.032 km, di cui 1197 km sul territorio della Sacha-Jakuzia e 835 km nell'oblast' di Magadan. L'arteria attraversa gli insediamenti di Tjungjulju, \u010curap\u010da, Ytyk-Kju\u00ebl', Chandyga, Ust'-Nera, Artyk, Kadyk\u010dan, Susuman, Jagodnoe, Debin, Orotukan, Mjakit, Atka, Palatka e termina a Magadan.\nStoria.\nIn connessione con lo sviluppo del settore minerario in Siberia, nel 1920, il governo sovietico inizi\u00f2 a creare una rete di strade. Nel novembre del 1931 fu istituito a questo scopo il Dal'stroj (Trust di costruzione dell'estremo nord). Durante la colonizzazione della Siberia in epoca staliniana fu iniziata la costruzione della strada da Magadan a Ust'-Nera con i prigionieri del Sevvostlag. Nell'estate del 1932 furono commissionati i primi 30\u00a0km di strada e altri 90\u00a0km di strada in inverno. I restanti 1042\u00a0km fino a Ust'-Nera furono ultimati nel 1953. Alla fine del 1941, iniziarono i lavori sulla \"pista di Chandyga\" che porta a Yakutsk attraverso il villaggio di Chandyga.\nIl tetro soprannome deriva da alcune leggende che vorrebbero la strada lastricata con una mistura di terra, ghiaia e ossa dei prigionieri morti durante la sua costruzione. Dopo il crollo della cortina di ferro e la dissoluzione dell'Unione Sovietica, la strada \u00e8 stata percorsa per la prima volta da occidentali nel 1995, dai componenti della spedizione Mondo Enduro.\nInaugurata il 24 ottobre del 2008, dopo importanti lavori di riparazione nell'Ojmjakonskij ulus e la costruzione di numerosi ponti, la strada \u00e8 stata ufficialmente aperta al movimento lungo l'intero corso dell'anno ed \u00e8 un importante collegamento della Jakuzia al mare di Ochotsk. Nel 2012 \u00e8 iniziata la costruzione del proseguimento della \"Kolyma\" verso Anadyr': il tratto \"Omsuk\u010dan-Omolon-Anadyr\" "}
{"id": "742176", "revid": "123920043", "url": "https://it.wikipedia.org/wiki?curid=742176", "title": "Devil's Playground (Billy Idol)", "text": "Devil's Playground \u00e8 il sesto album del cantante britannico Billy Idol, uscito nel 2005."}
{"id": "742180", "revid": "1372005", "url": "https://it.wikipedia.org/wiki?curid=742180", "title": "Josef Albers", "text": "Biografia.\nJosef Albers nacque il 19 marzo 1888 a Bottrop.\nDopo aver studiato pittura a Berlino, Essen e Monaco di Baviera, nel 1920 entr\u00f2 nel Bauhaus a Weimar.&lt;br&gt;\nNel 1925, quando il Bauhaus si trasfer\u00ec a Dessau, divenne professore.&lt;br&gt;\nIn quegli anni le sue opere cercano di sovvertire il carattere statico della pittura per mettere in evidenza l'instabilit\u00e0 delle forme; per fare questo Albers ripete modelli geometrici astratti, facendo uso quasi esclusivamente dei colori primari.&lt;br&gt;\nLe sue creazioni di questo periodo includono stampe, progetti di mobili, lavori in metallo, ma soprattutto collage di vetro colorato che permettono continue variazioni di luce.\nA causa della repressione nazista, nel 1933 il Bauhaus fu costretto alla chiusura.&lt;br&gt;\nAlbers emigr\u00f2 allora negli Stati Uniti, di cui divenne cittadino nel 1939, dove insegn\u00f2 in Carolina del Nord fino al 1949.&lt;br&gt;\nNel 1950 si trasfer\u00ec a New Haven per insegnare all'Universit\u00e0 Yale, ritirandosi dall'insegnamento nel 1958.&lt;br&gt;\nIn questi anni Albers si concentr\u00f2 su diverse serie di pitture, fatte da disegni geometrici tra loro simili che danno effetti di ambiguit\u00e0, il cui scopo \u00e8 di esplorare sistematicamente gli effetti della percezione.&lt;br&gt;\nLa sua serie pi\u00f9 nota, \u201cOmaggio al quadrato\u201d (serie cominciata nel 1949), \u00e8 fatta da semplici quadrati ripetuti e sovrapposti, colorati con diverse tonalit\u00e0 che creano un effetto ottico di profondit\u00e0.&lt;br&gt;\nAlbers \u00e8 ricordato anche come teorico dell'arte astratta: tenne molte conferenze e pubblic\u00f2 diversi libri e articoli in cui cerc\u00f2 di indagare la logica intrinseca che governa i colori.&lt;br&gt;\nLe sue teorie ebbero un'influenza importante su generazioni di giovani artisti, formando in particolare il fondamento dell'astrazione dell'Op art.&lt;br&gt;\nNei suoi studi sull'arte ottica collabor\u00f2 con alcuni artisti italiani fra i quali Getulio Alviani\nIl suo lavoro di insegnante gli permise di avere fra i suoi allievi Richard Anuszkiewicz, Alan Fletcher, Eva Hesse, Robert Rauschenberg, Kenneth Noland, Robert Motherwell, Ray Johnson e Susan Weil.\nAlbers continu\u00f2 a dipingere e a scrivere a New Haven insieme alla moglie, l'artista tessile Anni Albers, fino alla morte, avvenuta il 26 marzo 1976."}
{"id": "742183", "revid": "228587", "url": "https://it.wikipedia.org/wiki?curid=742183", "title": "5020 Asimov", "text": "5020 Asimov \u00e8 un asteroide scoperto il 2 marzo 1981 dall'astronomo statunitense Schelte J. Bus, e fu dedicato all'autore Isaac Asimov per i molti anni passati nel Mensa.\nLa sua designazione provvisoria, vista la data della scoperta, era \"1981 EX19\".\nEsso si trova a una distanza media di 322.225.116\u00a0km (grosso modo 15 minuti luce) dal sole. Tuttavia, a causa della sua orbita ellittica, questa distanza pu\u00f2 variare dai 253.598.529 ai 390.854.694\u00a0km. La sua posizione \u00e8 quasi sempre compresa tra l'orbita di Marte e l'orbita di Giove, all'interno di un volume di spazio conosciuto ai pi\u00f9 come cintura asteroidale principale.\nLa sua rivoluzione attorno al sole impiega 1154,65 giorni, poco meno di 4 anni. La sua orbita non \u00e8 allineata con l'eclittica (ovvero il piano che passa per l'equatore solare e dove si trovano, con buona approssimazione, tutti i pianeti del nostro sistema), e ha con essa un angolo di 1,098 gradi, molto inclinato dunque rispetto ai 0,00005 gradi della Terra. Mediamente, la magnitudine apparente di 5020 Asimov \u00e8 di 9,4, risultando visibile solo con un buon binocolo."}
{"id": "742186", "revid": "1121152", "url": "https://it.wikipedia.org/wiki?curid=742186", "title": "Giano Della Bella", "text": "Biografia.\nPrincipale esponente dei Della Bella, una delle pi\u00f9 antiche famiglie nobili ghibelline della citt\u00e0 di Firenze, si era fatto guelfo e popolano per ragioni politiche. Egli divenne il \"paladino\" dei ceti pi\u00f9 popolari della citt\u00e0, capeggiando la rivolta contro i \"magnati\" del 1292.\nScrisse di lui Dino Compagni: \"I nobili e grandi cittadini insuperbiti faceano molte ingiurie a' popolani [...]. Onde molti buoni cittadini popolani e mercatanti, tra' quali fu un grande e potente cittadino (savio, valente e buono uomo, chiamato Giano della Bella, assai animoso e di buona stirpe, a cui dispiaceano queste ingiurie) se ne fe' capo e guida\" (\"Cronica\", Libro I, XI).\nDivenuto priore riusc\u00ec a far emanare dal gonfaloniere di giustizia Baldo Ruffoli i cosiddetti \"Ordinamenti di Giustizia\" (promulgati il 18 gennaio 1293) che rappresentarono la pi\u00f9 importante riforma della Repubblica dai tempi dell'abolizione del sistema consolare. Con questi provvedimenti i \"Magnati\" ovvero i nobili di antica tradizione feudale e latifondista venivano esclusi dal governo della citt\u00e0 in favore del nascente ceto borghese, obbligando, tra le altre cose, per essere eleggibili alle cariche politiche l'iscrizione a un'Arte. Il cosiddetto \"popolo magro\" composto dagli strati pi\u00f9 bassi e poveri della societ\u00e0 (salariati, braccianti, piccoli dettaglianti) era comunque ancora escluso, non esistendo Arti che comprendessero le loro categorie (si dovr\u00e0 aspettare fino all'avvento del Duca di Atene nel 1343).\nBonifacio VIII mand\u00f2 a Firenze Jean de Chalons (\"Gian di Celona\"), che forse avrebbe dovuto uccidere Giano, ma per paura del popolo, stando a quanto riporta il Compagni, si prefer\u00ec evitare il delitto. Venne per\u00f2 indetta una congiura che mettesse Giano contro il popolo stesso, che riusc\u00ec a far crescere lo scontento attorno alla sua figura, tanto che fu scacciato di l\u00ec a poco in giorni tumultuosi con sommosse di piazza e combattimenti. \nNel 1294 fu podest\u00e0 di Pistoia e in seguito i suoi ordinamenti vennero revisionati nel 1295, anche se di fatto rimasero in vigore. Egli \u00e8 il protagonista dei primi capitoli della \"Cronica\" di Dino Compagni ed \u00e8 citato anche da Dante Alighieri (Pd. XVI, 127-132).\nLa speranza di poter rientrare presto in Firenze dovette avere breve durata. I nemici riuscirono a isolarlo del tutto, facendo seguire alla condanna a morte la scomunica (27 ottobre 1295), e ottenendo - grazie alla mediazione di alcune potenti compagnie bancarie fiorentine - l'intervento di Bonifacio VIII che in una bolla solenne del 23 gennaio 1296 minacci\u00f2 di interdetto Firenze qualora avesse accolto entro le mura Giano, Taldo o il loro nipote Ranieri di Comparino. A Giano non rest\u00f2 altro che prendere la via della Francia, l\u00e0 dove era vissuto in giovent\u00f9 e dove fu accolto con rispetto e con stima. Le sue tracce si perdono rapidamente. Sappiamo che consum\u00f2 a Parigi una piccola vendetta nei confronti degli odiati Velluti, contribuendo alla severa punizione di Donato, reo di aver ucciso uno stalliere dei Franzesi. Lo ritroviamo con il nome di Jehan de Florence tra i \"lombardi\" allirati negli anni 1298-1300 a Parigi, nella parrocchia di St.-Germain l'Auxerrois. Poi nient'altro. \u00c8 probabile che la morte lo abbia colto, ultrasessantenne, nei primissimi anni del nuovo secolo.\nNella cultura di massa.\nGiosu\u00e8 Carducci nella \"Consulta araldica\" cos\u00ec si espresse:\nSi riferiva al fatto che anche i nobili furono costretti per partecipare alla politica a iscriversi a un'Arte e quindi a lavorare."}
{"id": "742187", "revid": "253269", "url": "https://it.wikipedia.org/wiki?curid=742187", "title": "Todd Field", "text": "Biografia.\nField \u00e8 genero dello sceneggiatore Bo Goldman, di cui ha sposato nel 1986 la figlia Serena Rathbun, costumista, da cui ha avuto quattro figli, tra cui Alida e Henry, che hanno preso parte in qualche film.\nDoppiatori italiani.\nNelle sue interpretazioni \u00e8 stato doppiato da:"}
{"id": "742188", "revid": "36426", "url": "https://it.wikipedia.org/wiki?curid=742188", "title": "Giano della Bella", "text": ""}
{"id": "742190", "revid": "117211788", "url": "https://it.wikipedia.org/wiki?curid=742190", "title": "Shekhar Kapur", "text": ""}
{"id": "742192", "revid": "253269", "url": "https://it.wikipedia.org/wiki?curid=742192", "title": "Andrew Davis", "text": "Specialista in film d'azione e polizieschi, tra gli anni ottanta e gli anni novanta ha diretto alcuni dei film di maggior successo del periodo come \"Il codice del silenzio\", \"Nico\", \"Il fuggitivo\", \"Trappola in alto mare\" e \"Delitto perfetto\". Ha ottenuto una nomination ai Golden Globe come miglior regista per \"Il fuggitivo\".\nBiografia.\nSi laurea nel 1968 in Giornalismo all'Universit\u00e0 dell'Illinois a Urbana-Champaign. Specialista in film d'azione e polizieschi, inizia la sua carriera prima come cameraman e poi dal 1972 come direttore della fotografia di spot pubblicitari, documentari e film indipendenti. Esordisce come regista nel 1978 con il film indipendente \"Stony Island\", per poi seguire con l'horror a basso costo \"The Final Terror\". Il suo primo successo al botteghino arriva nel 1985 quando dirige Chuck Norris e Henry Silva ne \"Il codice del silenzio\". Tre anni dopo dirige Steven Seagal nella sua pellicola d'esordio \"Nico\", anch'esso un buon successo di incassi. L'anno dopo gira il thriller politico \"Uccidete la colomba bianca\" con Gene Hackman e Steven Seagal. Nel 1992 dirige di nuovo Steven Seagal e Tommy Lee Jones in \"Trappola in alto mare\", uno dei maggiori successi dell'anno, mentre l'anno dopo arriva la consacrazione con il celebre \"Il fuggitivo\", con protagonista Harrison Ford, che riceve 7 nomination ai Premi Oscar vincendo quello per miglior attore non protagonista a Tommy Lee Jones. Col film Davis ottiene una nomination ai Golden Globe come miglior regista. Dopo una parentesi con la commedia \"Il gemello scomodo\", torna agli action movie con \"Reazione a catena\" con Keanu Reeves, che per\u00f2 non raggiunge il successo sperato. Gli incassi tornano alti nel 1998 quando gira il remake del film di Alfred Hitchcock \"Delitto perfetto\", con Michael Douglas e Gwyneth Paltrow. Dopo quattro anni di pausa, torna al cinema nel 2002 con l'action \"Danni collaterali\" con Arnold Schwarzenegger, pellicola ambiziosa ma dallo scarso successo di pubblico, mentre l'anno successivo torna alla commedia con \"Holes - Buchi nel deserto\", che riscuote nuovamente un grande successo di incassi. Nel 2006 dirige il suo ultimo film, l'action \"The Guardian - Salvataggio in mare\" con Kevin Costner che riscontra un discreto successo.\n\u00c8 figlio dell'attore Nathan Davis e fratello del chitarrista Richard Davis."}
{"id": "742196", "revid": "253269", "url": "https://it.wikipedia.org/wiki?curid=742196", "title": "Rob Reiner", "text": "Biografia.\nNasce nel quartiere Bronx a New York da una famiglia ebraica che lavora nel ramo del cinema. La madre Estelle Reiner \u00e8 un'attrice, mentre il padre, Carl Reiner, \u00e8 un attore e regista di fama internazionale, e sar\u00e0 proprio lui a spingerlo agli inizi della sua carriera. Quando ha tredici anni la famiglia si trasferisce a Los Angeles, dove frequenta la Beverly Hills High School. Si iscrive poi all'Universit\u00e0 della California, Los Angeles. Incomincia le sue esperienze come attore di film per la tv, ma \u00e8 nel 1971 che si fa conoscere dal pubblico per la sua interpretazione del personaggio di Michael Stivic nella serie \"Arcibaldo\", che gli frutta anche due Emmy Award.\nNel 1984 si dedica alla regia dirigendo il suo primo film dal titolo \"This Is Spinal Tap\". Il suo talento di autore, degno del padre, esploder\u00e0 per\u00f2 nella sua prima commedia brillante \"Harry, ti presento Sally...\" che ebbe un vasto successo. Incomincia anche una collaborazione con Stephen King con i film \"Stand by Me - Ricordo di un'estate\" e \"Misery non deve morire\". Nello stesso periodo realizza \"La storia fantastica\". Grazie ai proventi dei suoi film di successo, fonda una casa di distribuzione, la Castle Rock Entertainment, in onore di Stephen King: \"Castle Rock\" \u00e8 il nome di una cittadina immaginaria inventata dallo scrittore. Proprio \"Misery non deve morire\", tratto dal romanzo \"Misery\", sar\u00e0 una delle prime produzioni della neonata Castle Rock.\nNel 1999 \u00e8 stata dedicata a Rob Reiner una stella sulla Hollywood Walk of Fame, come al padre Carl Reiner circa quarant'anni prima. Nel 2008 \u00e8 uscito nelle sale italiane \"Non \u00e8 mai troppo tardi\", con protagonisti i premi oscar Jack Nicholson e Morgan Freeman. \u00c8 considerato uno dei grandi registi di Hollywood, grazie anche alle collaborazioni con attori come Jack Nicholson e Morgan Freeman in \"Non \u00e8 mai troppo tardi\", Kathy Bates in \"Misery non deve morire\", Demi Moore e Tom Cruise in \"Codice d'onore\", Michael Douglas in \"Il presidente - Una storia d'amore\", Bruce Willis e Michelle Pfeiffer in \"Storia di noi due\" e Kevin Costner, Jennifer Aniston e Shirley MacLaine in \"Vizi di famiglia\".\nDoppiatori italiani.\nDa doppiatore \u00e8 sostituito da:"}
{"id": "742197", "revid": "8596", "url": "https://it.wikipedia.org/wiki?curid=742197", "title": "Full metal jacket", "text": ""}
{"id": "742199", "revid": "339392", "url": "https://it.wikipedia.org/wiki?curid=742199", "title": "Harry, ti presento Sally", "text": ""}
{"id": "742203", "revid": "1568601", "url": "https://it.wikipedia.org/wiki?curid=742203", "title": "Kronprins Frederiks Bjerge", "text": "Il Kronprins Frederiks Bjerge (Monti Kronprins Frederiks) \u00e8 un massiccio della Groenlandia. Si trova nella Terra di Re Cristiano IX, a nord-est del Monte Forel, sulla costa dello Stretto di Danimarca; appartiene al comune di Sermersooq."}
{"id": "742208", "revid": "15756", "url": "https://it.wikipedia.org/wiki?curid=742208", "title": "RoboCop (personaggio)", "text": "RoboCop \u00e8 un personaggio immaginario protagonista dell'omonimo franchise.\nBiografia del personaggio.\n\"RoboCop\".\nAlex Murphy \u00e8 un poliziotto che vive a Detroit, noto per le sue doti di abilit\u00e0, coraggio e onest\u00e0.\n\u00c8 sposato con Ellen e ha un figlio piccolo, Jimmy, con il quale trascorre molto tempo giocando a baseball e guardando i serial di genere poliziesco, specialmente \"T.J. Lazer\", dal quale, per compiacere il figlio, copia il gesto di far roteare il grilletto della pistola sul dito indice prima di rinfoderarla.\nQuando la Omni Consumer Product, detta OCP, una colossale multinazionale che gestisce molti interessi nell'industria bellica e di presidio, giunge al controllo del distretto di polizia municipale, gestisce una serie di ingenti spostamenti di personale da un distretto a un altro, e Murphy viene distaccato al Metro West, dove viene messo in coppia con Anne Lewis, una giovane poliziotta dalla tempra mascolina e dotata di grande forza morale e fisica.\nDurante il primo giorno di servizio nel nuovo distretto, il poliziotto si imbatte nella banda del sadico boss criminale Clarence Boddicker, a capo di una feroce banda di delinquenti responsabili dell'uccisione di una trentina di agenti di polizia e altri crimini, che costringe a scappare in una vecchia acciaieria ormai in disuso. Ma in mancanza di rinforzi( a causa di tagli di personale e carenza di agenti) con cui fronteggiare adeguatamente la rabbiosa cricca armata fino ai denti, la Lewis viene tramortita, e Murphy viene barbaramente fucilato, morendo tra atroci sofferenze poche ore pi\u00f9 tardi all'ospedale nonostante il pronto intervento dei migliori medici.\nNella OCP, frattanto, si tiene una riunione del consiglio di amministrazione per approvare la produzione di una linea di ED209, un gigantesco automa militare dotato di incredibili armi per mezzo del quale fronteggiare la dilagante crisi di violenza per le strade di Detroit. Questa tecnologia, caldeggiata dal dottor Dick Jones, vicepresidente dell'azienda, dovrebbe assicurare enormi guadagni per venticinque anni, tuttavia l'esemplare portato per una dimostrazione uccide barbaramente il giovane Kinney, membro del consiglio, crivellandolo di colpi a causa di un difetto. Il giovane e ambizioso Robert Morton, membro di rilievo del consiglio di amministrazione, coglie al volo l'opportunit\u00e0 e convince il Presidente della Ocp ad approvare il \"Progetto RoboCop\", atto a realizzare un prototipo di organismo cibernetico in grado di superare di molto la tecnologia degli ED209.\nPoich\u00e9 durante l'arruolamento aveva firmato un documento con il quale donava il corpo alla scienza, la OCP trasporta d'urgenza il cadavere di Murphy nei propri laboratori, dove i migliori ingegneri e biologi lo resuscitano facendo di lui un organismo cibernetico di tipo molto avanzato, munito delle migliori tecnologie da combattimento unite a riflessi computerizzati, e rivestito di una spessa corazza tratta da una lega di titanio e kevlar.\nPrima della sua attivazione, a RoboCop, come viene chiamato, vengono cancellati tutti i ricordi legati alla sua prima vita e in loro sostituzione viene introdotto un programma composto da tre direttive atte a condizionare in ogni circostanza il suo comportamento: da questo momento in poi ogni sua azione sar\u00e0 mossa a garantire l'ordine pubblico, alla protezione degli innocenti, all'imposizione del rispetto della legge. Viene introdotta una direttiva segreta (di cui lo stesso cyborg ignora l'esistenza) la quale gli impedisce di intraprendere azioni contro un alto dirigente OCP. Nel caso in cui dovesse trasgredire, il suo sistema di supporto vitale subirebbe una notevole crisi di efficienza. Tale direttiva, che viene suggerita da Jones, \u00e8 in realt\u00e0 pi\u00f9 che una banale forma precauzionale dell'azienda, quanto piuttosto un asso nella manica per lo stesso Jones, che teme ripercussioni a causa dei suoi intrallazzi malavitosi che lo legano a Clarence.\nNon appena attivato, RoboCop miete enormi successi contro il crimine, e non tarda a divenire un apprezzato fenomeno mediatico grazie a telenotiziari e quotidiani che lo descrivono come un eroe implacabile e coraggioso.\nA sorpresa, un giorno si incontra con uno dei suoi assassini, e da questo momento la memoria perduta si risveglia con forza fino a quando diviene pi\u00f9 autonomo nel pensiero e nel comportamento. Murphy inizia dunque la ricerca di coloro che gli hanno rovinato l'esistenza, e li uccide tutti quanti senza la minima piet\u00e0, giustiziando poi il perfido vicepresidente Jones, colpevole di aver favoreggiato pi\u00f9 volte il sanguinario Boddicker per i propri meschini interessi personali.\n\"RoboCop 2\".\nUn anno pi\u00f9 tardi, il poliziotto cibernetico insegue Cain, un pericoloso criminale abituato ad uccidere con un grande ardore religioso, il quale per\u00f2 ha la meglio su RoboCop, che viene letteralmente ridotto in pezzi con l'uso di attrezzi da officina. I dirigenti della OCP colgono l'occasione per riprogrammare RoboCop con l'intenzione di renderlo pi\u00f9 amichevole e servile, immettendo decine di direttive contraddittorie le une con le altre che hanno l'effetto di farlo comportare in modo ridicolo ed imprevedibile. Rendendosi conto del suo stato, Murphy decide di somministrarsi un pericoloso elettroshock per cercare di cancellare la programmazione a cui \u00e8 stato sottoposto, rischiando la distruzione. La mossa funziona e riesce cos\u00ec a liberarsi non solo dalle direttive addizionali, ma anche dalle tre principali, divenendo totalmente libero.\nNel frattempo, Cain \u00e8 stato catturato e trasformato dalla OCP in uno spaventoso organismo cibernetico di nuova concezione, e chiamato RoboCop II. L'azienda perde il controllo del cyborg che, in preda a terribili crisi d'astinenza, semina il panico in citt\u00e0. Murphy lo insegue nel tentativo di distruggerlo e, a seguito di un devastante combattimento, riesce nell'impresa strappando letteralmente il cervello di Cain dal corpo meccanico.\n\"RoboCop 3\".\nSuccessivamente, la OCP, ormai prossima alla bancarotta, viene acquistata dalla Kanemitsu, una multinazionale giapponese, e per le strade di Detroit circolano i suoi mercenari detti \"riqualificatori\", che sfollano con violenza le case allo scopo di avviare i lavori per la costruzione di \"Delta City\" dalle ceneri della vecchia citt\u00e0. A seguito della morte di Anne Lewis, uccisa da questi agenti speciali, RoboCop si unisce ai ribelli nella lotta per difendere Detroit dalle mire della Kanemitsu, ma \u00e8 pesantemente indebolito dalle armi che i mercenari hanno usato contro di lui, e viene riparato dalla bella dottoressa Mary Lazarus e aiutata dalla dolce Nikko. Non appena riprende le armi e torna in campo, i ribelli riescono a sconfiggere una feroce armata di teppisti senza scrupoli, improbabili mercenari prezzolati dai riqualificatori, e costringono quanto rimane della vecchia Ocp a rinunciare al progetto Delta City.\n\"RoboCop\" (remake 2014).\nAlex Murphy vive a Detroit con la sua famiglia, composta dalla moglie Clara e dal figlio David. Col suo compagno di squadra Jack Lewis \u00e8 sulle tracce di Antoine Vallon, un criminale sospettato di traffico d'armi e corruzione. Mentre seguono una pista, vengono entrambi coinvolti in una sparatoria, in cui Jack viene ferito. Poche ore dopo, Murphy rimane vittima dell'esplosione della sua stessa auto, manomessa da due poliziotti corrotti dallo stesso Vallon. Intanto la OCP tenta di far abrogare dal Governo degli Stati Uniti la Legge Dreyfuss, che vieta l'uso di vigilanti robotici per la citt\u00e0. Con l'approvazione di Clara, il dottor Norton, dipendente della OCP, porta a termine l'esperimento di costruire un automa che provasse sentimenti e distinguesse il bene dal male: nasce cos\u00ec RoboCop. Le sue capacit\u00e0, bench\u00e9 superiori a quelle di una comune persona, sono comunque pi\u00f9 dettate dall'insicurezza rispetto a quelle di un normale automa. Per questo Raymond Sellars, direttore della OCP, obbliga il dottor Norton a ritornare sul progetto per migliorare l'efficienza del cyborg, al quale viene inibita (per lui in modo inconscio) la facolt\u00e0 di scegliere le azioni da eseguire durante il combattimento. Prima della presentazione al pubblico, l'intero database della polizia di Detroit viene scaricato nel cervello di Murphy che va in crisi. Costretto dal caso, Norton diminuisce i livelli di dopamina del cyber-poliziotto, che diventa tanto efficiente nel catturare i criminali, quanto privo di emozioni nei confronti della sua famiglia. Clara non si arrende, e dopo aver cercato d'interagire con lui, la coscienza di Murphy si risveglia, e comincia ad indagare sul suo tentato omicidio, sgominando Vallon e la sua banda ed eliminando i due poliziotti corrotti. Tuttavia Sellars ordina a Rick Maddox, un esperto di automi che ha poca simpatia per Murphy, di disattivarlo per sempre e indurlo cos\u00ec alla morte. Norton, convinto che lui non sia un oggetto, lo riattiva consentendogli cos\u00ec di avere la sua vendetta contro Sellars, che si scopre essere il burattinaio dietro l'attentato a Murphy da parte di Vallon.\nPoteri e abilit\u00e0.\nQuando era ancora del tutto umano, Alex Murphy era un poliziotto di spicco rispetto ai suoi colleghi per la sua competenza e tenacia, sempre intraprendente, laborioso e capace di gestire le situazioni pi\u00f9 disparate. Inoltre, una volta divenuto cyborg acquisisce una forza sovrumana, sicch\u00e9 pu\u00f2 sopraffare fisicamente uomini di qualsiasi stazza e preparazione marziale senza alcuno sforzo, rompere facilmente ossa, sfondare muri e distruggere i materiali pi\u00f9 coriacei. Il suo nuovo corpo \u00e8 pressoch\u00e9 indistruttibile alle armi da fuoco di piccolo e medio calibro, ed \u00e8 comunque estremamente difficile da abbattere pure con munizioni ad alto potenziale. \u00c8 protetto anche da altissime temperature o esplosioni (per esempio, quella causata da una pompa di benzina andata in fiamme, da cui \u00e8 uscito indenne), ed \u00e8 ovviamente immune al dolore. Nonostante l'apparente goffaggine, i suoi sistemi cibernetici avanzati gli permettono di reagire molto pi\u00f9 velocemente di quanto un essere umano potrebbe mai fare, e di mirare con precisione praticamente chirurgica. Il suo software lo rende informato su tutti gli avvenimenti di Detroit grazie a un collegamento wirless con l'intero sistema di telecamere presente in citt\u00e0, e da esse pu\u00f2 reperire anche materiali relativi al passato. Ha svariate funzioni di scanning che gli consentono di filmare, isolare suoni, analizzare e confrontare le caratteristiche delle voci, appurare l'appartenenza di impronte digitali e tracce genetiche, nonch\u00e9 di captare i pi\u00f9 minimali movimenti di un corpo (in tempo reale o dalle espressioni di un soggetto in foto) per dedurne lo stato emotivo corrente e le probabili reazioni. Da questo principio, la sua cpu pu\u00f2 renderizzare simulazioni riguardanti gli avvenimenti futuri, per anticipare anche le mosse di gruppi di persone, calcolare traiettorie o per valutare percorsi tattici. Ha accesso a tutti i database della polizia, cos\u00ec da poter reperire in un istante qualsiasi informazione disponibile su criminali e persone schedate. Dispone poi di numerose altre funzioni, come mappe digitali, hud adattabile in grado di interagire con l'ambiente, tipi di visione quali quella notturna e a infrarossi. Pu\u00f2 interfacciarsi su qualsivoglia computer e utilizzarlo mentalmente.\nLa coscia \u00e8 in grado di contenere la sua arma d'ordinanza, una grossa pistola ad altissime prestazioni, cos\u00ec che aprendosi Murphy possa estrarla. Pu\u00f2 persino montare, al posto degli avambracci, armi specifiche.\nNel 2014.\nIn questa versione RoboCop conserva le stesse capacit\u00e0 dell'originale, ma \u00e8 molto pi\u00f9 agile e veloce. Inoltre la sua corazza \u00e8 costituita da una lega pi\u00f9 resistente del titanio e possiede un mainframe pi\u00f9 aggiornato. Al contrario dell'originale, possiede ancora completamente intatta la sua coscienza umana.\nAltri media.\nIl personaggio di Murphy/RoboCop \u00e8 apparso anche in televisione per le interpretazioni di Richard Eden e di Page Fletcher in due serie televisive canadesi, una serie TV chiamata \"RoboCop\" e una stagione ed un'altra chiamata \"\" composta da quattro episodi (mai arrivata in Italia)\nFumetti.\n\u00c8 stato ripreso da autori quali Frank Miller e Walter Simonson. \u00c8 apparso anche nel fumetto \"Terminator vs RoboCop\", dove Alex, dopo essere stato ucciso, viene trasformato in un T-800 molto simile a quello interpretato da Arnold Schwarzenegger in \"Terminator\" e in \"Terminator 2 - Il giorno del giudizio\".\nVideogiochi.\n\u00c8 il protagonista di diversi videogiochi tratti dalla saga di \"RoboCop\", a partire da \"RoboCop\" del 1988. \u00c8 inoltre un personaggio giocabile in \"Mortal Kombat 11\"."}
{"id": "742219", "revid": "767487", "url": "https://it.wikipedia.org/wiki?curid=742219", "title": "Il profumo della signora in nero", "text": "Il profumo della signora in nero \u00e8 un film del 1974 diretto da Francesco Barilli.\nIl titolo del film \u00e8 un omaggio all'omonima pellicola del 1931 \"Il profumo della dama in nero\" di Marcel L'Herbier.\nTrama.\nRoma: Silvia Hacherman, giovane direttrice e assidua lavoratrice d'un laboratorio di chimica, \u00e8 stata costretta a convivere, per molto tempo e sin da quand'era bambina, con il trauma d'avere causato la morte della madre Marta.Il ricordo dell'accaduto s'\u00e8 ormai offuscato e la ragazza sembra riuscire a condurre una vita serena e piena di soddisfazioni, sia in ambito lavorativo che dal punto di vista affettivo. Una sera, nel corso d'una cena a casa d'amici, Silvia, accompagnata dal fidanzato Roberto, rimane colpita da una discussione di Andy, professore africano di sociologia, riguardo al culto delle messe nere, a suo dire ancora attive in Africa.L'argomentazione del professore, apparentemente folkloristica e tranquilla per qualunque altra persona, resta talmente impressa a Silvia da farle ritornare alla mente alcuni momenti infantili, in particolare la morte e il ricordo della madre, vestita di nero e intenta a spruzzarsi del profumo davanti allo specchio.La situazione precipita e da quel momento iniziano ad accadere fatti inquietanti: una misteriosa bambina che si stabilisce a casa sua, i vicini e Roberto che si comportano in modo davvero strano, fanno dapprima sprofondare Silvia nella follia (apparentemente elimina Nicola, amante della madre, Roberto e il sig. Rossetti, zelante vicino di casa). Infine, la portano a suicidarsi, gettandosi, insieme alla bambina dal terrazzo del palazzo.Ma, subito dopo questo tragico gesto, accade qualcosa di macabro: il corpo di Silvia viene recuperato da alcune persone e viene portato in un luogo sotterraneo. Qui, riunitisi davanti al suo corpo nudo, decine e decine di persone, tra cui Andy, i suoi vicini, gli amici e il fidanzato, si nutrono avidamente dei suoi organi; il professore aveva ragione, le sette segrete esistono, non solo in Africa, ma in tutto il mondo.\nCritica.\nInizialmente le critiche del film furono quasi tutte negative:\n\"Indigesto cocktail di psicanalisi, horror cruento e cinema esotico di spavento di un ex attore (...) che pur rivela un gusto figurativo non comune\" \u00e8 il commento del dizionario \"Morandini\" che assegna al film \"una stella e mezzo\" su cinque di giudizio.\nIl dizionario \"Farinotti\" assegna al film \"due stelle\" su cinque di giudizio.\nIl sito MYmovies invece d\u00e0 una media al film di 2.08 su 5.\nSecondo Paolo Mereghetti (1993) si tratta di una \u00abapprossimativa mescolanza di psicoanalisi e horror gratuito e insolitamente cruento.\u00bb\nSolo in seguito il film \u00e8 stato rivalutato:\nIl dizionario dei film horror su mymovies.it commenta: \"Il ritmo lento aiuta a rendere l'incombenza del macabro destino. Lo stile di Barilli sembra sin troppo compiaciuto della sua eleganza, (...) un film nel complesso riuscito con una conclusione di grande efficacia.\"\nNocturno afferma entusiasta: \"Film strepitoso con uno dei finali pi\u00f9 cattivi angoscianti e raggelanti e affascinanti di sempre \"Il profumo della signora in nero\" si avvale della colonna sonora di Nicola Piovani che per l'occasione sfodera un tappeto sonoro meravigliosamente triste e malinconico, una sorta di valzer della morte che fin dai titoli di testa crea un'atmosfera onirica, ipnotica e ammaliante\".\n\u00ab\"Raffinato\" \u00e8 l'aggettivo che meglio si adatta a questo film, la cui composizione cromatica e spaziale di ogni quadro moltiplica all'infinito ogni tentativo di analisi che va a perdersi nei singoli fotogrammi.\u00bb il commento del sito Splattercontainer.com, che assegna al film 3 stelle su cinque.\nL'Internet Movie Database fornisce una media positiva al film di 6.8 stelle su dieci.\nDistribuzione.\nDistribuito nei cinema italiani il 29 marzo 1974, il film ha incassato complessivamente 582.674.000 di lire dell'epoca."}
{"id": "742226", "revid": "767487", "url": "https://it.wikipedia.org/wiki?curid=742226", "title": "Goccia (EP)", "text": "Goccia \u00e8 il primo EP della cantante italiana Cristina Don\u00e0, pubblicato nel giugno del 2000 dalla Mescal.\nIl disco.\nIl brano \"Goccia\", che d\u00e0 il titolo all'EP, \u00e8 estratto dal secondo album di Cristina Don\u00e0, \"Nido\", e presenta la partecipazione straordinaria di Robert Wyatt. Il testo \u00e8 della stessa Don\u00e0, mentre la musica \u00e8 stata scritta da lei insieme a Manuel Agnelli..La musica di \"Fireworks\" \u00e8 di Giovanni Ferrario, del gruppo Micevice, mentre Cristina Don\u00e0 ha scritto il testo in inglese con la collaborazione del marito, lo scrittore e traduttore Davide Sapienza; questo brano \u00e8 presente nell'album dei Micevice \"Bipolars of the world unite cpl\".\"Terra blu\" \u00e8 una ninna nanna ed \u00e8 il primo brano pubblicato da Cristina Don\u00e0, nella raccolta \"Matrilineare\" del 1996, progetto curato dal Consorzio Produttori Indipendenti; il testo e la musica sono di Cristina Don\u00e0.\"Genesis\" \u00e8 una cover di Jorma Kaukonen.\nNella versione originaria, pubblicata nel 2000, questo disco conteneva la traccia video di \"Goccia\". Il video \u00e8 stato girato in Inghilterra, sulla costa orientale, e vi compare anche Robert Wyatt."}
{"id": "742233", "revid": "767487", "url": "https://it.wikipedia.org/wiki?curid=742233", "title": "RoboCop 2", "text": "RoboCop 2 \u00e8 un film del 1990 diretto da Irvin Kershner, sequel di \"RoboCop\" di Paul Verhoeven (1987), e precede \"RoboCop 3\"\ndi Fred Dekker (1993).\nTrama.\n\u00c8 trascorso un anno da quando l'agente Alex Murphy, ufficialmente ucciso nell'adempimento del suo dovere, \u00e8 stato impiegato nella costruzione del primo cyborg \"RoboCop\".\nLa OCP sta passando problemi finanziari in quanto non \u00e8 ancora iniziata la costruzione di \"Delta City\", ma \u00e8 in vantaggio poich\u00e9 l'amministrazione deve restituire una grossa somma alla multinazionale, e il municipio non \u00e8 in grado di risolvere la questione; di conseguenza Detroit verr\u00e0 dichiarata \"propriet\u00e0 privata della OCP\".\nRoboCop, insieme alla collega Anne Lewis, sta dando la caccia a Cain, un criminale che negli ultimi giorni sta trafficando una droga chiamata \"Nuke\" che sta diffondendo una scia di sangue tra i poliziotti, molti dei quali sono in sciopero per via dei soprusi sindacali della OCP. RoboCop scopre il covo di Cain e la raffineria principale di Nuke. A sorpresa, il cyborg viene danneggiato da una mitragliatrice della banda, catturato e fatto a pezzi.\nA stento ancora in vita, viene scaricato dai criminali davanti alla stazione di polizia e tenuto in vita dai tecnici addetti alla sua manutenzione. Gli scienziati della OCP sarebbero in grado di ripararlo, per\u00f2 non hanno per il momento l'ordine di procedere.\nIl presidente della multinazionale preferirebbe affinare le tecnologie di cui dispone con la creazione di un altro cyborg, il \"RoboCop II\". Tuttavia successivamente RoboCop viene ricostruito per evitare una caduta di consensi e d'immagine pubblica, ma dotato di una programmazione con un eccesso di direttive che compromettono le sue capacit\u00e0 arbitrarie col rischio di farlo impazzire.\nNonostante siano state scoperte le vere cause del malfunzionamento di RoboCop, i tecnici della stazione di polizia non sono in possesso della strumentazione necessaria a cancellare le direttive in eccesso. Gli unici modi sono uno spegnimento del sistema o una scarica elettrica ad alto amperaggio.\nAppena RoboCop sente parlare di questa possibile soluzione esce dalla stazione di polizia e si sottopone a una scarica elettrica attaccandosi a un grosso commutatore elettrico. Questa operazione gli permette di resettare il sistema e cancellare tutte le direttive, comprese le primarie; tuttavia la prima azione che decide di intraprendere \u00e8 il tornare al lavoro. Con un commando di poliziotti, va da Cain, deciso a catturarlo una volta per tutte.\nLa cattura non sar\u00e0 facile e Cain ne uscir\u00e0 quasi morto. La dottoressa Juliette Faxx, incaricata di scegliere il cervello da impiegare per il progetto \"RoboCop II\", fa ricadere la scelta proprio su Cain usando cariche di Nuke per mantenerlo sotto controllo. Il criminale viene impiegato nella costruzione di un cyborg ancora pi\u00f9 potente di RoboCop. Per collaudarlo viene mandato a bloccare le trattative che il sindaco, pur di impedire alla OCP di prendere Detroit, sta conducendo con la ex banda di Cain ormai capeggiata da Hob e Angie. Cain compie una strage, alla quale solo il sindaco sopravvive, e RoboCop, giunto dopo sul posto, assiste Hob mentre muore, scoprendo inoltre il ritorno di Cain.\nPochi giorni dopo, sebbene il sindaco sia sopravvissuto, la OCP inaugura il primo grattacielo di Delta City, dove intende trasferire la sede dell'amministrazione della citt\u00e0, ed esibisce il prototipo di RoboCop II come il proprio trionfo.\nMurphy irrompe sulla scena e sfida Cain proprio quando questo sta per perdere il controllo a causa della sua dipendenza dalla droga. La polizia interviene sparando al cyborg. Il robot risponde al fuoco colpendo anche la folla innocente, causando morti e feriti. Ma dopo una lunga e dura battaglia, RoboCop riesce ad avere la meglio sul nemico, di cui estrae il cervello spappolandolo sull'asfalto.\nIl presidente della OCP si defila in silenzio progettando un piano per scaricare la colpa dei morti e dei feriti sulla Faxx, colpevole di aver scelto il cervello di RoboCop II.\nRiconoscimenti.\n1991 - Saturn Award"}
{"id": "742234", "revid": "287204", "url": "https://it.wikipedia.org/wiki?curid=742234", "title": "Enci (gruppo etnico)", "text": "Gli enci , o enets, enezi, enisej, enisej-samoiedo sono un popolo indigeno russo che vive vicino alla foce del fiume Enisej. Molti di essi vivono nel villaggio di Potapovo, Circondario del Tajmyr, nella Siberia occidentale sul circolo polare artico. Secondo il censimento russo del 2002 vi erano solamente 237 Enzi nella regione. Altri 18 Enzi sono stati censiti in Ucraina.\nLa lingua enets appartiene alla famiglia delle lingue samoiede. La comunit\u00e0 parla ancora la lingua originale anche se questa si sta lentamente perdendo."}
{"id": "742236", "revid": "339392", "url": "https://it.wikipedia.org/wiki?curid=742236", "title": "Yeneti", "text": ""}
{"id": "742238", "revid": "339392", "url": "https://it.wikipedia.org/wiki?curid=742238", "title": "Entsy", "text": ""}
{"id": "742239", "revid": "256896", "url": "https://it.wikipedia.org/wiki?curid=742239", "title": "Capo Gustav Holm", "text": "Il capo Gustav Holm \u00e8 un capo della Groenlandia dedicato al pastore groenlandese Gustav Holm. Si trova nella Terra di Re Cristiano IX, proteso nello stretto di Danimarca, a pochi chilometri dal Circolo Polare Artico; fa parte del comune di Sermersooq."}
{"id": "742240", "revid": "287204", "url": "https://it.wikipedia.org/wiki?curid=742240", "title": "Ninjatom", "text": ""}
{"id": "742241", "revid": "287204", "url": "https://it.wikipedia.org/wiki?curid=742241", "title": "Flurmel", "text": ""}
{"id": "742242", "revid": "287204", "url": "https://it.wikipedia.org/wiki?curid=742242", "title": "Krakeelo", "text": ""}
{"id": "742243", "revid": "287204", "url": "https://it.wikipedia.org/wiki?curid=742243", "title": "Krawumms", "text": ""}
{"id": "742244", "revid": "544909", "url": "https://it.wikipedia.org/wiki?curid=742244", "title": "Bob Marley &amp; the Wailers", "text": ""}
{"id": "742245", "revid": "287204", "url": "https://it.wikipedia.org/wiki?curid=742245", "title": "Nasgnet", "text": ""}
{"id": "742247", "revid": "287204", "url": "https://it.wikipedia.org/wiki?curid=742247", "title": "Zobiris", "text": ""}
{"id": "742248", "revid": "287204", "url": "https://it.wikipedia.org/wiki?curid=742248", "title": "Flunkifer", "text": ""}
{"id": "742249", "revid": "661526", "url": "https://it.wikipedia.org/wiki?curid=742249", "title": "Bob Marley &amp; The Wailers", "text": "Bob Marley and the Wailers \u00e8 stato il nome di un gruppo musicale reggae creato da Bob Marley nel 1974, dopo che Peter Tosh e Bunny Wailer avevano lasciato il precedente gruppo, gi\u00e0 chiamato The Wailers. I fratelli Carlton e Aston Barrett, che si erano uniti ai Wailers quattro anni prima (rispettivamente alla batteria e al basso), scelsero di rimanere con Marley. I due fratelli avevano suonato precedentemente con i Wailers mentre ancora facevano parte della band in studio di Lee \"Scratch\" Perry, The Upsetters.\nLa line up di Bob Marley &amp; The Wailers consisteva dunque dello stesso Marley come chitarrista, compositore e cantante, della Wailers Band come band di supporto, e delle I Threes come gruppo corale. In particolare, la Wailers Band era composta, oltre che dalla sezione ritmica dei fratelli Barrett, da Junior Marvin e Al Anderson alle chitarre, da Tyrone Downie e Earl \"Wya\" Lindo alle tastiere e da Alvin \"Seeco\" Patterson alle percussioni. Il gruppo vocale delle I Threes invece era formato da Judy Mowatt, Marcia Griffiths e Rita Marley, moglie di Bob.\nA volte, in genere per scopi di marketing, le registrazioni sono indiscriminatamente attribuite a Bob Marley, a The Wailers, o a Bob Marley &amp; the Wailers."}
{"id": "742250", "revid": "287204", "url": "https://it.wikipedia.org/wiki?curid=742250", "title": "Stollunior", "text": ""}
{"id": "742251", "revid": "287204", "url": "https://it.wikipedia.org/wiki?curid=742251", "title": "Stollrak", "text": ""}
{"id": "742252", "revid": "287204", "url": "https://it.wikipedia.org/wiki?curid=742252", "title": "Stolloss", "text": ""}
{"id": "742253", "revid": "287204", "url": "https://it.wikipedia.org/wiki?curid=742253", "title": "Meditie", "text": ""}
{"id": "742254", "revid": "287204", "url": "https://it.wikipedia.org/wiki?curid=742254", "title": "Meditalis", "text": ""}
{"id": "742255", "revid": "1543377", "url": "https://it.wikipedia.org/wiki?curid=742255", "title": "Tissaferne", "text": "Biografia.\nDiscendente da una famiglia nobile, Tissaferne era figlio di Idarne, satrapo dell'Armenia, che aveva preso il nome del padre, comandante in capo della guardia degli Immortali al tempo della seconda guerra persiana. Ci\u00f2 risulta dalla seguente iscrizione in lingua licia, la cosiddetta Stele di Xanto, \"Kizzapr\u00f1na Widr\u00f1nah\"; in essa \"Kizzapr\u00f1na\" \u00e8 l'equivalente del persiano \"\u010ci\u03b8rafarnah\", mentre Widr\u00f1na \u00e8 corrisponde al nome greco \"Hyd\u00e1rn\u0113s\", quindi si ottiene \"Tissaferne, [figlio di] Idarne\". Suo fratello Teritucme aveva in seguito ereditato la carica paterna e sposato Amestri, figlia di Dario II, mentre sua sorella Statira aveva sposato Arsace, il futuro Artaserse II.\nRuolo nella Guerra del Peloponneso.\nNel 413 fu nominato Carano ovvero comandante in capo delle truppe persiane in Asia Minore ottenendo anche la satrapia di Lidia e Caria, in luogo del satrapo Pissutne che si era ribellato al Gran Re. Giunto a Sardi si sbarazz\u00f2 di Pissutne corrompendone le truppe ed inducendolo ad arrendersi dietro un salvacondotto quando, invece, fu portato dal Gran Re, Dario II, che lo mise a morte.\nLa rivolta, tuttavia, riprese sotto il comando di Amorge, figlio illegittimo di Pisutne che per alcuni anni riusc\u00ec a scuotere la fedelt\u00e0 della Caria.\nNel 412 a.C., avendogli il Gran Re chiesto un forte tributo che non poteva pagare poich\u00e9 Atene si era opposta invi\u00f2 due messaggeri a Sparta promettendo danaro e supporti in cambio del diritto di occupare le ricche citt\u00e0 greche della Ionia, tradizionalmente legate ad Atene. Cos\u00ec scrive Tucidide:\nNello stesso tempo Tissaferne prese contatti anche con i cittadini di Chio i quali, consci della debolezza di Atene, intendevano ribellarsi e, grazie alla sua influenza, li indusse ad inviare ambasciatori a Sparta.\nTuttavia, Tissaferne non era il solo che cercava di conquistare l'amicizia di Sparta: infatti, Farnabazo II, satrapo della Frigia ellespontica, incapace anch'egli di riscuotere i tributi per l'opposizione di Atene, si rivolse a Sparta con i medesimi propositi del collega. \nGli spartani si divisero tra i coloro i quali intendevano privilegiare l'alleanza con Farnabazo e quindi il fronte dell'Ellesponto e quelli che favorivano Tissaferne ovvero l'annichilimento dei domini ateniesi nel basso Egeo. \nAlla fine gli spartani, su impulso di Alcibiade, che aveva stretto amicizia con l'eforo Endio, optarono per Tissaferne e decisero di inviare, dopo un'accurata verifica, navi e appoggio militare ai chii.\nAlleanza con Sparta.\nPertanto, agli inizi dell'anno seguente, il 412 a.C., gli spartani inviarono una flotta a Chio che, tuttavia, fu intercettata da una squadra ateniese e sconfitta; nonostante ci\u00f2 Alcibiade indusse ancora una volta i peloponnesiaci a perseverare e ad inviare lui stesso con cinque navi e l'ufficiale Calcideo. Quasi senza colpo ferire, Alcibiade conquist\u00f2 Chio e Clazomene preoccupando non poco Atene.\nPoi, mentre Ateniesi e Spartani si affrontavano nei pressi di Teo, Tissaferne, oltre ad inviare in aiuto a Sparta l'ufficiale Stage, ne approfitt\u00f2 della rivolta anti-ateniese di Mileto, per stipulare con Calcideo il seguente trattato:\nStipulato il patto, Tissaferne intervenne personalmente nell'assedio di Teo abbattendone le mura ancora in piedi per poi ritirarsi. In estate, quando gli ateniesi inviarono un esercito, rafforzato da mercenari argivi, per occupare Mileto, il satrapo guid\u00f2 mille cavalieri in aiuto di Sparta e dei Milesi; la battaglia fu, comunque, incerta poich\u00e9 gli ateniesi batterono i Peloponnesiaci mentre i milesi costrinsero gli argivi a ripiegare\nPoco tempo dopo, Tissaferne, approfittando dell'arrivo di truppe spartane a Tichiussa, vicino Mileto, si present\u00f2 a loro e li indusse ad attaccare Iaso, la piazzaforte di Amorge, figlio di Pissutne e nemico del satrapo. Il successo fu totale: gli spartani conquistarono la citt\u00e0 e catturarono vivo Amorge che consegnarono a Tissaferne ed in pi\u00f9 ottennero i servigi dell'esercito di mercenari di quello.\nNell'inverno di quell'anno, Tissaferne, dopo aver fortificato Iaso, si diresse a Mileto ove, ottemperando agli accordi, pag\u00f2 lo stipendio alla flotta spartana: una dracma attica a testa per ogni combattente al giorno al quale sarebbe seguito uno stipendio mensile di tre oboli.\nCon l'anno nuovo, gli Spartani, poco convinti del trattato precedente stipulato da Calcideo, ritenuto troppo poco vantaggioso nei loro confronti, strinsero una nuova intesa con Tissaferne nei seguenti termini:\nTuttavia, neppure questo secondo accordo soddisf\u00f2 gli spartani che dopo alcuni mesi iniziarono a metterlo in discussione anche perch\u00e9 pochi accettavano di cedere l'intera Ionia al Gran Re.\nParticolarmente duro fu Lica il quale riteneva opportuno o la stipula di un nuovo trattato o l'invalidazione dei precedenti rinunciando anche ai contributi persiani. Tali rivendicazioni infuriarono Tissaferne che rifiut\u00f2 di concedere alcunch\u00e9.\nRapporti con Alcibiade.\nIn tali circostanze, rese ancor pi\u00f9 incerte dall'uccisione di Calcideo e dallo scontro di Mileto, Alcibiade divenuto sospetto ai Peloponnesiaci e al re Agide, decise di trasferirsi presso Tissaferne. Col tempo, preoccupato, prese, con ogni sua malizia, a guastare le relazioni tra questo personaggio e il Peloponneso.\nInfatti, a poco a poco, Alcibiade divenne braccio destro e guida del satrapo in tutte le risoluzioni: gli ispir\u00f2 di tagliare il soldo all'armata dei peloponnesiaci, cos\u00ec da ridurre la dracma attica a tre oboli e in ogni caso di pagarli irregolarmente dietro il pretesto che le truppe non spendessero il proprio danaro nell'ozio.\nPoi, lo istruiva a sedurre i trierarchi e gli strateghi delle altre citt\u00e0 con donativi in denaro, in modo da renderseli tutti arrendevoli, tranne i Siracusani e si prese la libert\u00e0 di chiudere la porta in faccia alle delegazioni cittadine che si presentavano con richieste di sussidi finanziari.\nInfine, chiar\u00ec che Tissaferne, sostenendo di tasca propria le spese belliche, aveva buoni motivi di tendere al risparmio: se mai gli fossero giunti dal Re i fondi occorrenti avrebbe corrisposto loro la paga intera e le citt\u00e0 avrebbero avuto la debita soddisfazione.\nTali consigli, ovviamente, dietro il pretesto di tirare per le lunghe il conflitto e quindi approfittarsi dell'indebolimento di entrambi i contendenti, in realt\u00e0 servivano ad Alcibiade per preparare il suo ritorno ad Atene di cui provava a rialzare le sorti impedendo ogni strategia offensiva.\nInfatti, il satrapo, ormai conscio che gli spartani, forti militarmente, avrebbero potuto instaurare un dominio pi\u00f9 saldo di quello ateniese, ridusse il soldo alle truppe e dissentiva sull'invio di forze navali in campo aperto mortificando quindi il vigore della flotta. Tale strategia, unita agli intrighi di Alcibiade, permise a quest'ultimo di acquistarsi numerosi sostenitori in Atene che subito avviarono trattative con Tissaferne.\nIl colloquio di pace fu, per\u00f2, infruttuoso anche perch\u00e9 Alcibiade aveva indotto Tissaferne a porre dure condizioni in modo da screditare il regime democratico in modo da consegnare il potere alla fazione moderata.\nIn ogni caso, Tissaferne, incerto se rompere con gli Spartani, prefer\u00ec temporeggiare anche perch\u00e9 desiderava evitare che i peloponnesiaci, privi di rifornimenti, saccheggiassero la satrapia. Fu quindi stipulato il seguente trattato:\nDopo la convenzione, Tissaferne si preparava a far scendere in campo la flotta fenicia, secondo gli accordi stipulati, e in generale a dar corso a tutte le promesse fatte o almeno desiderava che si notasse la sua buona disposizione.\nTale strategia fu seguita da Tissaferne anche dopo il richiamo di Alcibiade ma la rivalit\u00e0 con Farnabazo, che al contrario perorava l'intervento diretto in favore di Sparta, lo indebolirono notevolmente sul piano politico.\nIntrighi di palazzo.\nNel frattempo la casata di Tissaferne veniva sconvolta dalla congiura ordita dal fratello di questi: Teritucme. Dopo la morte del padre Idarne aveva ereditato la satrapia dell'Armenia e sposato la figlia del re Amestri. Teritucme per\u00f2 amava ancora sua sorella Rossana; divorziare da una moglie di tale rango non era possibile perci\u00f2 il satrapo si accord\u00f2 con trecento compagni per uccidere la donna. La congiura venne tuttavia denunciata da Udiaste, scudiero di Teritucme, convinto da alcune lettere di Dario ad uccidere il suo signore. La vendetta della regina-madre Parisatide contro la famiglia del ribelle fu terribile. Rossana venne giustiziata come pure sua madre, le altre sorelle ed i fratelli Mitroste ed Elico. All'epurazione scamperanno solo Statira, salvata dall'intercessione del marito e Tissaferne in virt\u00f9 dei servigi resi. Ma sia lui che la sorella continueranno ad essere oggetti dell'odio da parte di Parisatide.\nDestituzione in favore di Ciro.\nLa situazione peggior\u00f2 ulteriormente nel biennio 410-408 a.C. quando le rinnovate sorti di Atene, nella battaglia di Abido, Cizico, Cinossema, indussero Farnabazo a far pressioni sul Gran Re affinch\u00e9 appoggiasse Sparta.\nCi\u00f2 avvenne nel 408 e come conseguenza Tissaferne fu rimosso dal titolo militare di \"Carano\" e fu privato del governo della Lidia, la quale fu affidata al principe cadetto, Ciro il Giovane, assieme alla Cappadocia.\nAlla caduta di Atene (404 a.C.), sia Ciro che Tissaferne rivendicarono il diritto di governo sulle citt\u00e0 ioniche conquistate, gran parte delle quali riconobbe Ciro come loro amministratore mentre Tissaferne si impadron\u00ec di Mileto e di alcune regioni circostanti.\nI Diecimila.\nLo stesso anno mor\u00ec Dario, e gli succedette Artaserse, suo primogenito, col nome di Artaserse II. Tissaferne denunci\u00f2 immediatamente Ciro per cospirazione, e questi fu imprigionato a Susa l'anno successivo. Riabilitato per intercessione della madre Parisatide, Ciro riottenne rango, onori ed il governo di Lidia e Cappadocia, con l'aggiunta della Caria.\nNonostante ci\u00f2, furioso per il pericolo corso e per l'affronto subito e forte dell'appoggio della madre, Ciro comincia a meditare di sottrarsi alla potest\u00e0 del fratello e di sostituirsi a lui sul trono. A tale scopo, cerca di accattivarsi gli ospiti stranieri e comincia ad arruolare un esercito di mercenari greci spargendo la voce che Tissaferne minaccia le isole.\nPoi, grazie ai suoi appoggi e al carisma, Ciro sottrasse a Tissaferne le citt\u00e0 ioniche, tranne Mileto; Tissaferne cerca di reagire esiliando o uccidendo i sostenitori di Ciro ma \u00e8 costretto a subire un duro assedio mentre a corte Parisatide convinse Artaserse delle buone intenzioni del fratello.\nPoi, nel 401, dietro il pretesto di riconquistare Mileto e di respingere le inflitrazioni dei Pisidi, Ciro rafforza ulteriormente il proprio esercito ed infine si mette in marcia verso l'Asia.\nTissaferne, tuttavia, riusc\u00ec a fuggire da Mileto con un piccolo distaccamento e cos\u00ec facendo pot\u00e9 avvisare il sovrano della rivolta del fratello.\nCiro continu\u00f2 ad avanzare indisturbato fino a Cunassa, a circa 70\u00a0km da Babilonia. Nella battaglia, Artaserse confer\u00ec a Tissaferne il comando dell'ala sinistra dell'esercito mentre il sovrano si poneva al centro dello schieramento. Lo scontro fu incerto dato che Ciro, dopo aver sconfitto la cavalleria persiana e messo in fuga seimila soldati della guardia reale, disperse le truppe e quindi, sopraffatto dal contrattacco, fu ucciso; alla sinistra, invece, i Diecimila mercenari greci, rotte le linee nemiche, inseguirono i soldati del Gran Re infliggendo loro forti perdite, finch\u00e9, quando oramai \u00e8 sera, apprendono della morte del loro comandante.\nA seguito della battaglia, Tissaferne invi\u00f2 il suo secondo, il greco Falino, esperto di strategia, a trattare con i Diecimila offrendo loro una tregua in cambio della consegna delle armi.\nSi raggiunse un compromesso per cui i persiani avrebbero offerto il diritto di rifornirsi di viveri in attesa di discutere le condizioni per un accordo definitivo e poco tempo dopo giunse al campo dei greci Tissaferne stesso il quale offr\u00ec i greci il suo appoggio per mediare nei confronti del Gran Re e la promessa che li avrebbe condotti in Grecia.\nPassati diversi giorni, Tissaferne, con inganni ed intrighi, attira a s\u00e9 gli ausiliari persiani che erano stati arruolati da Ciro, isolando quindi i greci, per poi raggiungerli con le proprie truppe e mettersi in marcia.\nPer alcuni giorni entrambi gli eserciti, quello greco e le truppe di Tissaferne procedono verso l'Assiria fino a giungere al ponte sul Tigri. Allora, Tissaferne invi\u00f2 due soldati con il compito di fingersi disertori e rivelare ai greci della sua intenzione di scagliare un attacco dal ponte del Tigri per indurli a presidiare o a distruggere il ponte legittimando la rottura della tregua.\nI greci, tuttavia, capiscono l'inganno e rifiutarono di distruggere il ponte ma pochi giorni dopo Clearco, comandante in capo dei mercenari, chiese a Tissaferne di discutere con lui direttamente. Tissaferne, dunque, lo accolse amichevolmente e, dopo uno scambio di battute, invita Clearco, gli altri strateghi e i locaghi, rispettivamente i generali e i comandanti di reparto, al proprio accampamento dietro il pretesto di comunicare ai comandanti greci i nomi dei disertori e di coloro i quali avevano fornito ai greci le voci false. Al colloquio, tuttavia, Tissaferne venne meno ai patti e fece uccidere tutti i comandanti per poi inviare al resto dell'esercito di aver giustiziato Clearco in quanto aveva violato la tregua stipulata.\nNonostante ci\u00f2 i Greci non demordono ed elessero nuovi comandanti ed immediatamente ripresero la marcia per ritornare in Grecia. Tissaferne, conscio della debolezza delle proprie truppe in campo aperto, prefer\u00ec stancare continuamente i greci inviando piccoli gruppi di fanteria e cavalleria leggera per attaccarli da lontano.\nI greci, malgrado tutto, resistono e Tissaferne tent\u00f2 di sbarrare loro la strada ma la battaglia fu un completo insuccesso ed i greci poterono guadagnare i passi dell'Armenia senza che Tissaferne potesse reagire.\nCome ricompensa, Artaserse, gli diede in moglie una delle sue figlie e gli restitu\u00ec l'incarico di \"Carano\" e le sue antiche satrapie ma \na corte si era attirato l'odio della regina madre vantandosi di aver ucciso personalmente Ciro.\nRitornato in Ionia, tenne un governo duro ed ebbe mano libera nell'attaccare le citt\u00e0 greche che si erano dimostrate fedeli a Ciro cosa che indusse, nel 399 a.C. gli efori a dichiarargli guerra. \nIl satrapo, cerc\u00f2 nuovamente di ricorrere alle sottigliezze della diplomazia per risolvere la questione ma non ci riusc\u00ec e sub\u00ec l'invasione da parte del re spartano Agesilao II.\nDopo alcuni anni di schermaglie inconcludenti, nel 395, convinto che il nemico avrebbe invaso la Caria, spost\u00f2 in questa regione il grosso delle forze lasciando la Lidia praticamente indifesa; Agesilao pot\u00e9 quindi avanzare fino a Sardi e nella battaglia del fiume Pattolo Agesilao sbaragli\u00f2 un contingente di cavalleria guidato personalmente da Tissaferne.\nAssassinio.\nLa sconfitta, assieme alle accuse di incompetenza e tradimento levate o appoggiate dalla regina madre Parisatide, che non aveva mai perdonato Tissaferne per aver denunciato e ucciso il suo figlio prediletto, indussero il re a rimuoverlo dal comando; il chiliarca o visir Titrauste ricevette dal sovrano, probabilmente su impulso di Parisatide, il comando della guerra, l'ordine di uccidere Tissaferne e di portare la sua testa a Susa.\nTissaferne, ignaro di ci\u00f2 che l'aspettava, fu attirato con l'inganno ad una conferenza presso la citt\u00e0 di Colossi in Frigia e quindi messo a morte.\nGiudizi.\nIl ritratto che gli storici greci lasciano di Tissaferne \u00e8 estremamente composito: da un lato, infatti, \u00e8 descritto come impetuoso e schietto, dall'altro come scaltro e perfido ingannatore, specialmente in Senofonte, testimone oculare del tradimento dei patti compiuto dal satrapo nei confronti dei comandanti dei Diecimila.\nTuttavia, come uno studioso ha osservato, in un'epoca in cui la slealt\u00e0 era ormai divenuta diffusa, Tissaferne, sebbene avesse un considerevole prestigio tanto da avere l'onore di porre il proprio ritratto sulle monete d'argento, fu il pi\u00f9 fedele e leale satrapo dei due re che serv\u00ec e furono proprio le sue informazioni ad avvisare Artaserse del tradimento del fratello.\nInfine occorre ricordare che le fonti sulla sua vita sono quasi esclusivamente greche contro i quali Tissaferne aveva combattuto e aveva sfoggiato le sue doti di subdolo diplomatico privo di scrupoli mentre, salvo la poco chiara Stele di Xanto, mancano le testimonianze dei compatrioti e questo impedisce di formare un giudizio equilibrato su di lui."}
{"id": "742256", "revid": "1856513", "url": "https://it.wikipedia.org/wiki?curid=742256", "title": "Societ\u00e0 Italiana Servizi Aerei", "text": "La Societ\u00e0 Italiana Servizi Aerei (S.I.S.A.) fu una compagnia aerea italiana fondata nei primi anni venti. Attiva anche nella formazione dei piloti di idrovolante fu la prima azienda di trasporto aereo passeggeri ad essere fondata su territorio italiano e la prima ad effettuare voli regolari di linea.\nStoria.\nI fratelli Callisto, Fausto e Alberto Cosulich, proprietari della \"Fratelli Cosulich\", importante impresa armatoriale di Monfalcone, gi\u00e0 fondatrice e proprietaria del \"Cantiere Navale Triestino\" (oggi \"Fincantieri\"), nel 1921 acquistarono un vecchio biplano FBA Type H, dismesso dalla Regia Marina, allo scopo di trasportare la clientela di riguardo da Trieste ai loro alberghi di Portorose, in Istria (oggi in Slovenia), evitandole un lungo viaggio in automobile.\nConstatato quanto venissero apprezzate quelle brevi escursioni aeree, i fratelli Cosulich decisero di affiancare alla loro attivit\u00e0 turistica anche un'impresa di navigazione aerea. La S.I.S.A. venne quindi fondata nel 1922 a Lussinpiccolo (oggi in Croazia), con lo scopo di gestire una scuola di volo per piloti di idrovolanti civili e militari, oltre che per effettuare voli turistici tra Venezia e Portorose.\nNel 1924 iniziarono a svolgersi, con una certa regolarit\u00e0, i voli di collegamento tra Venezia e Trieste che servirono all'azienda per acquisire dati ed informazioni circa i costi ed i mezzi da utilizzare. Il 1\u00ba aprile 1926 venne ufficialmente inaugurata la linea Trieste-Torino-Trieste con un volo dimostrativo di due coppie di idrovolanti, rispettivamente e contemporaneamente in partenza da Torino e Venezia, con i quali si assicur\u00f2 il raggiungimento della destinazione in un solo giorno.\nIn verit\u00e0, durante questo primo volo, gli inconvenienti tecnici non mancarono e solamente uno dei quattro velivoli riusc\u00ec a compiere il viaggio nel tempo stabilito. Nello stesso anno la linea divenne Trieste-Torino-Trieste, con scali intermedi a Venezia, Adria, Ostiglia, Casalmaggiore, Piacenza, Pavia e Casale Monferrato.\nAll'inizio dell'attivit\u00e0 della SISA per il servizio venivano utilizzati quattro idrovolanti CANT 10 ter che avevano la possibilit\u00e0 di trasportare cinque passeggeri, oltre al pilota. Per l'attivit\u00e0 di scuola venivano impiegati invece i CANT 7, ed il secondo prototipo del trimotore CANT 6. Un CANT 7 venne successivamente destinato al servizio di linea. La cadenza del collegamento era trisettimanale, con scali \"a richiesta\" nei principali porti fluviali del Po che, sostanzialmente, costituiva il tragitto obbligato. Il prezzo fissato era di 350 lire e, nonostante il costo elevato, l'aviolinea ottenne un notevole successo. Il 15 ottobre dello stesso anno vennero attivate anche le tratte tra le citt\u00e0 di Trieste, Pola, Zara e Ancona. Con il consolidamento e l'espansione delle attivit\u00e0 della SISA inizi\u00f2 anche il rinnovamento del parco velivoli. I CANT 7 per l'addestramento vennero sostituiti dai CANT 18, mentre a partire dal 1928, dopo un impiego a scopo di test sulla tratta Brindisi-Valona (Albania), il trimotore CANT 22 inizi\u00f2 man mano a prendere il posto dei CANT 10.\nAll'inizio degli anni trenta inizi\u00f2 la fase di concentrazione delle compagnie aeree italiane, ed anche la SISA rimase coinvolta in questo processo, venendo assorbita dalla statale Societ\u00e0 Aerea Mediterranea, che nel 1931 aveva gi\u00e0 acquisito la Societ\u00e0 Anonima Transadriatica (SAM). La riorganizzazione della SAM port\u00f2, il 28 agosto 1934 alla costituzione dell'Ala Littoria. Nella relazione finale del 1934, in cui annunciavano la chiusura dell'azienda, il presidente Guido Cosulich e il direttore generale Antonio Maiorana tracciarono un breve consuntivo della SISA che, fino a quel momento, aveva totalizzato 12.093 viaggi in 28.710 ore di volo, percorrendo 4.032.286\u00a0km, e trasportati 59.021 passeggeri, 84.952 kg di posta e giornali, oltre a 947.146\u00a0kg di merci varie, con una media di regolarit\u00e0 di linea pari al 99,42% e una media di regolarit\u00e0 d'orario del 96,88%. Da quel momento la storia della SISA si fuse con quella della principale compagnia aerea italiana, fino al 1940, quando le diverse linee aeree italiane vennero militarizzate, venendo inquadrate nei Servizi Aerei Speciali (SAS).\nDopo la Seconda guerra mondiale i servizi aerei commerciali ripresero le attivit\u00e0 nel 1947, in seguito al Trattato di Parigi. Alcune compagnie italiane vennero autorizzate al volo e tra queste la SISA, in quei mesi posta sotto il controllo amministrativo delle Forze militari occupanti. La famiglia Cosulich riprese le redini dell'azienda e tent\u00f2 di risollevarne le sorti acquistando dall'aviazione statunitense sette Douglas C-47 militari, che affid\u00f2 alle Officine aeronavali di Venezia per la riconversione al trasporto civile. In tale contesto i Cosulich procedettero alla rimessa in funzione dell'aeroporto \"Amedeo duca d'Aosta\" di Gorizia e avviarono trattative con gli enti d'aviazione cecoslovacchi, jugoslavi, greci e turchi per instaurare reciproci collegamenti aerei tra le capitali. La nuova SISA prosegu\u00ec i suoi servizi, fino al maggio 1949, quando venne assorbita dalla Avio Linee Italiane, poi rinominata ALI - Flotte Riunite."}
{"id": "742258", "revid": "287204", "url": "https://it.wikipedia.org/wiki?curid=742258", "title": "Frizelbliz", "text": ""}
{"id": "742259", "revid": "287204", "url": "https://it.wikipedia.org/wiki?curid=742259", "title": "Voltenso", "text": ""}
{"id": "742260", "revid": "287204", "url": "https://it.wikipedia.org/wiki?curid=742260", "title": "Schluppuck", "text": ""}
{"id": "742262", "revid": "287204", "url": "https://it.wikipedia.org/wiki?curid=742262", "title": "Kanivanha", "text": ""}
{"id": "742263", "revid": "287204", "url": "https://it.wikipedia.org/wiki?curid=742263", "title": "Tohaido", "text": ""}
{"id": "742264", "revid": "118944400", "url": "https://it.wikipedia.org/wiki?curid=742264", "title": "Arnaldo Harzarich", "text": "Biografia.\nNato a Pola il 3 maggio 1903 da padre di Treviso e madre di Veglia, ottenne la Medaglia d'oro al Valor Civile per essersi distinto in particolari atti di coraggio e perizia nell'espletamento delle sue funzioni.\nIl 16 ottobre 1943 ricevette dal Comandante Ing. Gaetano Vagnati il compito di perlustrare alcune foibe e recuperare le vittime che vi erano state gettate.\nCon la sua squadra questi procedette al recupero delle salme e produsse una documentazione che nel giugno del 1945, alla fine della seconda guerra mondiale, present\u00f2 alle autorit\u00e0 alleate, descrivendo foiba per foiba l'attivit\u00e0 svolta e i riconoscimenti fatti. In totale recuper\u00f2 i corpi di 204 infoibati pi\u00f9 quelli di altre persone eliminate probabilmente in modo diverso. In totale 250 morti. Circa la sua attivit\u00e0 raccont\u00f2:\nTra il 10 e 11 dicembre 1943 recuper\u00f2 presso Antignana, nella foiba di Villa Surani, la salma di Norma Cossetto, occultata insieme ad un'altra ventina di corpi.\nMor\u00ec esule a Merano nel 1973."}
{"id": "742265", "revid": "804", "url": "https://it.wikipedia.org/wiki?curid=742265", "title": "Learning Content Management System", "text": ""}
{"id": "742273", "revid": "1632387", "url": "https://it.wikipedia.org/wiki?curid=742273", "title": "Disturbo da deficit di attenzione/iperattivit\u00e0", "text": "Il disturbo da deficit di attenzione/iperattivit\u00e0 (in inglese noto come \"attention deficit hyperactivity disorder\" oppure con l'acronimo ADHD) \u00e8 un disturbo del neurosviluppo (e che pu\u00f2 perdurare in et\u00e0 adulta) caratterizzato da problematiche nel mantenere l'attenzione, eccessiva attivit\u00e0 e/o difficolt\u00e0 nel controllare il proprio comportamento (es.: impulsivit\u00e0) che non appaiono adeguate all'et\u00e0 della persona. I sintomi appaiono prima dei 12 anni di et\u00e0, durano almeno 6 mesi e causano problemi in almeno due contesti (ad esempio a casa, a scuola, al lavoro, negli hobby ecc.). Sulla base dei criteri del manuale diagnostico DSM-5 si possono distinguere tre manifestazioni di ADHD: ADHD con disattenzione predominante, ADHD con iperattivit\u00e0/impulsivit\u00e0 predominanti e ADHD combinato. L'ADHD pu\u00f2 quindi presentarsi in tre forme distinte che spesso hanno caratteristiche anche molto diverse tra loro. Ad esempio in chi presenta la variante con predominanza di disattenzione che ha pochi sintomi, o nessuno, di iperattivit\u00e0, irrequietezza e impulsivit\u00e0, l'ADHD potrebbe non notarsi. Ciononostante pu\u00f2 essere ugualmente compromettente. \u00c8 possibile che col passare degli anni la diagnosi di ADHD evolva e passi da una manifestazione all'altra.\nAlmeno la met\u00e0 delle persone con ADHD in et\u00e0 infantile e adolescenziale continua a soffrirne in et\u00e0 adulta; il 2-5% degli adulti presenta tale condizione. I bambini che presentano un ADHD con caratteristiche di iperattivit\u00e0 tendono a mostrare sintomi meno marcati, ad esempio irrequietezza interna, tensione, nervosismo, durante l\u2019adolescenza e l\u2019et\u00e0 adulta o a non mostrare pi\u00f9 questi sintomi continuando per\u00f2 spesso ad avere sintomi inattentivi o di impulsivit\u00e0; questi sono i sintomi pi\u00f9 significativi dell'ADHD in et\u00e0 adulta.\nUn altro sintomo rilevante dell'ADHD \u00e8 la disregolazione della motivazione. Tendenzialmente chi ha l'ADHD \u00e8 motivato solo o soprattutto sulle attivit\u00e0 di suo interesse ma fatica, si annoia, procrastina per quanto riguarda tutto il resto e per questo motivo cambia spesso attivit\u00e0, hobby e lavori. Queste caratteristiche sono causate da disfunzioni neurobiologiche e non da fattori psicologici.\nL'ADHD porta ad un tasso pi\u00f9 alto di abbandono scolastico e lavorativo rispetto alla media; altre conseguenze di questo disturbo possono essere disturbi ansioso-depressivi, disturbi oppositivo-provocatori, disturbi della condotta, disturbi del sonno e del ritmo circadiano, divorzi pi\u00f9 frequenti, maggior rischio di incidenti stradali e dipendenze patologiche. In molti casi le conseguenze sono causate direttamente dalla neurobiologia del disturbo, in particolare negli squilibri sonno-veglia (ritmo circadiano) e nelle dipendenze.\nPer il trattamento dei sintomi dell'ADHD si sono rivelate efficaci terapie comportamentali, interventi psicoterapeutici, cambiamenti dello stile di vita e dell'alimentazione. Nei casi in cui il disturbo comprometta significativamente il funzionamento personale, sociale, scolastico o lavorativo sono necessari anche dei trattamenti farmacologici specifici.\nCaratteristiche e sintomatologia.\nNel corso degli anni l'ADHD ha cambiato vari nomi; da disturbo dell'attenzione o disturbo da deficit di attenzione a disturbo ipercinetico, o disturbo dell'attivit\u00e0 e dell'attenzione fino a disturbo da deficit di attenzione/iperattivit\u00e0. Questa condizione pu\u00f2 portare a disregolazioni nelle funzioni esecutive, nell'attenzione e nella memoria, nella motivazione e nello sforzo mentale, nell'organizzazione, nella pianificazione, nella gestione del tempo, nell'autocontrollo e nella gestione del proprio comportamento, nella capacit\u00e0 di rimanere calmi, pazienti e spesso fermi o seduti. I sintomi dell'ADHD sono spesso difficili da definire poich\u00e9 non \u00e8 sempre immediato tracciare una linea netta che demarchi i livelli sintomatologici da quelli normali e distinguere i sintomi da altre patologie mediche, neurologiche e mentali. Affinch\u00e9 possa essere diagnosticato l'ADHD occorre una osservazione dei sintomi in due situazioni diverse per almeno sei mesi e, per quanto riguarda gli adulti, si devono andare a ricercare i sintomi anche al di sotto dei 12 anni di et\u00e0 al fine di valutare se determinati tratti del disturbo siano diversi da quelli dei coetanei e se fossero presenti fin dall'infanzia. \u00c8 necessario individuare uno schema persistente di disattenzione o iperattivit\u00e0-impulsivit\u00e0 che interferisce con il funzionamento o lo sviluppo, come caratterizzato da (1) o (2):\n1. Disattenzione: sei (o pi\u00f9) dei seguenti sintomi sono persistiti per almeno 6 mesi con un\u2019intensit\u00e0 incompatibile con il livello di sviluppo e che ha un impatto negativo diretto sulle attivit\u00e0 sociali e scolastiche/lavorative;\n2. Iperattivit\u00e0 e impulsivit\u00e0: sei (o pi\u00f9) dei seguenti sintomi persistono per almeno 6 mesi con un\u2019intensit\u00e0 incompatibile con il livello di sviluppo e che ha un impatto negativo diretto sulle attivit\u00e0 sociali e scolastiche/lavorative (Per gli adolescenti pi\u00f9 grandi e per gli adulti - et\u00e0 di 17 anni e oltre - sono richiesti almeno cinque sintomi);\nI sintomi non sono soltanto una manifestazione di comportamento oppositivo, sfida, ostilit\u00e0 o incapacit\u00e0 di comprendere i compiti o le istruzioni.\nI sintomi possono permanere anche in et\u00e0 adulta per almeno la met\u00e0 dei bambini e adolescenti ai quali \u00e8 stato diagnosticato l'ADHD.\nProblemi relazionali.\nPer quanto riguarda i problemi relazionali, i genitori, gli insegnanti, i conoscenti e vari studi di tipo sociometrico concordano che le persone con ADHD possono avere anche problemi nelle relazioni interpersonali.\nComorbilit\u00e0.\nAll'ADHD possono accompagnarsi altri disturbi come l'ansia o la depressione. Tali elementi possono complicare notevolmente la diagnosi e il trattamento. Studi accademici e ricerca in ambito pratico suggeriscono che la depressione nell'ADHD sembra incrementarsi nei bambini parallelamente alla loro crescita, con un pi\u00f9 alto tasso di crescita nelle ragazze che nei ragazzi. Quando un disturbo del tono dell'umore complica l'ADHD sarebbe pi\u00f9 auspicabile trattare prima il disturbo dell'umore anche se i genitori dei bambini che hanno ADHD spesso desiderano che sia trattato prima il ADHD, dato che la risposta al trattamento \u00e8 pi\u00f9 veloce.\nDisattenzione e comportamento iperattivo non sono gli unici problemi in chi ha l'ADHD. L'ADHD esiste da solo, senza altra patologia, in circa un terzo delle persone. Molte condizioni co-esistenti, richiedono altri tipi di trattamento e dovrebbero essere diagnosticate separatamente invece di essere raggruppati nella diagnosi di ADHD.\nAlcune delle condizioni spesso associate sono:\nPrognosi.\nUno studio sul follow up di 8 anni effettuato su bambini con diagnosi di ADHD (di tipo combinato) ha scoperto che essi presentavano notevoli difficolt\u00e0 durante l'adolescenza, indipendentemente dal trattamento o dalla mancanza di esso. Negli Stati Uniti, meno del 5 per cento degli individui con ADHD riesce ad ottenere una laurea, rispetto al 28 per cento della popolazione generale di et\u00e0 superiore ai 25 anni. La percentuale di bambini che soddisfano i criteri per l'ADHD scende di circa la met\u00e0 nei tre anni successivi alla diagnosi e questo si verifica indipendentemente dai trattamenti utilizzati. L'ADHD persiste in et\u00e0 adulta in almeno il 50% dei casi. Le persone colpite hanno una forte probabilit\u00e0 di cercare meccanismi di adattamento.\nFisiopatologia.\nStruttura del cervello.\nLa fisiopatologia dell'ADHD non \u00e8 chiara, essendoci allo stato attuale un certo numero di spiegazioni concorrenti. \u00c8 stato osservato che nei bambini con ADHD vi \u00e8 una generale riduzione di volume del cervello, con una diminuzione proporzionalmente maggiore nel lato sinistro della corteccia prefrontale. Sembra che siano coinvolti nella condizione anche i percorsi cerebrali che collegano la corteccia prefrontale e il corpo striato. Questo suggerisce che la disattenzione, l'iperattivit\u00e0 e l'impulsivit\u00e0 possono riflettere una disfunzione del lobo frontale con ulteriori regioni, come il cervelletto, che possono essere implicate. Altre strutture cerebrali legate all'attenzione sono state trovate differenti tra le persone con e senza ADHD.\nNeurotrasmettitori.\nIn precedenza si pensava che l'elevato numero di trasportatori della dopamina in soggetti con ADHD facesse parte della sua fisiopatologia, ma sembra che i numeri elevati siano causati dall'adattamento all'esposizione a sostanze stimolanti. Persone con ADHD possono avere una bassa soglia di eccitazione e compensare questo con maggiori stimoli, condizione che a sua volta provoca la perdita di attenzione e aumenta il comportamento iperattivo. La ragione di questo \u00e8 dovuta alle anomalie nel modo in cui il sistema della dopamina risponde alla stimolazione. Vi possono essere inoltre anomalie nei percorsi adrenergici, serotoninergici e colinergici o nicotinergici.\nFunzioni esecutive.\nUna teoria suggerisce che i sintomi derivino da un deficit nelle funzioni esecutive. Per funzioni esecutive ci si riferisce a una serie di processi mentali che sono necessari per regolamentare, controllare e gestire le attivit\u00e0 della vita quotidiana. Alcuni di questi disturbi comprendono: problemi con le capacit\u00e0 organizzative, problemi nell'organizzazione del proprio tempo, eccessiva procrastinazione, problemi di concentrazione, nella velocit\u00e0 di elaborazione, nella regolazione delle emozioni, nell'uso della memoria di lavoro e deficit nella memoria a breve termine. Gli individui con ADHD presentano comunque una discreta memoria a lungo termine. I criteri per determinare un deficit funzionale sono soddisfatti nel 30-50% dei bambini e adolescenti con disturbo da deficit di attenzione e iperattivit\u00e0. Uno studio ha dimostrato che l'80% dei soggetti con ADHD presentava almeno un deficit in una funzione esecutiva, rispetto al 50% delle persone che non mostravano la condizione. Per via della maturazione del cervello e delle crescenti esigenze di controllo esecutivo, i deficit dell'ADHD possono non manifestarsi pienamente fino all'adolescenza o all'inizio dell'et\u00e0 adulta.\nEziologia.\nUna specifica causa dell'ADHD non \u00e8 ancora nota. Ci sono tuttavia una serie di fattori che possono contribuire a far nascere o fare esacerbare l'ADHD. Fra questi ci sono fattori genetici e le condizioni sociali e fisiche del soggetto.\nSecondo la maggior parte dei ricercatori e sulla base degli studi degli ultimi quarant'anni, il disturbo si ritiene abbia una causa genetica. Studi su gemelli hanno evidenziato che l'ADHD ha un alto fattore ereditario (circa il 75% dei casi). Altri fattori sono legati alla morfologia cerebrale, a fattori prenatali e perinatali o a fattori traumatici.\nL'ADHD si presenta tipicamente nei bambini (si stima che, nel mondo, colpisca tra il 3% e il 5% dei bambini) con una percentuale variabile tra il 30 e il 50% di soggetti che continuano ad avere sintomi in et\u00e0 adulta. Si stima che il 4,7% di statunitensi adulti conviva con l'ADHD.\nStudi sui gemelli hanno mostrato che tra il 9% e il 20% dei casi di malattia pu\u00f2 essere attribuito a fattori ambientali. I fattori ambientali includono l'esposizione ad alcol e fumo durante la gravidanza e i primissimi anni di vita. La relazione tra tabacco e ADHD pu\u00f2 essere trovata nel fatto che la nicotina causa ipossia nel feto. Complicanze durante la gravidanza e il parto possono inoltre giocare un ruolo nell'ADHD. Le infezioni (ad esempio la varicella) prese durante la gravidanza, alla nascita o nei primi anni di vita sono un fattore di rischio per l'ADHD.\nL'Organizzazione Mondiale della Sanit\u00e0 afferma che la diagnosi di ADHD pu\u00f2 fare emergere disfunzioni all'interno della famiglia o nel sistema educativo o anche patologie psicologiche in singoli individui. Altri ricercatori ritengono che i rapporti con chi si prende cura dei bambini abbiano un effetto profondo sulle capacit\u00e0 di autoregolamentazione e di attenzione. Uno studio su bambini in affidamento ha riscontrato che un numero elevato di loro mostrava sintomi molto simili all'ADHD. I ricercatori hanno inoltre riscontrato elementi tipici dell'ADHD nei bambini che hanno sofferto violenze e abusi.\nEpidemiologia.\nSi ritiene che il disturbo da deficit di attenzione/iperattivit\u00e0 interessi circa il 6-7% dei giovani al di sotto dei 18 anni di et\u00e0, quando la diagnosi viene fatta attraverso i criteri del DSM-IV. Quando viene diagnosticata attraverso i criteri formulati dall'ICD-10, la stima \u00e8 tra l'1% e il 2%. I bambini del Nord America sembrano presentare un tasso della condizione pi\u00f9 alto rispetto ai loro coetanei dell'Africa e del Medio Oriente, tuttavia, si ritiene che queste differenze siano attribuibili ai diversi metodi diagnostici utilizzati nelle diverse aree del mondo, piuttosto che una differenza reale. Infatti, alcuni studi hanno evidenziato che se si usassero gli stessi metodi diagnostici, i tassi sarebbero pi\u00f9 o meno equiparabili tra i diversi paesi. La condizione viene diagnosticata circa tre volte pi\u00f9 spesso nei maschi rispetto che nelle femmine. La differenza tra i sessi pu\u00f2 riflettere sia una differenza nella suscettibilit\u00e0 o che le femmine con la sindrome abbiano una probabilit\u00e0 minore di avere una diagnosi rispetto ai maschi.\nIl numero di diagnosi e di trattamenti \u00e8 in costante aumento dal 1970, sia nel Regno Unito che negli Stati Uniti. Ci\u00f2 probabilmente si spiega principalmente a causa dei cambiamenti nel modo in cui viene diagnosticata la condizione e come sia pi\u00f9 frequente il ricorso alla cura farmacologica, piuttosto che ad un cambiamento nella frequenza di presentazione della condizione. Si ritiene che le modifiche ai criteri diagnostici introdotti nel 2013 con l'uscita del DSM-5 aumentino la percentuale di diagnosi di disturbo da deficit di attenzione/iperattivit\u00e0, soprattutto nella popolazione adulta.\nDiagnosi.\nLa diagnosi di ADHD deve essere effettuata da un professionista della salute mentale adeguatamente formato, in particolare neuropsichiatra infantile, psichiatra e psicologo. Al fine di escludere altre potenziali cause possono essere svolti esami fisici, radiologici e test di laboratorio. Spesso la valutazione pu\u00f2 rendere necessaria una collaborazione con i genitori o con gli insegnanti tramite un processo diagnostico che spesso inizia proprio quando un insegnante solleva delle preoccupazioni. La condizione pu\u00f2 essere vista come la presentazione eccessiva di una o pi\u00f9 comuni caratteristiche umane che si possono riscontrare nella maggior parte delle persone. La risposta o la mancanza di essa al trattamento farmacologico non pu\u00f2 confermare o escludere la diagnosi. Anche gli studi di imaging biomedico del cervello non danno risultati coerenti tra gli individui ed essi vengono utilizzati esclusivamente per la ricerca scientifica e non per il raggiungimento di una diagnosi.\nIn Nord America, il Manuale diagnostico e statistico dei disturbi mentali (DSM) \u00e8 spesso usato come base per la diagnostica, mentre i paesi europei solitamente utilizzano l'ICD-10. Si \u00e8 osservato che la probabilit\u00e0 di diagnosticare l'ADHD \u00e8 da 3 a 4 volte maggiore se vengono utilizzati i criteri del DSM-IV rispetto ai criteri ICD-10. L'ADHD viene classificato come un disturbo psichiatrico del tipo del disordine dello sviluppo neurologico. Viene inoltre identificato come un disturbo da comportamento dirompente con disturbo oppositivo provocatorio, disturbo della condotta e disturbo antisociale di personalit\u00e0. Una diagnosi non implica un disturbo neurologico; tuttavia, nella pratica clinica, la diagnosi si basa anche su diversi altri elementi che quelli contenuti nei manuali. Sono infatti tenuti in considerazione l'ambiente in cui si muove il bambino, la scuola e altri fattori sociali.\nSi raccomanda di sottoporre a screening anche le condizioni ed esso associate, come: ansia, depressione, disturbo oppositivo provocatorio e disturbo della condotta, cos\u00ec come i disturbi di apprendimento e di linguaggio. Inoltre devono anche essere considerati altri problemi medici come i disturbi dello sviluppo neurologico, i tic e l'apnea del sonno.\nDSM.\nLa diagnosi convenzionale viene fatta da un professionista qualificato (psicologo, psichiatra o neuropsichiatra infantile) sulla base di criteri standardizzati. Negli Stati Uniti questi criteri sono stabiliti dall'Associazione Psichiatrica Americana (APA) per votazione durante i loro congressi, poi trascritti nel Manuale diagnostico e statistico dei disturbi mentali (DSM). Sulla base dei criteri DSM, esistono tre manifestazioni di ADHD:\nQuesta suddivisione si basa sulla presenza, a lungo termine (minimo 6 mesi), di almeno sei dei nove sintomi di disattenzione, iperattivit\u00e0, impulsivit\u00e0; la descrizione dell\u2019et\u00e0 di esordio \u00e8 stata modificata, dall'ultimo DSM-5 del 2013, da alcuni sintomi di iperattivit\u00e0-impulsivit\u00e0 o di disattenzione che causano menomazione presenti prima dei 7 anni di et\u00e0 a diversi sintomi di disattenzione o di iperattivit\u00e0-impulsivit\u00e0 presenti prima dei 12 anni.\nPer essere considerati, tali sintomi devono comparire tra l'et\u00e0 di sei e di dodici anni e devono manifestarsi in pi\u00f9 di un ambiente (ad esempio, a casa, a scuola o al lavoro).\nI segni devono essere suggestivi di un comportamento non adatto per un bambino in relazione alla sua et\u00e0 e non ci devono essere prove che essi siano causati da problematiche sociali, scolastiche o lavorative.\nLa maggior parte dei bambini con ADHD presenta la manifestazione combinata. I bambini con la manifestazione prevalentemente inattentiva sono meno propensi ad andare d'accordo con gli altri bambini. Essi possono rimanere seduti tranquillamente ma senza prestare attenzione con la conseguente probabilit\u00e0 di essere bambini trascurati.\nNel DSM-5 (2013) la definizione di ADHD \u00e8 stata aggiornata, modificando i criteri diagnostici in base all\u2019et\u00e0 del bambino: per confermare la diagnosi, il bambino deve presentare i sintomi prima dei dodici anni, e non pi\u00f9 prima dei sette, come riportato nella precedente edizione. Inoltre sono state apportate modifiche per descrivere pi\u00f9 accuratamente le caratteristiche della patologia in et\u00e0 adulta. Tale revisione si basa su circa dieci anni di ricerche che hanno dimostrato come l'ADHD si possa protrarre in et\u00e0 adulta, nonostante insorga principalmente durante l\u2019infanzia.\nICD.\nNella decima edizione della Classificazione ICD i segni di ADHD sono nominati come \"disturbi ipercinetici\". Quando \u00e8 presente un disturbo della condotta (come definito dalla ICD-10), la condizione \u00e8 indicata come \"disturbo ipercinetico del comportamento\". In caso contrario, il disturbo pu\u00f2 essere classificato come \"disturbo delle attivit\u00e0 e dell'attenzione\", \"altri disturbi ipercinetici\" o \"disturbo ipercinetico non specificato\". Quest'ultimo \u00e8 talvolta indicato come \"sindrome ipercinetica\".\nNell'undicesima edizione della Classificazione ICD la definizione e la descrizione sono state modificate, e rese analoghe a quella del DSM-5: 6A05 Disordine da Deficit di Attenzione e Iperattivit\u00e0, 6A05.0 con sintomi prevalentemente inattentivi, 6A05.1 con sintomi prevalentemente iperattivo-impulsivi ma, a differenza del DSM-5, sia l'inattenzione sia l'iperattivit\u00e0 devono essere presenti per la diagnosi.\nEt\u00e0 adulta.\nGli adulti vengono diagnosticati come affetti da ADHD seguendo gli stessi criteri utilizzati per i bambini, tra cui la necessit\u00e0 che i segni siano presenti da un periodo compreso tra i sei e i dodici anni. Pu\u00f2 essere necessario intervistare genitori ed educatori circa il periodo di sviluppo della persona. Una storia familiare di ADHD aggiunge anche il peso di una diagnosi. Anche se i sintomi principali dell'ADHD sono simili nei bambini e negli adulti, spesso si manifestano in modo diverso negli adulti rispetto ai bambini, per esempio un eccesso di attivit\u00e0 fisica osservato nei bambini pu\u00f2 presentarsi come irrequietezza e iperattivit\u00e0 mentale costante negli adulti. La prevalenza nel corso della vita del disturbo da stress post-traumatico (PTSD) sembrerebbe significativamente pi\u00f9 alta tra gli adulti con ADHD rispetto ai controlli (10.0% vs 1.6%). Le persone con ADHD e quelle con ADHD e PTSD non differiscono n\u00e9 nei sintomi peculiari dell'ADHD n\u00e9 nell'et\u00e0 di esordio, ma quelle con ADHD e PTSD hanno maggiori tassi di comorbilit\u00e0 psichiatriche rispetto a quelle con solo ADHD (inclusi maggiori tassi di disturbo depressivo maggiore, disturbo oppositivo provocatorio, fobia sociale, agorafobia e disturbo d'ansia generalizzata).\nDiagnosi differenziale.\nI sintomi dell'ADHD, come l'umore basso e una scarsa immagine di s\u00e9, sbalzi d'umore e irritabilit\u00e0, possono essere confusi con distimia, ciclotimia o il disturbo bipolare, cos\u00ec come con il disturbo borderline di personalit\u00e0. Alcuni dei sintomi che sono dovuti a disturbi d'ansia, disturbo antisociale di personalit\u00e0, disturbi pervasivi dello sviluppo o disabilit\u00e0 intellettiva o gli effetti dell'abuso di sostanze, possono sovrapporsi con quelli dell'ADHD. Questi disturbi, tuttavia, possono a volte verificarsi insieme all'ADHD. Alcune condizioni mediche che possono comportare sintomi simili a quelli dell'ADHD comprendono: ipertiroidismo, epilessia, intossicazione da piombo, deficit dell'udito, malattie epatiche, apnea notturna, interazioni farmacologiche e il trauma cranico.\nDisturbi primari del sonno possono influenzare l'attenzione e il comportamento, e gli stessi sintomi dell'ADHD possono influenzare negativamente il sonno. Inoltre, si raccomanda che siano regolarmente valutati i problemi di insonnia. La sonnolenza pu\u00f2 causare sintomi che vanno da quelli classici di sbadiglio e stropicciamento degli occhi, fino a presentare impulsivit\u00e0, iperattivit\u00e0, aggressivit\u00e0, sbalzi d'umore e disattenzione. L'apnea ostruttiva del sonno pu\u00f2 anche essere causa di sintomi tipici del ADHD.\nIl ruolo della famiglia e degli insegnanti dei bambini con ADHD.\nCome i genitori, anche i fratelli e le sorelle dei bambini con ADHD fin dalla pi\u00f9 tenera et\u00e0 notano delle problematiche nei confronti del proprio fratello o sorella. La loro vita \u00e8 ben diversa da quella dei loro compagni, vivono costantemente un clima familiare dove tutto ruota intorno al fratello o alla sorella con ADHD e questa situazione viene vissuta con sentimenti contrastanti: se da una parte \u00e8 forte il risentimento, dall\u2019altra si instaura un senso di responsabilit\u00e0, di crescita emotiva e comportamentale imparando a gestire i rapporti, a confrontarsi e amarsi.\nGli insegnanti costituiscono una figura importante nella crescita del bambino affetto da ADHD e questo ruolo non \u00e8 semplice perch\u00e9 spesso si ritrovano inconsapevoli o senza i mezzi idonei per intervenire. Spesso succede che sono proprio gli insegnanti ad accorgersi delle problematiche del bambino segnalandole alla famiglia, la quale non sempre accetta il loro punto di vista o la situazione. Insegnare ad un alunno con ADHD \u00e8 complicato perch\u00e9 il bambino si mostra intelligente ma allo stesso tempo non apprende, l\u2019insegnante si vede quindi costretto a cambiare il proprio metodo di insegnamento adeguandolo ai suoi bisogni. L\u2019insegnante deve essere una figura in grado di motivare e gestire le emozioni del bambino, creare un ambiente in cui si possa relazionare, sentirsi accettato e valorizzato attraverso procedimenti idonei per lui, la classe e per l\u2019insegnante stesso.\nTrattamento.\nI metodi per trattare l'ADHD spesso coinvolgono una combinazione di fattori: terapie comportamentali, cambiamenti dello stile di vita, interventi clinico-psicologici e farmaci. Il trattamento pu\u00f2 migliorare la condizione a lungo termine ma tuttavia spesso non \u00e8 in grado di eliminare del tutto gli esiti negativi. Uno studio del 2005 rileva che il trattamento farmacologico unito al focus sui comportamenti sia il metodo pi\u00f9 efficace per la cura dell'ADHD. I farmaci utilizzati includono stimolanti, atomoxetina, agonisti alfa-adrenergici e, a volte, antidepressivi. Il trattamento farmacologico produce almeno qualche effetto in circa l'80% dei pazienti. Anche modifiche nella dieta possono essere di beneficio, con prove a sostegno degli acidi grassi liberi e una ridotta esposizione al colorante alimentare. La rimozione di altri alimenti dalla dieta non \u00e8 attualmente supportata da prove.\nInterventi psicologici e comportamentali.\nTra gli interventi di carattere comportamentale si pu\u00f2 fare riferimento alle cosiddette tecniche di \"parent training\" che hanno lo scopo di modificare l'ambiente circostante del bambino sia a livello fisico che relazionale: riguarda un insieme di strategie mirate comportamentali da adottare dai genitori che sono volte a promuovere l'emergere di comportamenti migliori da parte dei bambini. I \"parent training\" si articolano in una sezione di riflessione volta a ridefinire gli standard dei comportamenti negativi assunti dai figli e in una sezione di proposte circa comportamenti ragionati che possono essere adottati dai genitori al fine di cercare di generare atteggiamenti positivi da parte dei bambini. Si prevede poi un'ultima sezione in cui si tende ad applicare a diverse circostanze ci\u00f2 che \u00e8 stato proposto durante le sezioni antecedenti.\nUno studio del 2009 conclude che ci sono forti prove circa l'efficacia di terapie centrate sul comportamento nell'ADHD. Le terapie psicologiche usate per trattare il l'ADHD includono interventi psicoeducativi, terapie comportamentali, coaching, psicoterapia cognitivo-comportamentale, mindfulness, terapia familiare, psicoterapia interpersonale, interventi nelle scuole, formazione di abilit\u00e0 sociali e neurofeedback. Anche la terapia familiare ha mostrato di potere essere utilmente usata nella cura dell'ADHD, sebbene tale approccio possa essere difficile in realt\u00e0 familiari con genitori divorziati. \u00c8 stato dimostrato che formazione dei genitori e gli interventi educativi sul paziente possono portare a benefici a breve termine. Vi sono pochi studi di alta qualit\u00e0 che provino l'efficacia della terapia familiare per l'ADHD, ma le evidenze dimostrano che simili interventi abbiano risultati migliori rispetto al placebo. Esistono diversi gruppi di sostegno specifici per l'ADHD che hanno la funzione di informare ed aiutare le famiglie a far fronte a questa patologia.\nTerapia farmacologica.\nLa terapia farmacologica si \u00e8 dimostrata quella migliore in termini di costi-benefici unita alle terapie comportamentali negli studi (con follow-up di 14 mesi) che hanno riguardato la cura dell'ADHD. Il trattamento farmacologico di prima scelta \u00e8 attraverso farmaci stimolanti, tuttavia dei \"non stimolanti\" come l'atomoxetina (Strattera), la clonidina, la guanfacina e il bupropione (Wellbutrin) possono essere utilizzati come alternativa. I farmaci stimolanti usati sono: metilfenidato (Ritalin, Equasym, Medikinet, Concerta), sali di amfetamina (Adderall), destroamfetamina (Dexedrine), lisdesamfetamina (Elvanse/Vyvanse). Attualmente solo alcune preparazioni di metilfenidato (Ritalin, Equasym, Medikinet) e atomoxetina sono commercializzate in Italia. Uno studio del 2018 proverebbe l'efficacia e la tollerabilit\u00e0 dei farmaci impiegati nell'ADHD, in particolare dimostrerebbe che le amfetamine sarebbero pi\u00f9 appropriate per l\u2019et\u00e0 adulta mentre il metilfenidato per l\u2019et\u00e0 evolutiva.\nIl ricorso alla prescrizione di farmaci non \u00e8 comunque raccomandato per bambini in et\u00e0 pre-scolare poich\u00e9 non si conoscono gli effetti di lungo periodo di tale terapia in questa fascia di et\u00e0. L'atomoxetina, per via della mancanza del rischio di abusarne, pu\u00f2 essere preferibile in coloro che sono a rischio di fare un uso smodato di stimolanti. Le linee guida su quando vadano utilizzati i farmaci variano da paese a paese, con l'Istituto Nazionale per la Salute e l'Eccellenza nella Cura (NICE) del Regno Unito che ne raccomanda l'uso solo in casi gravi, mentre negli Stati Uniti vengono consigliati in quasi tutti i casi.\nSebbene l'utilizzo degli stimolanti possa portare ad eventi avversi quali psicosi o mania (1,48%, 11 di casi su un campione di 743 pazienti), sono stati evidenziati anche rischi significativi di disturbi del sonno (17,9%), mal di testa (14,4%), dolore addominale (10,7%) e disturbi dell'appetito (31,1%), che in molti casi si sono risolti con la sospensione del farmaco. La terapia farmacologica pu\u00f2 essere associata ad un certo numero di gravi reazioni avverse e ad un grande numero di reazioni avverse non gravi, senza che tuttavia resti ancora possibile stimarne con certezza i rischi. Un regolare controllo viene consigliato a coloro che vengono sottoposti ad un trattamento a lungo termine. Di tanto in tanto la terapia stimolante deve essere interrotta per valutare se vi \u00e8 la necessit\u00e0. Vi \u00e8 un potenziale rischio di abuso e dipendenza dai farmaci stimolanti. Tuttavia, mentre le persone con ADHD presentano un aumentato rischio di abuso di sostanze, l'uso degli stimolanti generalmente sembra che possa ridurre questo rischio o che non abbiano alcun effetto su esso. La sicurezza di questi farmaci durante la gravidanza non \u00e8 chiara.\nInterventi dietetici.\nUna carenza di zinco \u00e8 stata associata a sintomi di disattenzione e vi sono prove che la sua integrazione possa avvantaggiare chi presenta bassi livelli nel sangue. Anche la deficienza di ferro, magnesio e iodio pu\u00f2 avere un effetto sui sintomi dell'ADHD. Vi sono prove circa un beneficio dal supplemento di omega 3.\nLa terapia farmacologica non viene di solito applicata da sola, ma \u00e8 accompagnata da altri interventi sulla persona e sulla famiglia.\nEt\u00e0 adulta.\nMolti bambini e ragazzi con ADHD mantengono il disturbo anche in et\u00e0 adulta, mantenendo soprattutto la disattenzione o l'impulsivit\u00e0. Questi comportamenti influiscono sull'educazione, sul lavoro, sulle relazioni e nell'ambito familiare del soggetto. Se un adulto presentava delle disabilit\u00e0 d'apprendimento cos\u00ec come presenti nella fanciullezza e nell'adolescenza, continueranno anche nell'et\u00e0 adulta. Continueranno ad essere presenti anche molti dei problemi emotivi, comportamentali e sociali del passato. Il quadro clinico \u00e8 maggiormente problematico se il problema non \u00e8 stato identificato e trattato in et\u00e0 infantile. L'identificazione dell'ADHD in et\u00e0 adulta risulta difficile. Sono essenziali il trattamento farmacologico ed interventi di natura psicosociale. Il counseling di tipo educativo, individuale e di lavoro pu\u00f2 risultare di notevole rilevanza. La mancanza di diagnosi o la circostanza di non aver affrontato i problemi spesso correlati all'ADHD comporta come conseguenza un adulto assai poco funzionale e con scarse possibilit\u00e0 di riuscita nella vita.\nTra il 2 e il 5 per cento degli adulti hanno l'ADHD. Circa i due terzi dei bambini/ragazzi con ADHD continuano a presentare la condizione da adulti. Di coloro che continuano ad accusarne i sintomi, circa il 25% presenta un disordine pieno e il 75% ne \"esca\" parzialmente. La maggior parte degli adulti rimane non trattata e molti di essi intraprendono una vita disordinata e fanno uso di droghe e alcol come meccanismo di \"coping\". Altri problemi possono includere una difficolt\u00e0 di relazione e di lavoro e un aumento del rischio di attivit\u00e0 criminali. Altre patologie inerenti alla salute mentale e che si possono riscontrare negli adulti con ADHD comprendono: depressione, disturbi d'ansia e difficolt\u00e0 di apprendimento.\nAlcuni sintomi di ADHD negli adulti differiscono da quelli osservati nei bambini. Mentre i bambini con ADHD possono presentare un'attivit\u00e0 fisica eccessiva, gli adulti possono sperimentare l'incapacit\u00e0 di rilassarsi o parlare eccessivamente in alcuni contesti sociali. Gli adulti con ADHD possono avviare rapporti impulsivamente, mostrano un comportamento di continua ricerca ed essere irascibili. Comportamenti di dipendenza, come l'abuso di sostanze e il gioco d'azzardo sono comuni. I criteri del DSM-IV sono stati criticati per non essere appropriati per la popolazione adulta. I criteri diagnostici del DSM-5 sono stati migliorati per quanto riguarda la valutazione dell'ADHD in et\u00e0 adulta.\nIn Italia, risulta difficile per un adulto accedere alle cure. Questo \u00e8 dovuto al fatto che l'unico farmaco autorizzato in et\u00e0 adulta sia l'atomoxetina (Strattera). La somministrazione di metilfenidato \u00e8 infatti consentita solo ai pazienti minorenni. L'unica possibilit\u00e0 per riceverlo da adulti, \u00e8 tramite una prescrizione off-label. Per la diagnosi e il trattamento ci si pu\u00f2 rivolgere ad uno dei centri per adulti.\nAlto quoziente intellettivo.\nLa diagnosi di ADHD e l'importanza del suo impatto su chi ha un alto quoziente intellettivo (QI) \u00e8 controversa. La maggior parte degli studi ha riscontrato alterazioni simili indipendentemente dal QI, con alti tassi di ripetizione e difficolt\u00e0 sociali. Inoltre, pi\u00f9 della met\u00e0 delle persone con alto quoziente intellettivo che presentano l'ADHD hanno sviluppato anche un disturbo depressivo maggiore o un disturbo oppositivo-provocatorio ad un certo punto della loro vita. Il disturbo d'ansia generalizzato, il disturbo d'ansia da separazione e la fobia sociale sono ulteriori condizioni comuni. Bambini, adolescenti e adulti con alto quoziente intellettivo possono avere una non corretta misura del proprio livello di intelligenza nel corso di una valutazione standard e quindi possono richiedere analisi pi\u00f9 complete.\nStoria.\nLa prima descrizione ad oggi conosciuta di sintomi attribuibili ad un disturbo dell'attenzione (o disturbo da deficit di attenzione) \u00e8 stata fatta nel 1775 da Melchior Adam Weikard, medico e filosofo tedesco nel suo libro \"Der Philosophische Arzt\" (\"Il Medico Filosofo\"). Sir Alexander Crichton, nel libro \"An inquiry into the nature and origin of meal derangement\" scritto nel 1798, la definiva \"irrequietezza mentale\". Il disturbo da deficit di attenzione/iperattivit\u00e0 (DDAI) \u00e8 stato descritto anche nel 1902 da George Still. La terminologia utilizzata per descrivere la condizione \u00e8 cambiata nel tempo: nella prima edizione del Manuale diagnostico e statistico dei disturbi mentali - DSM-I (1952) si definiva \"disfunzione cerebrale minima\", nel DSM-II (1968) prese invece il nome di \"reazione ipercinetica nell'infanzia\", il DSM-III (1980) la definiva \"disturbo da deficit di attenzione (DDA), con o senza iperattivit\u00e0\". Questa terminologia \u00e8 stata cambiata nel 1987 con il DSM-III mentre il DSM-IV nel 1994 ha suddiviso la diagnosi in tre sottotipi: tipo inattentivo, tipo iperattivo/impulsivo e tipo combinato.\nL'uso di psicostimolanti per curare la condizione \u00e8 stato descritto per la prima volta nel 1937. Nel 1930, la miscela di benzedrina e anfetamine \u00e8 stato il primo farmaco approvato per il trattamento del ADHD negli Stati Uniti. Il metilfenidato \u00e8 stato introdotto nel 1950, e la destroamfetamina nel 1970\nNegazionismo del disturbo.\nL'esistenza del disturbo, la diagnosi e la terapia sono oggetto di negazionismo scientifico. Sono messe in dubbio:\nDi fatto in ambito scientifico non esistono dubbi sull'esistenza del disturbo, n\u00e9 sulla terapia farmacologica mediante metilfenidato (oggetto di numerosi studi). Le critiche vengono da parte di associazioni e comitati pseudoscientifici, taluni dei quali si rifanno al pensiero antipsichiatriaco, che vertono sull'opportunit\u00e0 della psicoterapia in luogo della terapia farmacologica. Secondo queste posizioni, il rapporto rischio/beneficio sarebbe da preferire al rapporto costo/beneficio, e gli specialisti dovrebbero essere messi nella condizione di perfezionare una pi\u00f9 accurata diagnosi differenziale.\nLe controversie generali circa l'ADHD hanno coinvolto taluni medici, psicologi, insegnanti, politici, genitori e i media, con opinioni riguardo all'ADHD che spaziano da coloro che la ritengono correttamente un disturbo neuropsicologico, con accertate basi genetiche e fisiologiche a coloro che non negano la sua esistenza come disturbo ma sostengono che si tratti di comportamenti anomali nell'ambito, per esempio, di un problema educativo o affettivo di un bambino semplicemente troppo vivace, sebbene si sottolinei che \"la troppa vivacit\u00e0\" non \u00e8 sintomo di ADHD, ma si parla invece di iperattivit\u00e0 ovvero di un bambino estremamente ingestibile, impulsivo e con un controllo inadeguato dell'attivit\u00e0 motoria.\nIl negazionismo ideologico.\nPosizioni critiche sull'esistenza dell'ADHD vengono da parte di movimenti che rifiutano a priori l'esistenza del concetto di disturbo psichiatrico, contestando la scientificit\u00e0 della psichiatria/psicologia e contestando la validit\u00e0 degli psicofarmaci. Esempi di tali movimenti sono Scientology, l'antipsichiatria e la cifrematica.\nAssociazioni e campagne.\nScientology supporta campagne contro l'esistenza dell'ADHD e contro le relative cure farmacologiche.\nIn riferimento al presunto rischio di sovradiagnosi, diverse associazioni discutono la nosografia del disturbo: come \"Pensare Oltre\" che contesta l'esistenza della malattia, e \"Gi\u00f9 le mani dai bambini\" che pur riconoscendo l'esistenza del disturbo, ne contesta l'origine neurobiologica, criticando l'approccio farmacologico. Forti critiche provengono anche dal Comitato dei cittadini per i diritti umani, che assieme a \"Pensare Oltre\", si \u00e8 fatto portatore di campagne coerenti con la posizione sostenuta da Scientology di cui sono un'emanazione. Diversa la posizione dell'Associazione Italiana Famiglie ADHD, che si batte per il recepimento del punto di vista scientifico sul disturbo.\nGestione del disturbo in Italia.\nL'8 marzo 2007 l'Agenzia Italiana del Farmaco ha autorizzato l'uso di tali presidi terapeutici anche in Italia. I farmaci devono rientrare nell'ambito di un programma di terapia multimodale monitorato dal Registro nazionale tenuto dall'Istituto Superiore di Sanit\u00e0.\nIn Italia i bambini e gli adolescenti in cura, all'aprile 2010, sono circa 1600 (dato cumulativo)."}
{"id": "742274", "revid": "324090", "url": "https://it.wikipedia.org/wiki?curid=742274", "title": "Andrej Rubl\u00ebv", "text": " \u00c8 venerato come santo dalla Chiesa ortodossa.\nBiografia.\nDella vita di Rubl\u00ebv si conosce pochissimo. Non \u00e8 noto n\u00e9 dove n\u00e9 quando sia nato esattamente; con ogni probabilit\u00e0, dopo essere diventato monaco, pass\u00f2 molti anni nel monastero della Trinit\u00e0 di San Sergio (Troice-Sergieva Lavra), il pi\u00f9 importante monastero e centro spirituale della Chiesa ortodossa russa, al tempo di Nikon di Radone\u017e, il primo successore (nel 1392) del fondatore del monastero, Sergio di Radone\u017e.\nLe prime notizie su Rubl\u00ebv risalgono al 1405, quando decor\u00f2 con icone e affreschi la cattedrale dell'Annunciazione del Cremlino di Mosca (Blagove\u0161\u010denskij Sobor), lavorando insieme a Teofane il Greco e allo starec Prochor di Gorodec. Il suo nome era in coda alla lista dei pittori, segno che allora era il minore sia per fama sia per et\u00e0. L'antica cattedrale fu distrutta dal grande incendio del 1547, ma alcuni studiosi sovietici riportarono alla luce, nel XX secolo, due serie di icone ancora in buone condizioni. La scoperta ha consentito di migliorare le conoscenze sulla prima fase della produzione di Rubl\u00ebv, un periodo in cui l'artista lavor\u00f2 anche alle miniature del \u00abVangelo di Chitrovo\u00bb.\nAltre cronache informano che nel 1408 lavor\u00f2 presso la cattedrale dell'Assunzione (Uspenskij Sobor) di Vladimir, inviato nella citt\u00e0 dal principe di Mosca Vasilij Dmitrievi\u010d assieme a Daniil \u010c\u00ebrnyj e ai pi\u00f9 talentuosi artisti moscoviti, e nel 1425-1427 presso la cattedrale della Trinit\u00e0 nel monastero di San Sergio. In seguito si spost\u00f2 al monastero di Sant'Andronico a Mosca; qui dipinse il suo ultimo lavoro, gli affreschi della cattedrale del Salvatore, prima della morte, avvenuta il 29 gennaio 1430.\nCulto.\nCanonizzato nel 1988 dalla Chiesa ortodossa russa, la sua ricorrenza \u00e8 celebrata il 4 luglio.\nL'opera.\nIl solo lavoro interamente e senza dubbio attribuito a Rubl\u00ebv \u00e8 l\"'Icona della Trinit\u00e0\", conservata presso la Galleria statale di Tret'jakov a Mosca, che raffigura i tre angeli in visita ad Abramo.\nNella sua arte si combinano due tradizioni: un alto ascetismo e l'armonia classica di derivazione bizantina. Le sue pitture trasmettono sempre una sensazione di pace e calma, tanto che dopo alcuni anni la sua arte arriv\u00f2 a essere percepita come l'ideale della pittura religiosa e dell'arte iconografica. Nel 1551, a Mosca, il Concilio dei Cento capitoli stabil\u00ec che l'iconografia di Rubl\u00ebv era il modello per ogni pittura ecclesiastica.\nDal 1959 il monastero di Sant'Andronico di Mosca ospita un museo dedicato a Rubl\u00ebv.\nOmaggi.\nFilmografia.\nNel 1966 il regista Andrej Tarkovskij realizz\u00f2 il film \"Andrej Rubl\u00ebv\", vagamente ispirato alla vita del pittore.\nOpere teatrali.\nMaura Del Serra \"Andrej Rubl\u00ebv\", dramma in sei scene, con una nota di Ugo Ronfani, Firenze, Le Lettere, 2000, 84 pp. (Premio \"Scheda teatrale\" di San Miniato; segnalato Premio \"Riccione\", Premio \"Vallecorsi\" e Premio \"Bolzano\")"}
{"id": "742275", "revid": "968255", "url": "https://it.wikipedia.org/wiki?curid=742275", "title": "Saluto nazista", "text": "Il saluto nazionalsocialista fu adottato in Germania durante gli anni venti con la manifestazione del nazionalsocialismo; conosciuto anche come Hitlergru\u00df (\"saluto di Hitler\", in tedesco) o Deutscher Gru\u00df (\"saluto tedesco\"), \u00e8 una variante del saluto romano. Fu adottato dal Partito nazionalsocialista come segno di lealt\u00e0 verso il F\u00fchrer Adolf Hitler.\nVenne adottato seguendo l'uso dei seguaci del fascismo. Il saluto nazista divenne l'incarnazione del culto della personalit\u00e0 di Hitler, diffuso in tutta la Germania. Il braccio destro era alzato ad un angolo di circa 120 gradi rispetto al torso, ed era accompagnato dall'esclamazione della frase \"Heil Hitler!\"; davanti ai superiori bisognava anche battere simultaneamente i tacchi. Durante i comizi e le manifestazioni il gesto era accompagnato dall'urlo ritmico della folla \"Sieg Heil\".\nOrigini.\nI fascisti italiani associavano il saluto alle tradizioni dell'antica Roma; Hitler e il capo delle SS, Heinrich Himmler, credevano, invece, che esso fosse nato nelle adunanze del popolo germanico. Hitler considerava il saluto una dimostrazione dello spirito guerriero dei Germani, mentre Himmler lo credeva una variante del gesto di giuramento, fatto con una lancia sollevata. Questa spiegazione \u00e8 confermata dagli storici, che hanno dimostrato che, presso i germani, durante l'insediamento di un nuovo re, venivano compiuti dei gesti simili.\nLe illustrazioni che ricostruiscono tali eventi e che mostrano il saluto risalgono ad una data precedente alla met\u00e0 del XIX secolo. Anche la moderna Enciclopedia Brockhaus sostiene la stessa tesi, affermando che il saluto nazista derivasse dal cerimoniale di incoronazione dei primi re germanici medievali, assieme all'esclamazione \"Heil\". Secondo la versione nazista della teoria ariana, anche i sovrani dell'antica Roma provenivano dall'Europa del Nord; cos\u00ec, dal loro punto di vista, era come aver riportato il saluto da Roma alla Germania.\nL'uso durante il Terzo Reich.\nNegli anni del Terzo Reich, dal 1933 al 1945, il saluto di Hitler era quello pi\u00f9 comune. \"Heil Hitler!\" (\"Salute, Hitler!\") veniva usato quando il saluto era indirizzato direttamente ad un altro cittadino tedesco, oppure, nelle Waffen-SS, ad un ufficiale di rango superiore. Hitler preferiva \"Heil, mein F\u00fchrer!\" oppure un semplice \"Heil!\".\n\"Sieg Heil!\" (\"Salve vittoria!\") era uno slogan nazista molto comune; veniva ripetuto solitamente tre volte durante i comizi, specialmente dopo i discorsi di Hitler.\nHitler stesso usava spesso il saluto ma, usandolo soprattutto in risposta ad un saluto, egli adottava frequentemente una versione modificata del saluto con il braccio piegato all'altezza del gomito ed il palmo della sua mano piegato indietro verso la spalla.\nPer un decreto voluto dal Ministro degli interni del Reich, Wilhelm Frick, il 13 luglio 1933 (un giorno prima dell'abolizione di tutti i partiti non nazisti), tutti gli impiegati pubblici tedeschi furono obbligati ad utilizzare il saluto nazista. Verso la fine del 1934, la Corte Speciale decise di applicare punizioni verso chiunque si rifiutasse di salutare in questo modo. : per esempio il Console Generale del Portogallo venne malmenato dalla folla perch\u00e9 rimase seduto nella sua auto, rifiutandosi di fare il saluto durante una parata nazista ad Amburgo.\nDopo il complotto del 20 luglio 1944, alle forze armate del Terzo Reich venne ordinato di sostituire il tradizionale saluto militare con il saluto hitleriano: l'ordine divenne esecutivo il 24 luglio 1944, quattro giorni dopo l'attentato di Rastenburg. Precedentemente, nella Wehrmacht il saluto era facoltativo.\nDopo il 1945.\nIl saluto romano, cui si ispirava il saluto nazista, venne usato in molti paesi in diversi contesti prima della guerra mondiale: ad esempio, il saluto usato nel giuramento di fedelt\u00e0 alla bandiera negli Stati Uniti d'America alla fine del XIX e all'inizio del XX secolo era una variante del saluto romano, con alcune somiglianze con quello che sarebbe stato il saluto nazista, tanto che, proprio a causa di ci\u00f2, venne abbandonato nel 1942. Lo stesso avvenne con molte altre forme del saluto romano usate nel resto del mondo. In Spagna il saluto fascista venne mantenuto fino al 1975, anno della morte del dittatore Francisco Franco; in Galizia rimase addirittura fino al 2005, durante la presidenza di Manuel Fraga Iribarne.\nL'uso del saluto nazista \u00e8 stato proibito per legge in Germania, Austria e Svizzera dalla fine della seconda guerra. Le formazioni neonaziste, tuttavia, ne usano ancora delle forme molto simili, sostituendo inoltre la frase \"Heil Hitler!\" con il numero 88, che sta per HH (l'ottava lettera dell'alfabeto).\nSatira.\nVersioni satiriche del saluto si trovano fin dal periodo precedente al 1933, nella propaganda antinazista in Germania: un fotomontaggio dell'artista John Heartfield, dal titolo \"Der Sinn des Hitlergru\u00dfes\" (\"Il significato del saluto hitleriano\"), mostra un piccolo Hitler nell'atto tipico di rispondere al saluto come sopra descritto, mentre, alle sue spalle, vi \u00e8 l'enorme sagoma di un esponente dell'alta finanza (di cui non si vede la testa) che sta posando nella sua mano aperta del denaro; la vignetta voleva cos\u00ec denunciare la presenza, dietro il Partito nazista, di forze del capitalismo (un'altra didascalia dell'immagine recita \"Dietro di me stanno milioni\", un sottinteso che fa riferimento non alle folle di seguaci, come intendeva Hitler, ma ai marchi del sostegno capitalista).\nDurante la seconda guerra mondiale, personalit\u00e0 del blocco politico degli Alleati si presero spesso gioco del saluto per attaccare o parodiare i nazisti: nel film \"Il grande dittatore\" di Charlie Chaplin (1940) il personaggio di \"Adenoid Hynkel\", una chiara parodia di Adolf Hitler, spesso d\u00e0 origine a situazioni comiche usando il suo buffo saluto.\nAnche dopo la guerra le parodie continuarono. Ne sono esempi il film \"Stalag 17 - L'inferno dei vivi\" di Billy Wilder, o la commedia nera \"\", di Stanley Kubrick. Il protagonista di quest'ultima \u00e8 uno scienziato pazzo nazista reclutato dagli americani dopo la guerra, affetto da una curiosa sindrome: il suo braccio destro si muove senza che egli possa controllarlo, esprimendo i suoi desideri inconsci (fra cui darsi un pugno e, appunto, fare il saluto hitleriano). Stranamore cerca di trattenerlo con il braccio sinistro quando all'improvviso si alza: questo gesto \u00e8 interpretabile come la volont\u00e0 di tenere nascosta la sua adesione al nazismo.\nNella cultura attuale il saluto hitleriano viene spesso usato in modo scherzoso, ma tale umorismo non \u00e8 sempre apprezzato: spesso implica che la persona cui viene rivolto si comporta come \"un piccolo Hitler\", cio\u00e8 in modo prepotente e dittatoriale; nel Regno Unito \u00e8 abituale rendere palese questo intento satirico del saluto mettendo contemporaneamente l'indice della mano sinistra sotto il naso, per imitare i caratteristici baffetti di Hitler (un esempio nell'episodio \"The Germans\" della sit-com \"Fawlty Towers\").\nAnche le frasi \"Sieg Heil\" e \"Heil Hitler\" vengono oggi spesso usate con scopi umoristici, sebbene spesso possano essere considerate offensive. Il confine fra umorismo e cattivo gusto, in questi casi, \u00e8 molto sottile, e parecchi comici che l'hanno usato nei loro sketch sono stati talvolta accusati di antisemitismo (ad esempio il comico francese Dieudonn\u00e9 M'bala M'bala con il suo controverso sketch \"Isra-Heil\").\nIn Germania, sebbene la sensibilit\u00e0 su questi temi sia molto attenta, circola la versione \"Sieg Geil\" (\"geil\" in tedesco significa \"lascivo\", \"libidinoso\"), che allude all'esuberante vita sessuale di alcuni gerarchi nazisti come Joseph Goebbels.\nNel mondo fittizio dei fumetti di casa Marvel, il Teschio Rosso, acerrimo nemico di Capitan America ed ex gerarca nazista, usa e fa usare dalla sua associazione terroristica (l'Hydra) il saluto \"Heil Hydra!\""}
{"id": "742277", "revid": "64833", "url": "https://it.wikipedia.org/wiki?curid=742277", "title": "Heil Hitler", "text": ""}
{"id": "742278", "revid": "41851", "url": "https://it.wikipedia.org/wiki?curid=742278", "title": "Biagio Agnes", "text": "Biografia.\nFiglio di un capotreno delle Ferrovie dello Stato, nel 1957 lavor\u00f2 a Roma nel settimanale \"Rotosei\".\nAttivit\u00e0 in RAI.\nEsord\u00ec come giornalista nel \"Corriere dell'Irpinia\" ed entr\u00f2 in RAI nel 1958. Negli anni sessanta cre\u00f2 il Telegiornale delle 13:30 con i giornalisti in video. Nel 1977 divenne direttore per l'informazione radiofonica e televisiva regionale; nel biennio 1978-1979 cur\u00f2 la sperimentazione della terza rete e a fine 1979 divenne il primo direttore della testata per l'informazione regionale di cui, fino al 1987, il TG3 era un inserto. Nello stesso anno ide\u00f2 insieme a Luciano Lombardi D'Aquino il celebre programma medico televisivo \"Check-up\", trasmesso su Rai Uno. Nel 1982, anno in cui l'amico e conterraneo Ciriaco De Mita diventava segretario della DC, venne nominato direttore generale della RAI. Fece sorgere a Roma nord \"Saxa Rubra\".\nAttivit\u00e0 post-RAI.\nNel 1990 Agnes divenne presidente della holding delle telecomunicazioni STET da cui proveniva Umberto Silvestri, suo successore alla direzione generale della RAI. A questo periodo risale l'attacco rivolto a lui e alla compagnia da parte di Beppe Grillo nel corso della seconda parte del suo spettacolo al Teatro delle Vittorie in Roma nell'ambito del servizio telefonico fornito dal numero 144, che avrebbe attirato al telefono un'intera generazione di adolescenti nei primi anni novanta fruttando bollette altissime e danni economici delle famiglie. \nNel 1997 fu presidente di Telemontecarlo. Nel 1987 fu nominato Cavaliere del Lavoro, nel 1992 ricevette la laurea honoris causa in Comunicazione e Telecomunicazioni dell'Universit\u00e0 di Buenos Aires.\nNel 2004 pubblic\u00f2, insieme ad Antonio Mazza, il libro \"TV. Moglie, amante, compagna\" (Ediz. RAI-ERI, 2004). Il 4 ottobre 2004 ricevette la laurea magistrale honoris causa in Medicina e Chirurgia dall'Universit\u00e0 degli Studi di Parma con la motivazione seguente: \"l'impegno e la dedizione costante di Biagio Agnes per promuovere i programmi di informazione sanitaria hanno rappresentato una lungimirante visione della sanit\u00e0 che ha permesso negli anni ai cittadini di conoscere meglio un mondo per larga parte sconosciuto.\"\nNel 2006 fu nominato direttore della Scuola di Giornalismo dell'Universit\u00e0 di Salerno, corso biennale post laurea riconosciuto dall'Ordine dei Giornalisti. Agnes \u00e8 morto il 30 maggio 2011 all'et\u00e0 di 82 anni, ed \u00e8 ora sepolto nel cimitero di Serino, suo paese natale.\nA lui \u00e8 intitolato il centro di produzione RAI di Saxa Rubra a Roma.\nIl 30 maggio 2016 il Comune di Avellino gli ha dedicato uno slargo che si affaccia su corso Vittorio Emanuele II.\nFondazione Biagio Agnes.\nIl 10 ottobre 2011 \u00e8 stata costituita la \"Fondazione Biagio Agnes\" \u00abcon l\u2019obiettivo di dare continuit\u00e0 ai valori che hanno ispirato la vita e il pensiero di Biagio Agnes\u00bb.\nTra le iniziative della Fondazione il Premio Biagio Agnes \u00abche vuole valorizzare e premiare la professione giornalistica in ogni suo aspetto\u00bb."}
{"id": "742280", "revid": "767487", "url": "https://it.wikipedia.org/wiki?curid=742280", "title": "John Toshack", "text": "\u00c8 primatista di reti (11) con la maglia del Cardiff City nelle competizioni calcistiche europee.\nCarriera.\nGiocatore.\nClub.\nNato a Cardiff, inizi\u00f2 a giocare come attaccante nel Cardiff City a 16 anni. Con i rossobl\u00f9 vinse quattro Coppe del Galles (1967, 1968, 1969 e 1970). A ventuno anni fu notato da Bill Shankly e da lui fu acquistato per il Liverpool per 110.000 \u00a3. Il suo debutto in \"First Division\" fu il 14 novembre 1970 contro il Coventry City. Segn\u00f2 il primo gol il 21 novembre, nella spettacolare rimonta contro l'Everton (da 0-2 a 3-2). Toshack segn\u00f2 il 2-2 e questo gli diede una grandissima popolarit\u00e0 tra i tifosi dei Reds.\nDurante la stagione successiva arriv\u00f2 Kevin Keegan, con cui Toshack form\u00f2 una coppia d'attacco affiatatissima e formidabile. A proposito, David Coleman disse: \u00ab\"Toshack, Keegan, one nil!\"\u00bb (cio\u00e8 \"Toshack-Keegan, 1-0\"). La rivista sportiva \"Shoot\" li accost\u00f2 ai personaggi dei cartoni animati Batman e Robin, facendo anche un servizio fotografico della coppia in costume da paladini della giustizia.\nKeegan aveva segnato 100 gol esatti quando lasci\u00f2 Toshack e il Liverpool per andare all'Amburgo e la maggior parte erano stati frutto degli assist dell'attaccante gallese. Toshack invece segn\u00f2 96 reti nella sua prima esperienza con i Red, vincendo i campionati del 1973, 1976 e 1977, le Coppe dei Campioni 1976-77 e 1977-78, l'F.A. Cup 1974, il Charity Shield nel 1976 e la Coppa UEFA nel 1973 e 1976. In totale ha disputato 246 partite (con 96 gol) in First Division con la maglia del Liverpool.\nSegnato da vari infortuni, nel 1978 torn\u00f2 in Galles per giocare con lo , dove inizi\u00f2 anche ad allenare. Lasci\u00f2 il calcio giocato nel 1983.\nNazionale.\nGioc\u00f2 anche per la nazionale gallese, dalle giovanili fino alla prima squadra, segnando 12 reti in 40 presenze.\nAllenatore.\nToshack port\u00f2 il grande calcio al Vetch Field: grazie a tre promozioni consecutive, lo Swansea City pass\u00f2 dalla Fourth Division (quarto livello) alla First Division (primo livello). Nel 1981 lo Swansea esord\u00ec nella massima divisione inglese, ottenendo la salvezza. Toshack fu anche insignito del titolo di cavaliere dell\"'Ordine dell'Impero Britannico\" per meriti sportivi. Si dimise nell'ottobre 1983, e due mesi dopo lo Swansea lo richiam\u00f2 sulla propria panchina.\nIl 1\u00ba luglio 1984 fu ingaggiato dallo Sporting Lisbona, l'anno successivo pass\u00f2 al Real Sociedad. Con la squadra basca inizi\u00f2 il suo periodo d'oro in Spagna. Nel 1987 vinse la \"Copa del Rey\". Lascia il club l'8 maggio 1989. Il 1\u00ba luglio 1989 pass\u00f2 al che port\u00f2 alla conquista della \"Primera Divisi\u00f3n\" nel 1990. Lasci\u00f2 la squadra il 19 novembre 1990. Il 1\u00ba luglio 1991 torn\u00f2 al Real Sociedad, in cui venne per la prima volta esonerato dopo 11 giornate il 21 novembre 1994. Dal 29 gennaio 1994 al 9 marzo 1994 allen\u00f2 anche il Galles, rimase in panchina solo per la sconfitta contro la . Il 1\u00ba luglio 1995 \u00e8 al Deportivo la Coru\u00f1a, con cui vince la \"Supercopa de Espa\u00f1a\" 1995.\nViene esonerato il 17 febbraio 1997. In estate lascia la Spagna per tentare l'avventura in Turchia. Il 1\u00ba luglio viene ingaggiato dal Be\u015fikta\u015f, vince la Coppa di Turchia e a met\u00e0 della stagione il 24 febbraio 1999 abbandona la squadra per tornare al . La seconda stagione resiste appena 11 partite e il 17 novembre la squadra madridista lo licenzia. A questo punto Toshack inizia a girovagare per l'Europa con poca fortuna: dal 7 ottobre 2000 al Saint-\u00c9tienne, che lascia dopo 12 partite il 22 dicembre per tornare ancora al Real Sociedad, rimanendo fino all'11 marzo 2002, dal 9 novembre 2002 al 28 gennaio 2003 guida il Catania e il 19 gennaio 2004 \u00e8 alla guida del Real Murcia, fino al 30 giugno. Toshack venne anche soprannominato \"Tisky Tosky\" dai tifosi siciliani, nella breve permanenza sulla panchina etnea, in quanto la pronuncia del nome molto spesso veniva storpiata.\nIl 12 novembre 2004 \u00e8 subentrato a Mark Hughes alla guida del Galles, si dimette il 9 novembre 2010 a pochi giorni dalla sconfitta contro il Montenegro, nella gara d'esordio delle qualificazioni per Euro 2012.\nIl 7 agosto 2011 firma il contratto con la federazione macedone, \u00e8 subentrato a Mirsad Jonuz, ma il 13 agosto 2012 viene sollevato dall'incarico.\nL'8 marzo 2013 viene annunciato che, a partire dal 15 marzo, sar\u00e0 l'allenatore del FK Khazar Lenkoran che milita nella Premyer Liqas\u0131. Rimane fino al 23 novembre. Nella stagione 2014-2015 allena il WAC (Wydad Casablanca), con cui conquista il titolo di campione del Marocco."}
{"id": "742283", "revid": "1318658", "url": "https://it.wikipedia.org/wiki?curid=742283", "title": "Parco delle Montagne Rocciose Canadesi", "text": "Il parco delle Montagne Rocciose canadesi \u00e8 un sito riconosciuto dall'UNESCO come patrimonio dell'umanit\u00e0 situato nelle Montagne Rocciose Canadesi. \u00c8 composto di quattro parchi nazionali:\ne tre parchi provinciali della Columbia Britannica:\nIn questi parchi si trovano montagne, ghiacciai e fonti termali, oltre alle sorgenti di numerosi grandi fiumi del Canada, tra i quali:\nL'area \u00e8 conosciuta per la sua bellezza naturalistica e per la biodiversit\u00e0. All'interno della regione si trova la cosiddetta argillite di Burgess, che venne inclusa nell'elenco dei patrimoni dell'umanit\u00e0 dell'UNESCO fra il 1980 e il 1990, quando il sito venne poi incorporato all'interno del parco delle Montagne Rocciose canadesi, a sua volta patrimonio dell'umanit\u00e0."}
{"id": "742289", "revid": "6020896", "url": "https://it.wikipedia.org/wiki?curid=742289", "title": "Enantiomorfismo", "text": ""}
{"id": "742290", "revid": "71433", "url": "https://it.wikipedia.org/wiki?curid=742290", "title": "Robocop II", "text": ""}
{"id": "742292", "revid": "33277", "url": "https://it.wikipedia.org/wiki?curid=742292", "title": "San Paolo Maggiore", "text": ""}
{"id": "742297", "revid": "767487", "url": "https://it.wikipedia.org/wiki?curid=742297", "title": "Vice Squad Dick", "text": "Vice Squad Dick \u00e8 uno split di Foetus con i Chrome Cranks. Venne pubblicato nel 1994 dalla PCP Enterteinment. Entrambe le band suonano una cover dell'Eponimo tratto dal Dick Uranus. Venne anche prodotto un vinile contenente solo queste due tracce."}
{"id": "742299", "revid": "7336", "url": "https://it.wikipedia.org/wiki?curid=742299", "title": "Porretta", "text": ""}
{"id": "742301", "revid": "7336", "url": "https://it.wikipedia.org/wiki?curid=742301", "title": "Panpapato", "text": ""}
{"id": "742303", "revid": "287204", "url": "https://it.wikipedia.org/wiki?curid=742303", "title": "Agaetis Byrjun", "text": ""}
{"id": "742304", "revid": "1442080", "url": "https://it.wikipedia.org/wiki?curid=742304", "title": "Alexandre Sabes P\u00e9tion", "text": "Biografia.\nFiglio di un colono bianco e di una mulatta, ufficiale delle truppe francesi di occupazione, nel 1791 pass\u00f2 agli insorti ma, non condividendo le idee di Toussaint Louverture, nel 1801 si rec\u00f2 in Francia. Ritorn\u00f2 ad Haiti l'anno successivo, con le truppe del generale Leclerc che lasci\u00f2 nel 1803 per passare di nuovo agli insorti dopo che Toussaint fu arrestato.\nNel 1806 prese parte assieme ad Henri Christophe all'attentato in cui Jean-Jacques Dessalines, che si era conferito dignit\u00e0 imperiale col nome di Jacques I, fu ucciso. Divent\u00f2 luogotenente di Christophe che gli affid\u00f2 l'incarico di governatore della parte meridionale dell'isola. P\u00e9tion rese indipendente il Sud e ne divenne presidente fino alla morte, ricevendo il titolo di Padre della Patria.\nDurante la sua presidenza ospit\u00f2 in patria Sim\u00f3n Bol\u00edvar e lo appoggi\u00f2 finanziariamente e militarmente quando il \"Libertador\" ripart\u00ec per riconquistare il Venezuela tornato in mano della monarchia spagnola."}
{"id": "742305", "revid": "287204", "url": "https://it.wikipedia.org/wiki?curid=742305", "title": "Eveni", "text": "Gli eveni (denominati anche lamuti, un termine che significa \"popolo del mare\" in lingua evena; ) sono un gruppo etnico della Siberia e dell'estremo oriente russo. Vivono nell'Oblast' di Magadan, nell'Oblast' di Kam\u010datka e nelle regioni a nord della Repubblica di Sakha, ad est del fiume Lena. Secondo il censimento russo del 2002 vi erano 19071 eveni in Russia, mentre secondo quello del 2010, ve ne erano 22383. Inoltre nel 2001 sono stati censiti 104 eveni in Ucraina, 19 dei quali parlano eveno.\nIl gruppo parla una propria lingua, la lingua evena, appartenente alla famiglia delle lingue tunguse. Sono strettamente correlati agli evenchi con cui condividono origini e cultura. Ufficialmente professano la fede ortodossa dal XIX secolo, ma vi sono, comunque, comunit\u00e0 di cristiani di altre confessioni nonch\u00e9 credenti dello sciamanesimo. Gli eveni vivono soprattutto di allevamento, caccia e pesca.\nSi crede che gli antenati di questo popolo siano migrati dall'area di Transbaikal fino alle regioni costiere dell'estrema Siberia orientale.\nPrima della Rivoluzione russa la divisione tra eveni ed evenchi non era cos\u00ec marcata, ed in gran parte della Siberia orientale essi venivano chiamati con il nome unico di \"tungu\". La formazione etnica degli eveni \u00e8 quindi un fenomeno relativamente recente, ma tuttavia complesso. \nI capi gruppo eveni cavalcavano renne e usavano cani per le slitte. L'economia era integrata con ricerche invernali per ottenere la selvaggina. I cacciatori alle volte cavalcavano le renne, altre volte si spostavano trascinati su sci di legno.\nGli alloggi tradizionali degli eveni erano tende coniche (\u010dum) coperte da pelli di animali. Nelle aree costiere meridionali erano usate le pelli di pesce."}
{"id": "742306", "revid": "46931", "url": "https://it.wikipedia.org/wiki?curid=742306", "title": "Lamuti", "text": ""}
{"id": "742307", "revid": "46931", "url": "https://it.wikipedia.org/wiki?curid=742307", "title": "Eveny", "text": ""}
{"id": "742309", "revid": "46931", "url": "https://it.wikipedia.org/wiki?curid=742309", "title": "Coriacchi", "text": ""}
{"id": "742310", "revid": "486946", "url": "https://it.wikipedia.org/wiki?curid=742310", "title": "Chuki", "text": ""}
{"id": "742312", "revid": "1652635", "url": "https://it.wikipedia.org/wiki?curid=742312", "title": "Sir Kay", "text": "Nel ciclo arturiano, Sir Kay (Cai, Cei, Kai o Kei in gallese, Caius in latino o italianizzato in Caio) \u00e8 uno dei primi Cavalieri della Tavola rotonda. Figlio naturale di Sir Ector e fratellastro maggiore di Re Art\u00f9, in seguito suo siniscalco.\nOrigini del personaggio.\nNell'opera di Thomas Malory.\nNel \"Lancillotto in prosa\" e ne \"Le Morte d'Arthur\" di Thomas Malory, il padre di Kay, Ector, adotta il neonato Art\u00f9 dopo che Merlino lo ha portato via dai suoi genitori naturali, Uther Pendragon e Igraine, crescendolo come se fosse suo figlio e fratello minore di Kay. Durante un torneo a Londra Art\u00f9 perse la spada del fratello mentre gli faceva da scudiero e, cercando di sostituirla, estrasse la spada nella roccia rivelando cos\u00ec la sua vera discendenza. Kay mostra in un primo momento il suo caratteristico opportunismo dicendo di aver estratto egli stesso la spada, ma subito dopo ammette che l'impresa era stata opera di Art\u00f9. Diviene cos\u00ec uno dei primi cavalieri della tavola rotonda servendo per tutta la vita il fratello come scudiero. Sir Kay \u00e8 detto il siniscalco, importante titolo militare dell'et\u00e0 feudale."}
{"id": "742317", "revid": "6923", "url": "https://it.wikipedia.org/wiki?curid=742317", "title": "Alt Urgell", "text": "L'Alt Urgell (nome ufficiale in lingua catalana; in spagnolo \"Alto Urgel\") \u00e8 una delle 41 comarche della Catalogna, con una popolazione di 20.936 abitanti; suo capoluogo \u00e8 La Seu d'Urgell.\nAmministrativamente fa parte della provincia di Lleida, che comprende 13 comarche."}
{"id": "742319", "revid": "339392", "url": "https://it.wikipedia.org/wiki?curid=742319", "title": "Sede RAI della Liguria", "text": ""}
{"id": "742321", "revid": "767487", "url": "https://it.wikipedia.org/wiki?curid=742321", "title": "Georg Andreas Gabler", "text": "Biografia.\nStudi\u00f2 filosofia e diritto, dapprima nell'Universit\u00e0 di Altdorf poi, dal 1804 al 1807 in quella di Jena, allievo di Hegel. Nel 1811 insegn\u00f2 nel Ginnasio di Ansbach e, dal 1835, nell'Universit\u00e0 di Berlino.\nFacente parte della destra hegeliana, si mostr\u00f2 seguace fin dal suo manuale \"Die Prop\u00e4deutik der Philosophie\" (Erlangen, 1827) dei principi del sistema formulati dal suo maestro, che ribad\u00ec nel \"De verae philosophiae erga religionem Christianam pietate\" (Berlino, 1836), dove cerc\u00f2 di accordarli con i dogmi cristiani.\nAttacc\u00f2 Friedrich Adolf Trendelenburg con la dettagliata critica: \"Die Hegelsche Philosophie, Beitr\u00e4ge zu ihrer richtigen Beurteilung und W\u00fcrdigung\" (Berlino, 1843)."}
{"id": "742322", "revid": "306856", "url": "https://it.wikipedia.org/wiki?curid=742322", "title": "Aldo Aymonino (generale)", "text": "Biografia.\nNato da Carlo e Matilde Stefani, Aldo Aymonino, 11\u00b0 Comandante generale della Guardia di Finanza, inizi\u00f2 la carriera nel 1899 presso il Reggimento \"Lancieri di Novara\". Frequentata la Scuola di guerra, prest\u00f2 servizio di Stato Maggiore presso il Corpo di Stato Maggiore, il IX Corpo d'armata e la Divisione di Milano.\nPartecip\u00f2 quindi al conflitto italo-turco ed alla Prima guerra mondiale, nel corso della quale fu successivamente presso la 4\u00aa Divisione di cavalleria, sottocapo di Stato Maggiore del IX Corpo d'armata e addetto al Comando Supremo.\nColonnello nel 1918, comand\u00f2 dapprima il Reggimento \"Savoia Cavalleria\", assumendo poi la carica di capo di Stato Maggiore del Corpo d'armata di Roma.\nGenerale di Brigata, resse il 3\u00ba Comando Supremo di Cavalleria e fu capo del Servizio Ippico e Veterinario del Ministero della Guerra;\nGenerale di Divisione, comand\u00f2 la Divisione \"Trieste\" e la 2\u00aa Divisione Celere \"Emanuele Filiberto Testa di Ferro\", finch\u00e9 fu nominato 1\u00b0 aiutante di campo del Principe di Piemonte.\nGenerale di corpo d'armata, tenne il comando del Corpo d'armata di Firenze, dal quale pass\u00f2 a quello del VII, mobilitato per le operazioni di guerra alla frontiera occidentale.\nIl 26 gennaio 1941 assunse il comando della Regia Guardia di Finanza che tenne fino al 12 marzo 1945.\nIl periodo del suo comando coincise con l'epoca pi\u00f9 travagliata della storia d'Italia di questi ultimi anni, sicch\u00e9 soltanto un comandante dotato di larghe risorse poteva adeguare l'azione della Guardia di Finanza alle penetranti influenze esercitate dalla situazione sul complesso organismo, di cui ogni settore fu oggetto delle sue cure e della sua opera sagace ed accorta."}
{"id": "742323", "revid": "78273", "url": "https://it.wikipedia.org/wiki?curid=742323", "title": "Alexander Sabes Peti\u00f3n", "text": ""}
{"id": "742324", "revid": "339392", "url": "https://it.wikipedia.org/wiki?curid=742324", "title": "Sede RAI del Veneto", "text": ""}
{"id": "742325", "revid": "78273", "url": "https://it.wikipedia.org/wiki?curid=742325", "title": "Alexandre Peti\u00f3n", "text": ""}
{"id": "742326", "revid": "120392548", "url": "https://it.wikipedia.org/wiki?curid=742326", "title": "Santi martiri canadesi", "text": "Con il titolo di santi martiri canadesi la Chiesa cattolica designa un gruppo di otto missionari (sei presbiteri e due religiosi professi) della \"Compagnia di Ges\u00f9\" di origine francese, uccisi dagli indiani Irochesi mentre svolgevano il loro ministero presso di loro e gli Uroni tra il 1642 e il 1649, nel corso della guerra fra quei due popoli.\nQuesti i loro nomi:\nProclamati beati da papa Benedetto XV il 21 giugno 1925, vennero canonizzati il 29 giugno 1930 da papa Pio XI. La loro memoria liturgica ricorre il 19 ottobre. A loro \u00e8 stato dedicato un santuario a Midland nell'Ontario, nei pressi della missione dove vennero martirizzati.\nFu la devozione popolare a riunire in un unico gruppo gli otto missionari gesuiti martirizzati nella Nuova Francia e a coniare per loro il nome di \"martiri canadesi\". La chiesa rispett\u00f2 tale indicazione beatificandoli e canonizzandoli tutti insieme. Tuttavia oggi questa denominazione solleva qualche obiezione dal momento che i confini statali non corrispondono pi\u00f9 a quelli del XVII secolo e pertanto Goupil, Jogues e de la Lande subirono il martirio nell'attuale territorio statunitense mentre gli altri cinque in quello canadese. Di conseguenza, negli Stati Uniti la denominazione pi\u00f9 diffusa \u00e8 quella di \"martiri nordamericani\" e talvolta addirittura \"martiri americani\"; del resto nella liturgia cattolica della loro commemorazione si parla di \"borealibus Americae regionibus\". "}
{"id": "742327", "revid": "339392", "url": "https://it.wikipedia.org/wiki?curid=742327", "title": "Sede RAI del Lazio", "text": ""}
{"id": "742330", "revid": "339392", "url": "https://it.wikipedia.org/wiki?curid=742330", "title": "Sede RAI della Sardegna", "text": ""}
{"id": "742332", "revid": "4711", "url": "https://it.wikipedia.org/wiki?curid=742332", "title": "Schwere-Panzer-Abteilung 505", "text": ""}
{"id": "742333", "revid": "1924342", "url": "https://it.wikipedia.org/wiki?curid=742333", "title": "Eleanor Rigby", "text": "Eleanor Rigby \u00e8 una canzone dei Beatles: \u00e8 la seconda traccia dell'album\" Revolver\", pubblicato dai Beatles il 5 agosto del 1966, stesso giorno di pubblicazione come primo singolo \"Doppio lato A\" con \"Yellow Submarine\". La canzone fu scritta principalmente da Paul McCartney. Con un arrangiamento per ottetto d'archi di George Martin e dello stesso McCartney, e un forte testo centrato sulla solitudine, la canzone accompagn\u00f2 la trasformazione del gruppo, cominciata con l'album \"Rubber Soul\", da gruppo principalmente orientato al pop a gruppo pi\u00f9 serio e sperimentale.\nDescrizione.\nMusica e arrangiamento.\nLa melodia rispetta il tipico stile di McCartney, che si distacca dai ritmi rock e blues provenienti dall'America preferendo composizioni pi\u00f9 equilibrate e melodiche; l'arrangiamento (realizzato da McCartney) \u00e8 anch'esso tipico del pop con una peculiarit\u00e0: un'orchestra di otto elementi (ottetto) formata da quattro violini, due viole e due violoncelli accompagna la voce solista di Paul e i cori, eseguendo una composizione di George Martin.\nNelle sedute di registrazione del 1966 nessun Beatle suon\u00f2 uno strumento, anche se John Lennon e George Harrison contribuirono al coro.\nLa scelta dell'orchestra effettuata da Paul McCartney fu influenzata dalla sua improvvisa passione per Antonio Vivaldi; a tal proposito John Lennon dichiar\u00f2 nel 1980: \u00abL'accompagnamento dei violini fu idea di Paul. Jane Asher (la fidanzata di Paul) gli fece conoscere Vivaldi e lui si entusiasm\u00f2\u00bb.\nTesto e significato.\nIl testo comincia con una richiesta: \"Look at all the lonely people\" (\"Guarda tutte le persone sole\"), dove la solitudine non \u00e8 intesa come assenza di rapporto amoroso, ma come condizione esistenziale che impedisce il rapporto con gli altri.\nCome in risposta, giunge la descrizione di due fra tutte le persone sole: \"Eleanor Rigby\" e un prete, \"padre McKenzie\": la prima \u00e8 intenta a \"raccogliere il riso in una chiesa dove c'\u00e8 stato un matrimonio\", \"vive in un sogno\", truccandosi e aspettando alla finestra senza che nessuno arrivi a strapparla dal suo stato. L'immagine della chiesa evoca uno stato di fortissima solitudine: in opposizione al matrimonio, momento della felicit\u00e0 e della festa per antonomasia, Eleanor raccoglie il riso buttato durante la festa nella chiesa ormai vuota.\nLa seconda strofa \u00e8 dedicata a padre McKenzie, un parroco che \"scrive le parole di un sermone che nessuno ascolter\u00e0\" (\"writing the words of a sermon that no one will hear\"), nella stessa chiesa dove c'\u00e8 Eleanor: nonostante ci\u00f2, la loro solitudine \u00e8 invincibile, ed essi rimangono soli pur essendo vicini, pur avendo bisogno dell'affetto reciproco. Dopo una ripetizione del motivo iniziale, l'epilogo: Eleanor Rigby muore proprio in quella chiesa, e verr\u00e0 seppellita da padre McKenzie in un funerale al quale nessuno verr\u00e0. Le ultime parole della canzone sottolineano che \"nessuno fu salvato\": n\u00e9 Eleanor n\u00e9 il padre riuscirono mai a rompere il muro che li separava dagli altri esseri umani e forse non furono ben graditi neppure a Dio (a questo pu\u00f2 rimandare l'allusione alla salvezza); la chiusa \u00e8 dunque decisamente pessimistica con una melodia malinconica.\nIn un'intervista a GQ nel 2018 Paul ha spiegato come ha creato il nome della protagonista della canzone combinando il nome dell'attrice Eleanor Bron, con il nome \"Rigby\" di un negozio a Bristol. Molti anni dopo gli \u00e8 stato fatto notare che nel cimitero della chiesa di St. Peter, esiste la tomba della famiglia Rigby ed Eleanor viene citata tra coloro che vi sono sepolti. La chiesa si trova nella zona di Woolton (Liverpool), dove Paul conobbe John il 6 luglio 1957 durante una festa parrocchiale: John si stava esibendo con il suo gruppo The Quarry Men.\nCritica.\nSebbene \"Eleanor Rigby\" non fosse la prima canzone pop a trattare i temi della morte e della solitudine, secondo Ian MacDonald rappresent\u00f2 \"uno shock per gli ascoltatori di musica pop del 1966.\". Infatti, a quell'epoca il formato della canzone pop difficilmente sembrava il veicolo adatto per un messaggio di quel tipo. Ci\u00f2 nonostante, \"Eleanor Rigby\", con il suo messaggio di depressione e desolazione scritto da un gruppo famoso di musica pop, raggiunse la cima delle classifiche.\n\"Eleanor Rigby\" sta a met\u00e0 strada nella evoluzione dei Beatles dalle vivaci esibizioni dal vivo alla sperimentazione in studio, sebbene la canzone non contenga evidenti effetti di registrazione. Mentre molte delle altre canzoni di \"Revolver\" si addicono a un gruppo rock, \"Eleanor Rigby\" precorre le tracce psichedeliche di \"Sgt. Pepper's Lonely Hearts Club Band\".\nAnche il soggetto riflette la transizione del gruppo. Il testo desolato non era la prima deviazione dei Beatles dalle canzoni d'amore, ma era uno dei pi\u00f9 espliciti. L'esistenza solitaria di Eleanor Rigby ha un tono pi\u00f9 consono a quello di \"A Day in the Life\" che a \"I Want to Hold Your Hand\".\n\"Eleanor Rigby\" \u00e8 inclusa in alcuni libri di riferimento sulla musica classica e considerata comparabile a canzoni e Lieder di grandi compositori. Il compositore Howard Goodall defin\u00ec le opere dei Beatles \"una sorprendente sequenza di melodie sublimi che forse solo Mozart pu\u00f2 pareggiare nella storia musicale europea\". A proposito di \"Eleanor Rigby\" disse che \u00e8 una \"versione urbana di una ballata tragica in modo dorico\".\nPer la canzone Paul McCartney ricever\u00e0 nel 1966 il Grammy Award per la migliore interpretazione vocale dell'anno. Nel 2000 invece, 34 anni dopo, \"Eleanor Rigby\" riceve il Grammy Hall of Fame.\nClassifiche.\nIl singolo ebbe un ottimo riscontro di vendite in Gran Bretagna, dove si piazz\u00f2 saldamente, per ben quattro settimane, al primo posto della Hit Parade, mentre negli Stati Uniti\nvenne accolto tiepidamente, raggiungendo appena l'undicesimo posto della classifica. "}
{"id": "742334", "revid": "1889177", "url": "https://it.wikipedia.org/wiki?curid=742334", "title": "Cordata", "text": "La cordata \u00e8 un gruppo di due o pi\u00f9 arrampicatori o alpinisti che compiono una scalata legati alla medesima corda, permettendo in genere l'abbassamento del rischio.\nAmbiti.\nArrampicata.\nI pericoli oggettivi e soggettivi presenti in montagna rendono l'arrampicata in solitaria senza assicurazione pi\u00f9 rischiosa rispetto all'arrampicata compiuta da pi\u00f9 persone che reciprocamente si assicurano: per tale motivo la normale pratica sportiva prevede l'ascensione in cordata.\nIl numero di componenti della cordata influenza il modo e la velocit\u00e0 di progressione e le manovre di assicurazione. Tipicamente la cordata \u00e8 composta da due o tre persone, generalmente il pi\u00f9 esperto comanda la cordata assumendo il ruolo di capocordata (o \"primo di cordata\") e avanzando per primo nell'ascensione, seguito dagli altri, detti \"secondi di cordata\".\nLa progressione della cordata pu\u00f2 avvenire per tiri di corda, o \"in conserva\". Nel primo caso un componente della cordata avanza mentre gli altri sono fermi, nel secondo caso si ha il movimento contemporaneo dei componenti. La progressione per tiri di corda \u00e8 tipica delle ascensioni in parete mentre la progressione in conserva avviene su difficolt\u00e0 inferiori incontrabili su ghiacciaio, pendii, creste.\nLa comunicazione tra i componenti della cordata \u00e8 tipicamente verbale e fa uso di espressioni standard scandite ad alta voce. In certi casi si pu\u00f2 avere una comunicazione non verbale basata su segnali fatti tirando la corda.\nLa scelta dei componenti delle cordate \u00e8 una fase importante nella pianificazione di una scalata e tiene conto dell'esperienza relativa degli sportivi, della forma fisica, delle loro personalit\u00e0, dell'affiatamento reciproco.\nUna situazione tipica prevede la presenza di due cordate impegnate nella stessa scalata in modo che se una delle due cordate si trova in pericolo, l'altra pu\u00f2 richiedere aiuto.\nAlpinismo e scialpinismo.\nIn alpinismo su ghiaccio, roccia e misto la tecnica di avanzamento in cordata pu\u00f2 essere:\nIn sci alpinismo la tecnica di avanzamento in cordata \u00e8 utilizzata sia in salita che in discesa per ridurre il pericolo del singolo di cadere in un crepaccio nascosto di un ghiacciaio.\nIn alcune situazioni (da valutare con occhi esperti ed attenzione) la tecnica della cordata pu\u00f2 essere pericolosa in quanto l'eventuale scivolamento a valle di uno scialpinista, naturalmente non equipaggiato di piccozza e strumenti di ancoraggio di emergenza, lungo un pendio pi\u00f9 ripido pu\u00f2 trascinare a valle anche gli altri.\nAttivit\u00e0 subacquea.\nAltre attivit\u00e0 sportive, come quelle subacquee, prevedono sistemi simili alla cordata, dove pi\u00f9 sportivi agiscono coerentemente. Nella subacquea l'equivalente della cordata \u00e8 la coppia di sommozzatori, il sistema \u00e8 noto in inglese come \"buddy system\"."}
{"id": "742335", "revid": "4711", "url": "https://it.wikipedia.org/wiki?curid=742335", "title": "Schwere-Panzer-Abteilung 504", "text": ""}
{"id": "742336", "revid": "45927", "url": "https://it.wikipedia.org/wiki?curid=742336", "title": "... altrimenti ci arrabbiamo!", "text": ""}
{"id": "742343", "revid": "1448629", "url": "https://it.wikipedia.org/wiki?curid=742343", "title": "Robocop", "text": ""}
{"id": "742347", "revid": "765341", "url": "https://it.wikipedia.org/wiki?curid=742347", "title": "Filippo D'Antoni", "text": "Biografia.\nDal 1986 al 2006 ha vissuto a Roma, dove ha lavorato nel campo della produzione cine-televisiva.\nAttualmente vive a Berlino.\nFormatosi alla New York Film Academy, e gi\u00e0 autore di un documentario per Rai 3, debutta nella regia nel 2000 con il falso documentario \"Buscando la Morosa\" selezionato al Festival del Nuovo Cinema Latinoamericano de l'Avana.\nNel 2003 dirige \"Unfair\", cortometraggio selezionato al Taormina Film Fest e \"TinHearted\". Il cortometraggio \"Gemelline\" ottiene il riconoscimento dell'interesse culturale nazionale da parte del Ministero per i Beni e le Attivit\u00e0 Culturali.\nNel 2006 scrive con Debora Alessi la sceneggiatura di \"Uomini di Tre Lettere\", progetto prodotto dalla Fourlab, gi\u00e0 vincitore di un Premio Solinas e riconosciuto di interesse culturale nazionale da parte del Ministero per i Beni e le Attivit\u00e0 Culturali.\nNel 2010 realizza il cortometraggio \"Fuori Preventivo\" che ha come protagonista Barbara Folchitto."}
{"id": "742354", "revid": "6021669", "url": "https://it.wikipedia.org/wiki?curid=742354", "title": "Temporali", "text": ""}
{"id": "742356", "revid": "174925", "url": "https://it.wikipedia.org/wiki?curid=742356", "title": "Ram Bahadur Bomjon", "text": "Conosciuto anche come \"il piccolo Buddha\", \u00e8 un giovane monaco nepalese del villaggio di Ratanapuri. La sua fama \u00e8 dovuta alla profonda meditazione alla quale si dedica sotto un albero nella foresta di Piluwa, senza apparentemente nutrirsi, dal 16 maggio 2005.\nBiografia.\nSecondo i suoi familiari e amici, Bomjon si \u00e8 sempre comportato in maniera differente rispetto ai suoi coetanei: spesso osservava gli altri meditare, e pregava lui stesso molto. \u00c8 nato e cresciuto in mezzo alla natura e non ha mai combattuto o ucciso alcun animale. A partire dall'et\u00e0 di cinque anni si \u00e8 sempre ed esclusivamente nutrito di avanzi di cibo, patendo la fame in loro assenza.\nVenne in seguito accettato nel monastero di Sombahadur dal Lama di Suhda. Anche in questa nuova esperienza si distingueva dagli altri, per esempio rifiutava di radersi come avrebbe voluto la disciplina buddhista. Quando complet\u00f2 gli studi si diresse con i compagni di studio in pellegrinaggio a \"Lumbini\", luogo di nascita del Buddha storico (Siddharta Gautama), ma invece di ritornare successivamente a casa con loro decise di rimanere in luogo per ricevere ulteriori insegnamenti.\nRitornato a casa si ammal\u00f2 per un periodo. Il 16 maggio 2005 ordin\u00f2 ai suoi familiari di non uccidere alcun animale e di non bere alcoolici, quindi lasci\u00f2 per sempre la sua casa natale. Scattarono le prime ricerche e il ragazzo venne trovato, assorto in una profondissima meditazione, sotto un albero. Bomjon disse alla sua famiglia di non preoccuparsi e di tornare a casa; ma sua madre era disperata e allora il giovane prese sei foglie dall'albero e gliele diede, dicendo \u00abPrendi queste foglie, portale a casa, e bada che stiano al sicuro. Se perderai di vista queste foglie, non mi rivedrai mai pi\u00f9; se le accudirai, io rimarr\u00f2 con te per sempre\u00bb.\nIl 24 luglio 2005, apr\u00ec finalmente i suoi occhi per dire a suo fratello di chiamarlo \"Om Namo Buddha Gyani\" (\"salute al saggio Buddha\"). Il significato della frase probabilmente \u00e8 \"colui che conosce (gyan) il Buddha\".\nDopo dieci mesi di meditazione, l'11 marzo 2006 Bomjon spar\u00ec nella giungla: il 25 dicembre 2006 \u00e8 stato nuovamente rivisto sotto l'albero dove soleva meditare. Tuttavia l'11 marzo del 2007, ad un anno esatto dalla sua prima sparizione, fece perdere nuovamente le sue tracce\nIl 14 novembre 2008 \u00e8 ricomparso in Nepal, dopo aver vissuto nella giungla per oltre un anno, a circa 160\u00a0km da Kathmandu.\nUn nuovo Buddha?\nLa vicenda di Bomjon guadagn\u00f2 popolarit\u00e0 nei mezzi di comunicazione occidentali perch\u00e9 ricordava loro l'illuminazione del Buddha storico (Siddharta Gautama) che . L'8 novembre 2005 per\u00f2 il giovane disse che non voleva essere visto come la rinascita di Buddha, perch\u00e9 \"non ne possiedo l'energia. Sono solo al livello rinpoche\". Disse poi che gli sarebbero serviti altri sei anni di meditazione prima di raggiungere l'illuminazione. La cittadina dove Bomjon medita \u00e8 divenuta una delle mete turistiche pi\u00f9 frequentate del Nepal.\nI suoi seguaci vedono Bomjon come un Bodhisattva, una persona sulla via del conseguimento dell'illuminazione buddhista: Siddharta Gautama disse, infatti, che ci furono innumerevoli Buddha prima di lui, e che altrettanto innumerevoli Buddha ci saranno dopo di lui.\nScetticismo.\nUn essere umano che non si disseta muore disidratato in tre o quattro giorni. Secondo il Guinness dei primati il record umano di resistenza alla sete \u00e8 di 18 giorni. I seguaci del ragazzo sostengono che non abbia bevuto acqua per mesi. Gli scettici considerano la sopravvivenza stessa di Bomjon come la prova della bufala imbastita, mentre il governo nepalese ha affermato che i proventi del turismo sarebbero andati a finanziare i ribelli maoisti. Altri hanno affermato che il denaro raccolto dai \"souvenir\" venduti serva a proteggere il ragazzo stesso. Persone che gli sono vicine per\u00f2 hanno smentito queste voci.\nNessuno ha mai visto Bomjon lasciare l'albero durante il d\u00ec, ma a nessuno \u00e8 consentito di avvicinarsi troppo. Nel periodo tra le 5 del pomeriggio e le 5 del mattino del giorno successivo nessuno pu\u00f2 guardarlo, dato che davanti a lui viene posto un pannello che lo copre: per gli scettici, in questo periodo il ragazzo si nutre e dorme.\nAlcuni per\u00f2 fanno notare che, sebbene il giovane probabilmente mangi e beva durante la notte, la sua capacit\u00e0 di concentrazione raggiunga elevatissimi livelli sia durante la stagione dei monsoni che durante il gelido inverno.\nNel dicembre 2005 un comitato di lama guidato dal lama Gunjaman osserv\u00f2 attentamente Bomjon per 48 ore, confermando che durante questo periodo il ragazzo non si \u00e8 mai nutrito. Scienziati e governo nepalese hanno tentato degli studi che si sono rivelati infruttuosi a causa del pannello che copre il giovane durante la notte."}
{"id": "742357", "revid": "3115", "url": "https://it.wikipedia.org/wiki?curid=742357", "title": "Gustave Le Bon", "text": "Attivit\u00e0.\nInizi\u00f2 la sua carriera nel campo della nascente antropologia. Negli anni settanta del XIX secolo invent\u00f2 un cefalometro tascabile, chiamato da lui stesso \"Compasso per coordinate\", che permise la misurazione del cranio. Lo strumento era in grado di rilevare misure nelle tre dimensioni. In quanto portatile e pratico venne inserito nei programmi di antropologia dell'epoca. Le Bon stesso, utilizz\u00f2 lo strumento per rilevare, nel 1881, il cranio di abitanti di etnia tatara in Polonia. Lo scritto \"Il cefalometro tascabile, o compasso per coordinate\" \u00e8 un manuale d'uso dell'epoca che contribu\u00ec allo sviluppo dell'antropologia dell'Ottocento.\nLe Bon teorizz\u00f2 anche in ambito della fisica; nel 1896 osserv\u00f2 una nuova radiazione chiamata \"luce nera\". Non la stessa che viene oggi osservata con la \"lampada di Wood\". La sua teoria della natura della materia venne esposta nella \"Evoluzione della materia\", pubblicato in Francia per dodici edizioni, nel quale viene esposta la teoria dell'etere luminifero. Uno dei sostenitori di questa teoria fu Henri Poincar\u00e9, ma la scienza del '900 rigett\u00f2 tale idea.\nLe Bon \u00e8 considerato il fondatore della psicologia delle masse. Fu il primo a studiare scientificamente il comportamento delle folle, entrate allora prepotentemente tra gli attori della storia con gli sviluppi dell'industrializzazione e dell'urbanizzazione, cercando di identificarne i caratteri peculiari e proponendo tecniche volte a guidarle e controllarle. Applicando un paradigma di studio scientifico derivato dall'approccio clinico, Le Bon utilizza i concetti di contagio e suggestione per spiegare i meccanismi della folla che portano all'emergere dell'emotivit\u00e0 dall'istintualit\u00e0 e dall'inconscio, altrimenti repressi negli individui dal controllo sociale.\nBiografia.\nStudi\u00f2 medicina e viaggi\u00f2 in Europa, Asia, e nord Africa dal 1860 al 1880, scrivendo di archeologia e antropologia. Pubblic\u00f2 il primo successo editoriale nel 1894 con \"Les Lois psychologiques de l'\u00e9volution des peuples\". Successivamente nel 1895 \"La psychologie des foules\" (\"Psicologia delle folle\").\nNel 1902, Le Bon inizi\u00f2 ad organizzare \"les d\u00e9jeuners du mercredi\" invitando a parlare di argomenti vari personaggi del calibro di Henri Poincar\u00e9, Raymond Poincar\u00e9, Paul Val\u00e9ry e Henri Bergson.\nInfluenza.\nLe Bon non fu il primo ad analizzare la societ\u00e0 sua contemporanea, scoprendo un nuovo fenomeno: 'La folla'. Altri studiosi di questo fenomeno furono il francese Gabriel Tarde, l'italiano Scipio Sighele e il tedesco Georg Simmel. Tutti e tre questi studiosi scrissero opere similari descrivendo le folle in epoca di sviluppo di nuove teorie sulla azione sociale. \u201cIl primo dibattito sulla psicologia delle folle fu tra i due criminologi Scipio Sighele e Gabriel Tarde, riguardo alla determinazione della responsabilit\u00e0 criminale delle folle e a chi porre in arresto (Sighele, 1892; Tarde 1890, 1892, 1901).\u201d\nIl libro di Scipio Sighele \"La Folla Delinquente\" fu pubblicato in Italia nel 1891 e in Francia con il titolo \"La Foule Criminelle\". In tedesco fu pubblicato solo nel 1897, disponibile per Georg Simmel, con il titolo \"Psychologie des Auflaufs und der Massenverbrechen\". In inglese con il titolo \"The Criminal Crowd\" nel 1894.\nLe Bon fu testimone di tre grandi eventi di massa: la comune di Parigi (1871), l'ascesa di Georges Ernest Boulanger, e l'affare Dreyfus. Ognuno di questi eventi galvanizz\u00f2 larghi segmenti della popolazione. Parigi a quel tempo era una delle pi\u00f9 grandi e industrializzate citt\u00e0 d'Europa, fronte di forze di antisemitismo e estrema destra. In particolare il Trattato di Francoforte port\u00f2 alla ribalta forze di destra. Fu questo il contesto in cui Le Bon concep\u00ec il concetto di \"folla\".\nQuesta nuova entit\u00e0 che emerge dall'unione degli individui non forma solo un nuovo \"corpo\" fisico ma una collettivit\u00e0 \u201cincosciente\u201d.\nGeorge Lachmann Mosse, professore di storia alla \"University of Wisconsin-Madison\", sostiene che le teorie fasciste sulla \"leadership\" che emersero durante gli anni '20 devono molto alle teorie di Le Bon sulla psicologia delle masse. Adolf Hitler lesse \"The Crowd\" e il suo \"Mein Kampf\" fu steso seguendo la tecnica di propaganda proposta da Le Bon. Benito Mussolini fece uno studio approfondito dei lavori di Le Bon, rileggendo spesso il libro.\nEdward Bernays, un nipote di Sigmund Freud, fu influenzato da Le Bon e Trotter. Nel libro \"Propaganda\", dichiar\u00f2 che la pi\u00f9 grande caratteristica di democrazia era la manipolazione della coscienza collettiva da parte dei \"mass media\" e pubblicit\u00e0. Theodore Roosevelt, cos\u00ec come molti americani progressisti nei primi del secolo XX, fu influenzato dalle teorie di Le Bon.\nAppena prima della prima guerra mondiale, Wilfred Trotter, un chirurgo della \"University College Hospital\" di Londra introdusse Wilfred Bion, un impiegato dello stesso ospedale, agli scritti di Le Bon e Sigmund Freud, \"Massenpsychologie und Ich-Analyse\" (1921). Il libro di Trotter \"Instincts of the Herd in Peace and War\" pose le basi per Wilfred Bion e Ernest Jones che crearono il gruppo dinamico. La loro associazione con il \"Tavistock Institute\" pose le basi del gruppo dinamico. Durante la prima met\u00e0 del XX secolo gli scritti di Le Bon furono usati da Hadley Cantril e Herbert Blumer per descrivere le reazioni della massa rispetto ai media.\nLe sue opere verranno lette e studiate dai dittatori totalitari del Novecento che basarono il proprio potere sulla capacit\u00e0 di controllare e manipolare le masse. La \"Psicologia delle folle\", edita nel 1895, voleva proprio essere una sorta di guida al comportamento delle masse, intese come grande quantit\u00e0 indistinta di persone che agisce in maniera uniforme. Stalin e Hitler lessero meticolosamente l'opera di Le Bon e l'uso di determinate tecniche di persuasione nella loro dittatura sembra ispirato direttamente ai suoi consigli; anche Mussolini fu un fervido ammiratore di quest'opera:\nOpere.\nL'opera pi\u00f9 nota di Le Bon \u00e8 la \"Psicologia delle folle\" (1895), nella quale analizza il ruolo delle masse nella societ\u00e0 del tempo, dandogli un'accezione negativa: Le Bon dipinge le folle come una forza di distruzione, priva di una visione d'insieme, indisciplinata e portatrice di decadenza, esaltando invece le minoranze come forza capace di creare. Nella sua visione, la massa - permeata da sentimenti autoritari e d'intolleranza - crea un inconscio collettivo attraverso il quale l'individuo si sente deresponsabilizzato e viene privato dell'autocontrollo, ma che rende anche le folle tendenti alla conservazione e orientabili da fattori esterni, e in particolar modo dal prestigio dei singoli individui all'interno della massa stessa.\nLa seguente bibliografia si basa su quella presente nella riedizione del 1984 di \"Psychologie du socialisme\" di Les Amis de Gustave Le Bon (cfr. pag. 415-416)."}
{"id": "742358", "revid": "838137", "url": "https://it.wikipedia.org/wiki?curid=742358", "title": "Ali Bujsaim", "text": "Carriera.\nDiventato direttore di gara della FIFA nel 1991, nello stesso anno viene impiegato ai mondiali under 20 in Portogallo. Successivamente viene designato per le Olimpiadi di , dove dirige il quarto di finale tra e . Arbitra anche due finali della FIFA Confederations Cup: nel 1995 -, e nel 2001 -, mentre nel 2000 gli viene affidata la finale della Coppa d'Asia tra e .\nPrende parte anche alle edizioni 1994, 1996, 2002 e 2004 della Coppa d'Africa ed all'edizione del 1998 della Gold Cup.\nNel 1994 viene premiato dalla AFC (Confederazione calcio asiatica) come miglior arbitro del suo continente \nEsperienze ai Mondiali.\nVanta il record di tre partecipazioni da arbitro al Campionato mondiale di calcio, detenuto in coabitazione con altri 19 fischietti: il belga John Langenus, gli svedesi Ivan Eklind ed Erik Fredriksson, il gallese Mervyn Griffiths, l'inglese Arthur Edward Ellis, lo spagnolo Juan Gardeazabal, gli ungheresi Istvan Zsolt e K\u00e1roly Palotai, i messicani Arturo Yamasaki e Marco Rodr\u00edguez, lo scozzese Bob Davidson, il tedesco Kurt Tschenscher, l'uruguayano Ram\u00f3n Barreto, il rumeno Nicolae Rainea, l'israeliano Abraham Klein, il francese Jo\u00ebl Quiniou, il siriano Jamal Al Sharif, il colombiano \u00d3scar Ruiz ed il brasiliano Carlos Simon (mentre l'austriaco Alois Beranek, l'uruguayano Esteban Marino e l'inglese Jack Taylor, pur partecipando a 3 mondiali, non in tutti hanno arbitrato partite, ma svolto il ruolo di guardalinee).\nIn particolare, ad USA 1994 dirige - e la finale per il terzo posto con la ; a Francia 1998 arbitra -, l'ottavo di finale - e la semifinale a Marsiglia -; al viene invece impiegato nella gara inaugurale a Seul - e -.\nDopo la rassegna mondiale del 2002, entra in polemica con la FIFA che aveva deciso di designare arbitri europei per tutte le partite di semifinale e finale, escludendo lui che era un potenziale pretendente.\nCuriosit\u00e0.\nNell'estate 1992 l'ungherese S\u00e1ndor Puhl e Bujsaim furono invitati dalla FIGC ad arbitrare le partite del torneo \"Cesare Baretti\". La stampa italiana scrisse, ironicamente, che erano venuti ad arbitrare rispettivamente \"uno zingaro e un cammelliere\"."}
{"id": "742360", "revid": "1862310", "url": "https://it.wikipedia.org/wiki?curid=742360", "title": "Costa di Re Federico VI", "text": "La Costa di Re Federico VI \u00e8 un territorio della Groenlandia dedicato a re Federico VI di Danimarca. Si estende dal Pikiutdleq a nord al Prins Christians Sund a sud e al Capo Farvel, estrema punta meridionale della Groenlandia; \u00e8 situata quasi interamente nel comune di Sermersooq, tranne una piccola porzione a sud appartenente al comune di Kujalleq. Si affaccia sull'Oceano Atlantico e confina a nord con la Terra di Re Cristiano IX; in questo territorio si trovano alcune isole, come Skjoldungen e Timmiarmiut, il villaggio di Prins Christians Sund, dei fiordi, come il Gyldenl\u00f8ves, il Bernstorffs, il Danells e il Lindenows, e dei capi, come il Capo M\u00f8sting e il Capo Cort Adelaer."}
{"id": "742361", "revid": "261173", "url": "https://it.wikipedia.org/wiki?curid=742361", "title": "Guglielmo Ferrero", "text": "Biografia.\nNato a Portici, presso Napoli, dalla famiglia di origine piemontese di Vincenzo Ferrero, ingegnere delle Ferrovie, e di Candida Ceppi, studi\u00f2 giurisprudenza dapprima all'Universit\u00e0 di Pisa e poi - trasferitosi nel 1889 a Torino, dove conobbe e frequent\u00f2 Cesare Lombroso, di cui sposer\u00e0 poi la figlia Gina - all'Universit\u00e0 del capoluogo piemontese, dove fece esperienza politica nel campo del radicalismo repubblicano e si laure\u00f2 nel 1891 con la tesi \"I simboli. In rapporto alla storia e filosofia del diritto, alla psicologia e alla sociologia\", pubblicata in volume nel 1893. Questo stesso anno conseguiva anche la laurea in lettere all'Universit\u00e0 di Bologna.\nL'influsso del Lombroso, del quale condivideva l'approccio positivistico alle scienze, comport\u00f2 un suo cauto avvicinamento al socialismo - del quale comunque non fu mai seguace - alla collaborazione alla \u00ab Critica sociale \u00bb di Filippo Turati e a studi di sociologia e di antropologia criminale: nel 1893 pubblicava \"La donna delinquente\", scritto con il Lombroso, nel 1894 il \"Mondo criminale italiano\", scritto con Augusto Guido Bianchi e Scipio Sighele, e con quest'ultimo, nel 1896, le \"Cronache criminali italiane\".\nAlla fine del 1893 Ferrero era intanto partito per Londra, soggiornandovi alcuni mesi ed entrando in contatto con esponenti del Partito Laburista. Tornato a Torino nel 1894, fu coinvolto nella repressione del movimento socialista ordinata dal governo di Francesco Crispi e rinviato a processo per \u00abattivit\u00e0 sovversiva\u00bb il 14 novembre insieme con Oddino Morgari, Claudio Treves e altri. Solo nell'estate del 1895 si ebbe la sentenza, che gli imponeva il soggiorno obbligato di due mesi ad Oulx. \nNel frattempo, Ferrero e Treves avevano avuto il permesso di partire per l'Europa settentrionale, visitando Berlino, dove conobbero il dirigente socialista Adolf Braun, la moglie del quale, Bertha, sar\u00e0 la traduttrice in tedesco e in inglese delle opere del Ferrero. Passarono poi in Svezia e in Russia, dove conobbero Tolstoi. Risultato di queste esperienze, giudiziarie e di viaggio, furono l'opuscolo anti-crispino \"Il fenomeno Crispi e la reazione\", del 1895, e \"L'Europa giovane. Studi e viaggi nei paesi del Nord\", pubblicato nel 1897.\nDel resto, Ferrero denunciava il malessere generale della politica italiana: il trasformismo dei parlamentari e l'indifferenza della popolazione. Nel 1897, in un clima reso aspro dal fallimento dell'impresa coloniale di Abissinia e dai pericoli di involuzione autoritaria, Ferrero, convinto che occorresse \u00abmodernizzare il paese, industrializzarlo, organizzarlo, democratizzarlo, risvegliare nelle classi medie e popolari lo spirito civico [...] dargli un regime parlamentare serio, in cui partiti ben organizzati si disputassero il potere\u00bb, divenne collaboratore del quotidiano \u00abIl Secolo\u00bb di Milano, diretto dall'amico Ernesto Teodoro Moneta, organo di grande tiratura del pur piccolo Partito Radicale Italiano.\nSia ne \"L'Europa giovane\" che in un ciclo di conferenze tenute nel 1898, Ferrero pose le basi del progetto di una storia di Roma antica, che sarebbe diventato la \"Grandezza e decadenza di Roma\".\nL'opera fu premiata dall'Acad\u00e9mie Fran\u00e7aise con il \u00abprix Langlois\u00bb. \nNel 1901 spos\u00f2 con rito civile, dopo un lungo e travagliato fidanzamento, Gina Lombroso, la figlia di Cesare.\nNel 1906, a Ginevra, Ferrero tenne conferenze e al Coll\u00e8ge de France di Parigi un corso di lezioni sulla storia di Roma. Nella capitale francese conobbe Emilio Mitre, il proprietario del popolare quotidiano argentino \u00ab La Naci\u00f3n \u00bb, al quale egli collaborava, che invit\u00f2 i coniugi Ferrero e il figlio Leo (1903-1933) a Buenos Aires. Qui stettero nell'estate del 1907 e passarono poi a Rio de Janeiro, invitati dal governo brasiliano.\nTornato a Torino in novembre, ricevette l'invito del presidente statunitense Theodore Roosevelt. Nel 1908 tenne cos\u00ec lezioni e conferenze negli Stati Uniti, riassunte nei due libri \"Characters and events of Roman history\", del 1909, e \"Ancient Rome and modern America\" del 1914. A tanti successi, che favorivano anche l'immagine della cultura italiana all'estero, corrispose il progetto del governo italiano di assegnargli nel 1910 una cattedra di nuova istituzione, quella di filosofia della storia presso l'Universit\u00e0 di Roma. Tutte le maggiori autorit\u00e0 della scienza storica italiana, per ostilit\u00e0 al Ferrero, insorsero contro la proposta che fu dibattuta in Senato e infine respinta.\nNel 1913 usciva il nuovo libro \"Fra i due mondi\", nel quale Ferrero teorizzava l'esistenza di due storiche civilt\u00e0 tra loro contrastanti, la civilt\u00e0 europea erede del mondo classico e ormai al tramonto, che egli definiva \"qualitativa\", e all'opposto, la moderna civilt\u00e0 industriale, o \"quantitativa\", realizzata e trionfante nel Nuovo mondo. Nel 1915 si dichiar\u00f2 favorevole all'intervento in guerra ma si avvide presto di aver commesso un errore.\nNel 1916 Ferrero e la famiglia - nel 1909 era nata la figlia Nina (1909-1987) - si trasferirono a Firenze, inquilini della casa di viale Machiavelli del musicista Alberto Franchetti. Qui vi diresse la \u00ab Rivista delle nazioni latine \u00bb e \u00ab France-Italie \u00bb. Divenuto pi\u00f9 conservatore in politica, ne \"La tragedia della pace\" guard\u00f2 con timore ai mutati equilibri che la fine della guerra e la scomparsa dei tre grandi imperi aveva prodotto in Europa, e disapprov\u00f2 le umilianti condizioni imposte alla Germania dal trattato di Versailles.\nL'antifascismo.\nDel fascismo fu risoluto avversario. Ader\u00ec all\"Associazione proporzionalistica\" contro le riforme costituzionali e della legge elettorale, e all\"Associazione per il controllo democratico\", entrambe volute da Turati. Sostenne l\"Unione nazionale\" di Giovanni Amendola, contribu\u00ec alla stesura di \"Giacomo Matteotti nel I anniversario del suo martirio\" e firm\u00f2 il \"Manifesto degli intellettuali antifascisti\" di Benedetto Croce.\nMinacciato di confino e sottoposto a stretta vigilanza della polizia, gli fu tolto il passaporto. Sfrattata dalla casa fiorentina, la famiglia Ferrero si ritir\u00f2 nella villa dell'Ulivello, in Strada in Chianti, acquistata nel 1917. Finita la collaborazione con \u00ab Il Secolo \u00bb, trasformato in un quotidiano filofascista, nel suo forzato isolamento Ferrero continu\u00f2 a collaborare con la stampa estera, come il quotidiano \u00ab La D\u00e9p\u00eache de Toulouse \u00bb, la rivista \u00ab L'Illustration \u00bb e l'inglese \u00ab Illustrated London News \u00bb, e inizi\u00f2 a scrivere romanzi, ambientati nell'Italia umbertina e nel Corno d'Africa delle imprese coloniali, della serie \"La terza Roma\": il primo di essi, \"Le due verit\u00e0\", fu pubblicato nel 1926, \"La rivolta del figlio\" nel 1927, \"Sudore e sangue\" nel 1930.\nGli amici stranieri si adoperarono per far espatriare i Ferrero: i due figli Leo e Nina lasciarono l'Italia per Parigi nel 1928 e i due coniugi per Ginevra nel febbraio del 1930, grazie all'intervento personale del re del Belgio - che era appena divenuto suocero del principe Umberto di Savoia - presso Mussolini. L'Universit\u00e0 e l'Institut universitaire de hautes \u00e9tudes internationales di Ginevra affidarono a Ferrero la cattedra di Storia contemporanea. Grande fu successo dei suoi corsi, ai quali assisteva, insieme con gli studenti, un folto pubblico attratto dalla fama del professore italiano.\nIl figlio Leo, giovane scrittore, mor\u00ec in un incidente stradale nel Nuovo Messico nel 1933 e le sue spoglie furono traslate a Ginevra. Il padre cur\u00f2 la pubblicazione degli scritti del figlio, pubblic\u00f2 nel 1936 a Lugano il proprio romanzo \"Liberazione\", l'ultimo della serie \"La terza Roma\" e vietato in Italia, e si dedic\u00f2 ai suoi studi storici, ora dedicati al tema della legittimit\u00e0 del potere politico. Ne sono frutto l\"Aventure. Bonaparte en Italie\", del 1936, la \"Reconstruction. Talleyrand \u00e0 Vienne\", del 1940, e infine \"Pouvoir\", pubblicato a New York nel 1942, pochi mesi prima della morte, che lo colse improvvisamente nella sua residenza presso Vevey. Fu sepolto accanto al figlio nel Cimeti\u00e8re des Rois di Plainpalais, a Ginevra, dove due anni dopo lo raggiunsero le spoglie della moglie Gina.\nLa figlia Nina spos\u00f2 il diplomatico e giornalista croato Bogdan Raditsa, autore dei \"Colloqui con Guglielmo Ferrero\", pubblicati a Lugano nel 1939. Nina Ferrero visse in Italia e negli Stati Uniti, insegnando francese e inglese alla Fairleigh Dickinson University di Madison, nel New Jersey, e fu membro della International League for Human Rights di New York. Mor\u00ec il 4 settembre 1987 nella villa paterna di Strada in Chianti.\nOpere.\n\"L'Europa giovane\".\nNe \"L'Europa giovane\" Ferrero, secondo un'ottica politica radicale-democratica e una sociologia di ascendenza spenceriana, rilevava come nei paesi latini come l'Italia la societ\u00e0 fosse \u00ab governata da classi che non rappresentano il lavoro produttivo \u00bb ed esprimesse un governo \u00ab ladrone e mecenate a un tempo, spogliatore ed elemosiniere \u00bb, predominando uno Stato autoritario e cesarista, che si presentava alle plebi agricole essenzialmente nella forma del \u00abgendarme e del pubblicano\u00bb, mentre nelle societ\u00e0 del Nord-Europa, dove era in pieno sviluppo il moderno capitalismo industriale, nemico delle aristocrazie, \u00abtutti gli uomini, anche i pi\u00f9 umili, sono collaboratori dell'universo lavoro comune e quindi elementi necessari del tutto\u00bb, perch\u00e9 prevale una \u00abgiustizia proficua e viva nei rapporti fra gli uomini\u00bb.\n\"Grandezza e decadenza di Roma\".\nFerrero credette che il militarismo fosse una pratica politica volta al tramonto presso le nazioni moderne ed evolute, proprio quando la Repubblica americana sottraeva le ultime colonie alla decadente Spagna, l'Inghilterra era impegnata nel conflitto boero e l'Europa tutta, con la Francia e la Germania di Guglielmo II in testa, si preparava a un grande e decisivo conflitto. In ogni caso, egli gi\u00e0 pensava a individuare nella storia passata i segni dai quali \u00ab si possa riconoscere se un popolo ascende o decade \u00bb, cercando di trarre una legge generale sullo sviluppo e la decadenza dei popoli. Di qui il progetto di una storia di Roma antica, la \"Grandezza e decadenza di Roma\", che per altro a suo dire divenne, nella sua elaborazione, opera di compiuta storiografia: \u00ab la storia di Roma, di mezzo e strumento ad una ricerca filosofica, divenne opera d'arte e fine a s\u00e9 stessa \u00bb..\nI cinque volumi dell'opera furono pubblicati dal 1901 - anno del suo matrimonio con Gina (1872-1944), la figlia dell'antropologo Cesare - al 1907, e sono incentrati sulla crisi della Repubblica romana che port\u00f2 al potere Giulio Cesare e poi l'imperatore Augusto. La fluidit\u00e0 della narrazione assicur\u00f2 all'opera un clamoroso successo di pubblico, anche all'estero, dove fu presto tradotta e ammirata, ma fu stroncata dagli accademici italiani. Lontano sia dagli impianti storici che privilegiavano le vicende politico-militari sia dalla storiografia critica e filologica, e attento piuttosto alle vicende delle classi in lotta, egli costru\u00ec una storia sociale e prese a modello il Mommsen, rovesciando per\u00f2 le conclusioni della \"R\u00f6mische Geschichte\".\nIn Ferrero, Cesare non \u00e8 pi\u00f9 il perfetto statista disegnato da Mommsen, anzi: \u00ab Cesare non fu un grande uomo di stato, ma il pi\u00f9 gran demagogo della storia. Egli personific\u00f2 tutte le forze rivoluzionarie, splendide e orrende, dell'era mercantile in lotta con le tradizioni della vecchia societ\u00e0 agricola [...] Allorch\u00e9 egli s'illuse di poter sovrapporre la volont\u00e0 sua e il suo pensiero a tutte le correnti intellettuali e sociali del tempo, dominandole, egli scontent\u00f2 tutti e fu travolto \u00bb. Al contrario del mediocre e opportunista Augusto dello storico tedesco, la ricerca di Ferrero ha \u00ab conchiuso in modo diverso dalla tradizione soprattutto in due punti molto importanti. Io considero come una leggenda, che non ha fondamento alcuno nei documenti, l'affermazione tante volte ripetuta che Augusto fu l'esecutore dei disegni di Cesare [...] le condizioni dell'Italia e dell'Impero mutarono talmente, che Augusto ebbe un compito del tutto diverso da quello che spett\u00f2 a Cesare. Un altro grande errore, che ha travisata tutta la storia della prima parte dell'Impero, giudico poi l'altra idea, comunemente accettata, che Augusto sia il fondatore della monarchia a Roma. Egli fu invece l'autore d\u00ec una restaurazione repubblicana, vera e non formale \u00bb.\n\"Pouvoir\". I geni invisibili della citt\u00e0.\n\"Pouvoir\" parte dal presupposto secondo cui \"il potere nasce per contrastare la paura, ma a sua volta sa di generarla\nchiedendo il rispetto di regole; questo circolo vizioso\npu\u00f2 essere interrotto solo se il potere viene esercitato secondo\nregole condivise, e conseguentemente riconosciuto come legittimo\nda parte dei sottoposti. \u00c8 il consenso l\u2019unico elemento che pu\u00f2\ngarantire un costruttivo connubio tra governati e governanti.\n(...) Le regole che determinano la legittimit\u00e0 del potere vengono\ndefinite da Ferrero \"i Geni invisibili della Citt\u00e0\": fattori che garantiscono\nl\u2019unit\u00e0 culturale del gruppo associato, che consentono\nl\u2019esercizio del comando e impediscono l\u2019insorgere dell\u2019anarchia\ndistruttrice\".\nScrive Ferrero: \u201cI principi di legittimit\u00e0 sono giustificazioni del\npotere, cio\u00e8 del diritto di comandare; perch\u00e9 fra tutte le ineguaglianze\numane nessuna ha conseguenze tanto importanti,\ne perci\u00f2 tanto bisogno di giustificarsi, come l\u2019ineguaglianza\nderivante dal potere. Salvo qualche rara eccezione un uomo\nvale l\u2019altro\u201d. Ed ancora: \u201cIl governo pu\u00f2 raggiungere la\npropria perfezione, la legittimit\u00e0, soltanto mediante una specie\ndi contratto sottinteso. I principi di legittimit\u00e0 non sono altro\nche le differenti formule di questo contratto sottinteso\u201d."}
{"id": "742363", "revid": "73469", "url": "https://it.wikipedia.org/wiki?curid=742363", "title": "Milano Porta Garibaldi", "text": ""}
{"id": "742367", "revid": "158913", "url": "https://it.wikipedia.org/wiki?curid=742367", "title": "Luigi Antonio Guerra", "text": "Biografia.\nDiplomatosi presso il Centro sperimentale di cinematografia nel 1969, fa parte del gruppo di attori c.s.c. (Carla Mancini, Rosita Toros, Lorenzo Piani, Vittorio Fanfoni, Gianni Pulone), che appaiono in numerosi film degli anni settanta (spaghetti-western, musicarelli, commedia all'italiana, commedie boccacesche, gialli), solitamente in ruoli secondari o addirittura come comparsa. Da ricordare la sua partecipazione in \"Il profumo della signora in nero\" di Francesco Barilli."}
{"id": "742369", "revid": "729019", "url": "https://it.wikipedia.org/wiki?curid=742369", "title": "Dispensazionalismo", "text": "Il dispensazionalismo \u00e8 una corrente teologica di origine anglosassone; trae il suo nome dal termine inglese \"dispensation\" che, nella versione autorizzata della Bibbia di re Giacomo, ricorre nel Nuovo Testamento greco come traduzione del termine \u03bf\u03b9\u03ba\u03bf\u03bd\u03bf\u03bc\u03b9\u03b1 (da cui la parola italiana \"economia\"), dal significato di \"amministrazione\" (di una casa o propriet\u00e0). L'apostolo \"amministra\", dispensa, l'annuncio dell'Evangelo. Egli ha ricevuto da Dio un incarico: \"dispensare\" la Sua grazia.\nDispensazione indica pure il periodo in cui avviene una particolare dispensazione, o ci\u00f2 che Dio si compiace di provvedere in un dato periodo.\nUso del termine in teologia.\nIl dispensazionalismo \u00e8 la concezione che suddivide la storia umana e quella del Popolo di Dio in particolare, in differenti periodi, et\u00e0, ere o \"dispensazioni\". In ciascuno di quei periodi Dio avrebbe impartito particolari grazie, stabilito leggi, istituzioni, privilegi ecc. da considerarsi solo propri a quei periodi e non ad altri.\nIl dispensazionalismo giunge ad affermare che il modo secondo il quale, in ciascun periodo, l'essere umano pu\u00f2 essere salvato di fronte a Dio \u00e8 diverso. In un dato periodo, quindi, si sarebbe salvati tramite la qualit\u00e0 della propria ubbidienza alla legge di Dio, in un periodo differente solo per grazia. Questa concezione, per\u00f2, \u00e8 contestata.\nLe dispensazioni secondo Scofield.\nSecondo il teologo evangelico Cyrus Scofield (1843-1921), una \"dispensazione\" \u00e8 \"un periodo di tempo durante il quale l'ubbidienza dell'uomo viene messa alla prova rispetto ad alcune rivelazioni \"specifiche\" della volont\u00e0 di Dio.\nEsistono alcune differenze fra i dispensazionalisti, ma fra di essi \u00e8 ampiamente accolta la suddivisione operata da Scofield.\nLe dispensazioni sarebbero:\nRapporto fra Chiesa e Israele.\nIl dispensazionalismo si \u00e8 particolarmente diffuso fra le Chiese evangelicali ed \u00e8 oggi particolarmente evidente nella concezione che promuove del rapporto fra la chiesa e l'Israele storico, etnico.\nSecondo questo punto di vista, gli ebrei (il popolo di Israele) si distinguono radicalmente dalla Chiesa (hanno finalit\u00e0 diverse nei piani di Dio, sono due realt\u00e0 distinte): essi governeranno la terra di Israele per mille anni dopo che Cristo sar\u00e0 tornato ed avr\u00e0 \"rapito\" (portato via con s\u00e9) i cristiani. La chiesa, in questo sistema, deve attendere il sorgere del nuovo cielo e della nuova terra dopo il compimento di questi mille anni.\nEsponenti del dispensazionalismo.\nSi considera generalmente John Nelson Darby come il fondatore del Dispensazionalismo, sebbene alcuni dei suoi elementi si ritrovino in Sant'Agostino. Tutti i dispensazionalisti sono necessariamente premillenaristi, ma il contrario non \u00e8 sempre il caso.\nIl dispensazionalismo \u00e8 stato ampiamente diffuso attraverso la Bibbia annotata di Scofield, e la sua piena espressione teologica si trova nelle opere di L. S. Chafer. Una sua versione estrema, chiamata Ultra-dispensazionalismo \u00e8 quella di Ethelbert William Bullinger. Uno degli ultimi esponenti del dispensazionalismo \u00e8 stato l'americano Charles Caldwell Ryrie (1925-2016).\nIl termine \"dispensazione\" (come equivalente virtuale di \"patto\" o \"alleanza\") \u00e8 usato anche da coloro che non accettano il Dispensazionalismo come delineato qui sopra.\nCollegamenti esterni.\nScofield Reference Notes."}
{"id": "742370", "revid": "466539", "url": "https://it.wikipedia.org/wiki?curid=742370", "title": "Stefano Dionisi", "text": "Biografia.\nConseguita la maturit\u00e0 classica, Dionisi prese lezioni di recitazione presso il teatro \"La Scaletta\" di Roma. Terminati gli studi, intraprese alcuni viaggi che lo portarono a New York ed in India. Il suo debutto avviene nel 1989 nel film per la televisione \"Rose\", poi ottiene il ruolo di protagonista nel film \"Farinelli - Voce regina\" del 1994, ruolo che gli vale un David di Donatello speciale.\nNel 1996 recita al fianco di Marcello Mastroianni nel film \"Sostiene Pereira\", tratto dal romanzo di Antonio Tabucchi; poi interpreta il fratello omosessuale di Valeria Marini nel film \"Bambola\" di Juan Jos\u00e9 Bigas Luna\nSeguono i film \"La tregua\", \"Il partigiano Johnny\", \"L'albero delle pere\". Nel 1999 \u00e8 Andr\u00e1s, protagonista del melodrama ungaro-tedesco \"Gloomy Sunday\". Ha interpretato Don Rodrigo nello sceneggiato televisivo \"Renzo e Lucia\" di Francesca Archibugi.\nNel 2007 interpreta Luciano Liggio nel film tv \"L'ultimo dei corleonesi\" ed \u00e8 protagonista in \"Caccia segreta\" regia di Massimo Spano. Nel 2010 \u00e8 protagonista dello spettacolo teatrale \"The Sunset Limited\" di Andrea Adriatico, tratto dall'omonima opera di Cormac McCarthy. Nel 2011 recita in \"Caccia al Re - La narcotici\", nel ruolo del \"cattivo\" principale, l'Ottavo Re di Roma. Nel 2012 recita al fianco di Sergio Assisi, nel Commissario Nardone, nel ruolo di Sergio Suderghi, mentre nel 2013 recita nella fiction \"Pupetta - Il coraggio e la passione\", nel ruolo del cinico e omopedofilo commissario Imparato. Nel 2015 \u00e8 ancora Ivano Consanti, l'Ottavo Re di Roma nella seconda stagione de \"La narcotici\".\nA settembre 2015 l'attore pubblica il libro autobiografico \"La barca dei folli\", nel quale rende nota al pubblico la sua lunga e dolorosa esperienza con la malattia mentale, tra ricoveri coatti e terapie di gruppo. Nel 2015 per lui iniziano le riprese di \"Un medico in famiglia\", in cui interpreta il padre biologico di Anna Martini."}
{"id": "742376", "revid": "1769697", "url": "https://it.wikipedia.org/wiki?curid=742376", "title": "Puma (disambigua)", "text": ""}
{"id": "742377", "revid": "73469", "url": "https://it.wikipedia.org/wiki?curid=742377", "title": "Milano Garibaldi", "text": ""}
{"id": "742378", "revid": "1452843", "url": "https://it.wikipedia.org/wiki?curid=742378", "title": "Convertitore statico", "text": "Un convertitore statico \u00e8 una macchina elettrica senza organi in movimento atta alla trasformazione e conversione tra diversi stati di tensione e corrente tra la rete di alimentazione e le macchine che utilizzano la potenza erogata.\nUn convertitore statico \u00e8 costruito con componenti elettronici di potenza a semiconduttore (ad esempio diodi, transistor e tiristori), e mediante il suo utilizzo si possono ottenere:"}
{"id": "742379", "revid": "125697953", "url": "https://it.wikipedia.org/wiki?curid=742379", "title": "Camino (edilizia)", "text": "Il camino, detto anche \"fuoco\" o \"caminetto\", \u00e8 stato praticamente il primo metodo di riscaldamento di un'abitazione. In qualsiasi castello, rocca o abitazione del passato \u00e8 ancora possibile trovarne uno in ogni stanza. L'alimentazione del camino avviene normalmente mediante legna. La parola \"camino\" viene comunemente usata anche per identificare la canna fumaria nonch\u00e9 l'effetto tiraggio della stessa detto anche \"effetto camino\".\nDescrizione.\nViene realizzato in moltissime dimensioni e grandezze, con forme e materiali diversi. Sono costruiti in una parete o in angolo della stanza, dove vi \u00e8 una canna fumaria, necessaria a convogliare il fumo prodotto dalla combustione, alla parte superiore terminale di uscita del camino: questo sistema fu inventato dai Normanni in quanto fino ad allora il fuoco veniva fatto bruciare all'interno delle abitazioni in un'apposita stanza, ad esempio l'atrio (da ater, annerito). \nAttualmente, la tecnologia del camino proposta da innumerevoli produttori internazionali, offre soluzioni gi\u00e0 pronte, sia per il camino a camera aperta, sia a camera chiusa.\nIl camino pu\u00f2 assumere anche una particolare valenza artistica e architettonica sia nella sua parte terminale come nell'esempio del Palazzo delle Contesse di Mel, sia all'interno dei locali che lo ospitano. Dal XIII secolo si realizzarono dapprima in Francia e poi in Spagna camini con valenza artistica che raggiunsero apici di qualit\u00e0 con il camino di Faenza attribuito a Donatello.\nCamino a camera aperta.\nQuesto \u00e8 il camino tradizionale come lo si vede in ogni film o su ogni pubblicazione storica.\nIl fronte del focolare, o braciere, \u00e8 aperto verso il locale da riscaldare, libero di diffondere direttamente il calore della fiamma nel locale, principalmente per irraggiamento termico. Il funzionamento \u00e8 del tutto simile ai caminetti in uso da sempre, salvo accorgimenti tecnici volti ad ottenere la massima efficienza, ovvero convogliare pi\u00f9 calore possibile nell'ambiente, limitando al minimo quello che se ne fuoriesce dal comignolo esterno; questo obiettivo si ottiene sia con accurati calcoli nel dimensionamento della bocca del focolare, della canna di scarico, del comignolo e della presa d'aria, sia adottando specifici materiali termici riflettenti e/o isolanti. Il rendimento rimane comunque inferiore ad una stufa a legna.\nIl camino aperto tradizionale pu\u00f2 dirsi funzionante quando vi si ha il \"tiraggio\", ossia quando evacua senza problemi i fumi che si producono durante la combustione. Il buon funzionamento dipende da precise leggi fisiche; non attenendosi a queste nella costruzione si rischia di comprometterne il funzionamento: sono molto frequenti i casi in cui un caminetto non pu\u00f2 essere acceso, in quanto le irrespirabili esalazioni invadono la stanza che ospita il manufatto. In particolare un camino a camera aperta necessita di una grande quantit\u00e0 di aria comburente, aria che \u00e8 necessario fornire con una adeguata presa collegata con l'esterno (e mai dentro il locale stesso). Ricercando su Internet esistono alcune, poche, pubblicazioni che aiutano a costruire caminetti funzionanti, dimensionando in maniera corretta i vari elementi che compongono tale elemento architettonico.\nCamino a camera chiusa.\nSi tratta del moderno termocamino. Il focolare non \u00e8 a diretto contatto con l'ambiente ma \u00e8 separato da uno schermo in vetro.\nQuesta tecnologia risulta pi\u00f9 costosa del camino aperto ma offre diversi vantaggi.\nIl braciere \u00e8 contenuto all'interno di un monoblocco prefabbricato di forma rettangolare o quadrata, la cui struttura \u00e8 generalmente composta da ghisa, lamiera di ferro, ed eventuali inserti in materiale refrattario. Il fronte della fiamma \u00e8 schermato verso l'ambiente da un portello in vetro.\nLa diffusione del calore nell'ambiente avviene in due modi distinti: irraggiamento diretto e convezione. \nI vantaggi di questa tipologia consistono in un maggior rendimento, maggiore autonomia e minore manutenzione.\nL'elevata efficienza di questa tecnologia permette di riscaldare anche altre stanze oltre quella in cui \u00e8 installato il camino, il trasferimento dell'aria calda \u00e8 affidato a semplici tubi di diametro appropriato; se l'impianto \u00e8 fatto a regola d'arte, il lento moto convettivo dell'aria, che si genera negli ambienti, \u00e8 sufficiente a mantenerli alla temperatura ottimale; nel caso il moto convettivo non sia sufficiente, \u00e8 possibile forzare il ricircolo dell'aria tramite apposite ventole elettriche.\nL'impiego di ventole in un impianto a camino comporta un notevole aumento della polvere presente nell'ambiente, peraltro ha il vantaggio di raggiungere in un tempo pi\u00f9 breve la temperatura voluta; solitamente i costruttori forniscono le ventole come kit opzionale.\nL'evoluzione raggiunta dalla tecnologia del camino chiuso, tendente al massimo rendimento, ne agevola anche la gestione, offrendo un'autonomia di carica che arriva a oltre 8 ore, intervallo della rimozione della cenere diradato a 7-10 giorni, intervalli della pulizia del vetro anteriore molto allungati.\nEntrambe le tipologie sono fornite interamente prefabbricate, agevolando in tal modo il posizionamento nel locale, con interventi sulle opere murarie ridotti al minimo. I produttori offrono anche un'ampia scelta di elementi accessori di arredo, sia nei materiali che nello stile architettonico.\nComponenti del sistema di smaltimento fumi.\nIl sistema di smaltimento dei fumi di combustione di un caminetto si compone essenzialmente di tre parti:\nCombustibile.\nCome combustibile si usa il legno di ogni genere. La preferenza andrebbe ai legni duri stagionati almeno 2 anni, mentre sarebbero da evitare i legni resinosi (pino, larice e aghiformi in genere), la cui elevata percentuale di resina non riesce a bruciare completamente (per specifici fenomeni chimici nel complesso e articolato processo della combustione), e quindi esce nella massa dei fumi di scarico per poi condensare aderendo progressivamente alle superfici dei condotti, rendendo difficoltoso anche il regolare intervento di pulizia dei canali da fumo e della canna fumaria, favorendo altres\u00ec l'incendio dei depositi di fuliggine e di creosoto con gravi rischi per l'edificio qualora i condotti fumo e il camino non fossero fatti a regola d'arte (materiali resistenti agli incendi, coibentazione termica, distanze da materiali combustibili, mancanza di adeguati isolanti ignifughi, mancata proporzione geometrica tra le parti, ecc.).\nSi ricorda, che affinch\u00e9 avvenga la combustione del legno, \u00e8 necessaria una grande quantit\u00e0 di aria (il comburente) senza la quale la combustione stessa non potr\u00e0 mai avvenire. Oltre al legno le moderne tecniche consentono di utilizzare altri tipi di combustibili, come il gas, il pellet, il bioetanolo. In particolare i camini a gas risultano essere molto comodi poich\u00e9 gestiti totalmente con telecomando e poich\u00e9, in alcuni casi, la canna fumaria pu\u00f2 uscire a parete, consentendone l'installazione anche in appartamenti ed in citt\u00e0 ed in genere in ogni dimora, evitando il problema di dover gestire fisicamente il combustibile.\nIn generale il camino standard a camera aperta, sebbene architetturalmente elegante, ha una efficienza di riscaldamento pi\u00f9 bassa rispetto ai camini a camera chiusa e alle stufe in quanto gran parte del calore prodotto (fino al 70%) si disperde nella canna fumaria ed espulso per convezione ovvero per effetto camino, mentre di per s\u00e9 tende a riscaldare l'ambiente quasi unicamente per irraggiamento termico. D'altro canto, se ben progettato, offre una maggiore sicurezza nell'evacuazione dei fumi almeno rispetto alle stufe a legna convenzionali.\nNegli ultimi anni per aumentare l'efficienza nel riscaldamento \u00e8 stato inventato il termocamino e il camino a pellet, una vera e propria stufa a fuoco continuo e costante, simile ad un caminetto chiuso, con un serbatoio che contiene il pellet che, convogliato da un meccanismo a vite senza fine, arriva con regolarit\u00e0 nel braciere per bruciare e produrre calore. L'effetto visivo di questo tipo di fuoco \u00e8 sensibilmente diverso da quello scoppiettante a legna, pertanto non \u00e8 da tutti gradito.\nUna tecnologia per il riscaldamento ecologico \u00e8 il biocamino, che funziona con il bioetanolo, un combustibile liquido ecologico, sicuro e non tossico. Il biocamino inoltre non necessita della canna fumaria.\nAl pari degli elettrodomestici di ultima generazione, come forni a microonde e lavatrici, anche i termocamini a pellet, perlomeno i modelli pi\u00f9 sofisticati, sono gestiti da un microprocessore; pertanto, disponendo di una linea telefonica, \u00e8 possibile accenderli anche a distanza con una chiamata telefonica.\nPer la corretta installazione di un camino, come anche di stufe e barbecue con potenza inferiore a 35\u00a0kW, pu\u00f2 essere utile visionare le normative di legge contenute nella UNI 10638 pubblicata nel 1998 e sottoposta a revisione nel novembre 2005 (comunque non obbligatorie).\nOltre a fornire indicazioni sui materiali pi\u00f9 adatti da impiegare, indica le caratteristiche dimensionali del condotto di dispersione dei fumi e della presa d'aria esterna al locale, indispensabile per la sicurezza, ma soprattutto per il buon funzionamento del camino.\nFunzionamento.\nUn efficace funzionamento del camino, \u00e8 funzione delle indicazioni pratiche di seguito riportate, le quali sono un riflesso di tutta una serie di condizioni fisico - ambientali che devono potersi verificare per innescare il flusso ascendente dei fumi nel condotto. La teoria esprime questa relazione nella formulazione generale, affermando che il tiraggio del camino dipende da due fattori di moto del fluido:\ni quali dipendono a loro volta dalla densit\u00e0 del gas, variabile con la temperatura, con l'altezza del condotto e in funzione delle sue caratteristiche geometriche.\nQualsiasi gas, che in questo caso \u00e8 l'aria atmosferica contenuta nell'ambiente, per effetto di un locale innalzamento di temperatura (nella camera del camino) cambia le proprie caratteristiche fisiche, infatti si dilata proporzionalmente alla temperatura raggiunta, diminuendo cos\u00ec la sua densit\u00e0 e di conseguenza il suo peso specifico.\nIl gas cos\u00ec riscaldato, nel nostro caso costituito dai fumi generati dalla combustione e dall'aria posta nelle immediate vicinanze della fonte di calore, essendo pi\u00f9 leggero dell'aria circostante che risulta a temperatura inferiore, tende a salire innescando il moto ascensionale naturale e non forzato da cause esterne. Un esempio di effetto camino \u00e8 il fumo della sigaretta. Il flusso ascensionale del gas caldo determina un richiamo verso il caminetto dell'aria pi\u00f9 fredda posta nelle vicinanze di questo, la quale va a compensare il gas caldo che si allontana dal focolare.\nQuesto fenomeno garantisce al focolare una continua alimentazione di ossigeno, permettendo cos\u00ec la sopravvivenza della fiamma.\nLa dispersione del fumo nella circostante atmosfera avviene in svariati modi e dipende da una serie di altri fattori fisico-climatici come:\nIndicazioni pratiche.\nLa diminuzione del tiraggio del camino dipende da molti fattori come:\nA ciascuna di queste cause si pu\u00f2 ovviare:\nPulizia del camino.\nIl camino deve essere pulito quotidianamente prima di accenderlo, ma anche se non utilizzato durante l'estate. Un apparecchio elettrico per la pulizia del camino \u00e8 l'aspiracenere, che riduce al minimo i disagi quotidiani sulla pulizia.\nRischi.\nTralasciando come fattore di rischio quello dovuto dall'eventuale innesco di un incendio, a cui si fanno anteporre materiali ignifughi e precise prevenzioni; Fattore elevato di rischio \u00e8 dato dalla combustione stessa: Monossido di carbonio CO e l'anidride carbonica CO\u00b2. Queste sostanze sono altamente nocive per l'organismo umano e la possibilit\u00e0 che tali prodotti siano respirati \u00e8 comunque un rischio riscontrato anche nella caldaie e nelle stufe a gas."}
{"id": "742381", "revid": "767487", "url": "https://it.wikipedia.org/wiki?curid=742381", "title": "Cristian Machado", "text": "\u00c8 il cantante della band nu metal Ill Ni\u00f1o. Egli si \u00e8 anche esibito con i Headclamp e i La Familia e ha fatto molte apparizioni con i Soulfly e i 40 Below Summer.\nStoria.\nCristian nacque in Brasile, figlio di un musicista. Presto per\u00f2 si trasfer\u00ec in Venezuela con sua madre. Nel 1986 si trasfer\u00ec nuovamente, questa volta verso New Jersey dove pass\u00f2 la sua giovent\u00f9, senza mai pi\u00f9 rivedere il padre (oggi i due si sentono nuovamente attraverso le e-mail). Nel 1999, dopo essersi avvicinato al mondo della musica nu metal, fond\u00f2 un gruppo, gli Ill Ni\u00f1o, con altri suoi concittadini. Attraverso i dischi prodotti con questo gruppo, Cristian raggiunse l'attuale notoriet\u00e0."}
{"id": "742382", "revid": "767487", "url": "https://it.wikipedia.org/wiki?curid=742382", "title": "The Zombies", "text": "The Zombies sono un gruppo musicale rock britannico degli anni sessanta, fra i pi\u00f9 importanti della scena beat; bench\u00e9 in grado di raggiungere pi\u00f9 volte le vette delle classifiche inglesi ed americane, oggigiorno risultano perlopi\u00f9 sconosciuti al grande pubblico. Al pari dei pi\u00f9 famosi Beatles e Beach Boys - ma anche del gruppo coevo dei Tremeloes - hanno caratterizzato buona parte della musica pop dell'epoca del \nbeat.\nBiografia.\nOriginari di St Albans, Hertfordshire (35 chilometri a nord di Londra), gli Zombies appartengono al fenomeno culturale noto come British Invasion, nato per sfruttare commercialmente il successo ottenuto dai Beatles negli U.S.A. verso il 1964, a cui si possono accostare gruppi musicali come i The Searchers, Gerry and the Pacemakers, i The Kingsmen.\nMusicalmente per\u00f2 gli Zombies si distanziano dai clich\u00e9 dei gruppi musicali loro contemporanei (ovvero dal Beat, inteso come genere musicale caratterizzato dal forte accento in battere della ritmica, da una certa ruvidit\u00e0 sonora, da un accompagnamento di tipo Rhythm'n'Blues a cui si sovrappongono linee vocali pi\u00f9 articolate e melodiche) in quanto possono vantare nel loro organico un talentuoso ed innovativo tastierista, Rod Argent, capace di tessere insieme al bassista Chris White delle armonie musicali decisamente pi\u00f9 ricche e raffinate, rispetto alle tipiche cadenze di estrazione blues.\nDopo aver vinto un concorso promosso dalla Decca Records (etichetta famosa, tra l'altro, per aver rifiutato un contratto ai Beatles degli esordi), gli Zombies videro finalmente pubblicato nel 1964 il loro primo singolo \"She's not there\", che divenne un successo mondiale e raggiunse il primo posto nelle classifiche americane dove il tema della canzone, di contenuto amoroso, viene sviluppato dal falsetto - poi rilanciato negli USA dai Byrds - del cantante Colin Blunstone su un arrangiamento particolarmente cupo ed ossessivo guidato da un ostinato giro di basso.\nLa parte ritmica fornita essenzialmente dalla batteria metteva in risalto anche il timpano e i tamburi gravi, a cui si univano con fraseggi veloci l'organo di Argent, per pennellare in tal modo una sfumatura esecutiva ed emozionale fino a quel momento non comune nella musica pop.\nNel 2014 diventa la colonna sonora di uno spot della Chanel com protagonista Keira Knightley\nIl brano entra nella Grammy Hall of Fame Award 2016.\nSingoli successivi furono \"Leave Me Be\" (di buona fattura ma di scarso successo) e \"Tell Her No\"; quest'ultimo pezzo li proiett\u00f2 nuovamente tra i Top 10 statunitensi, garantendo loro un'accoglienza folle in stile Beatlemania anche durante delle trionfali tourn\u00e9e in Giappone e nelle Filippine.\nLe divergenze di opinioni con la Decca e con il produttore Ken Jones (tipicamente, la produzione cercava di mantenere il gruppo simile nelle sonorit\u00e0 alle sue prime fruttuose realizzazioni musicali, mentre in realt\u00e0 la sensibilit\u00e0 dei musicisti - siamo all'incirca nel 1966 - si arricchiva di escursioni in territori pi\u00f9 barocchi e psichedelici) port\u00f2 ad un'amichevole separazione nonch\u00e9 ad un nuovo contratto con la CBS, il quale per\u00f2 si rivel\u00f2 inutile, visto che la band si sciolse nel 1967, dopo aver registrato a proprie spese del materiale per un LP che uscir\u00e0 \"postumo\" con il titolo di \"Odyssey and Oracle\" (titolo storpiato da un tipografo frettoloso in \"Odessey and Oracle\"), registrato ad Abbey Road nel tardo 1967, e pubblicato nel giugno del 1968.\nIl pezzo \"Care of Cell 44\" non conquist\u00f2 i favori del pubblico, ma il singolo \"Time of the Season\" divenne un successo nei primi mesi del 1969, quando ormai i componenti della band stavano riorganizzandosi per intraprendere dei nuovi progetti (la band Argent, formata da Rod Argent e Chris White insieme a Russ Ballard) e dei percorsi come solisti (Colin Blunstone); la CBS e altri promotori offrirono notevoli somme di denaro affinch\u00e9 il gruppo si riformasse, ma ormai era troppo tardi.\nLa base del sovracitato pezzo \"Time Of The Season\" (percussioni, basso, hammond quant'altro) \u00e8 stato utilizzato \ndalla cantante R&amp;B Melanie Fiona per il suo \"Give It To Me Right\" (2009), anche se non si pu\u00f2 affermare con quanta chiarezza lo abbia fatto.\nL'album \"Odessey and Oracle\", ottima \"summa\" delle atmosfere inglesi della seconda met\u00e0 degli anni sessanta, meriterebbe una maggiore e giusta considerazione nella storia della musica pop; \u00e8 presente una creativit\u00e0 originalissima, temi folk, fughe musicali del tipo prog-rock, fraseggi arabeggianti, progressioni armoniche innovative (il discorso musicale non ha problemi a porsi a livello di \"Pet Sounds\" dei Beach Boys e con \"Sgt. Pepper\" dei Beatles), sonorit\u00e0 ricercate."}
{"id": "742387", "revid": "278830", "url": "https://it.wikipedia.org/wiki?curid=742387", "title": "Suikinkutsu", "text": " \nIl suikinkutsu (in giapponese: \u6c34\u7434\u7a9f, letteralmente \"koto d'acqua nella cava\") \u00e8 un tipo di ornamento da giardino e al contempo uno strumento musicale. Consiste in una cavit\u00e0 scavata nella roccia parzialmente riempita d'acqua, con un foro nella parte superiore, tradizionalmente posta a fianco del \"chozubaki\", un bacino usato per lavarsi le mani durante il cerimoniale del t\u00e8 giapponese. L'acqua che trabocca dal \"chozubachi\" gocciola attraverso l'apertura posta a livello del terreno, e cadendo sulla superficie dell'acqua contenuta nella cavit\u00e0 emette un gradevole suono simile a quello di un campanello o di un koto, strumento musicale tipico del Giappone.\nStoria.\nStoricamente, i \"suikinkutsu\" erano noti come \"tosuimon\" (in giapponese: \u6d1e\u6c34\u9580), ma si vedevano raramente nei giardini giapponesi. \u00c8 plausibile che agli inizi vicino al bacino per lavarsi venisse seppellito un contenitore capovolto, avente funzioni di drenaggio. I suoni prodotti casualmente da quest'ultimo avrebbero indotto i giardinieri a cercare di migliorarne la qualit\u00e0, a questo scopo.\nA partire dalla met\u00e0 del periodo Edo (1603-1867) si assiste ad un aumento di popolarit\u00e0 di questi dispositivi e alla nascita del nome \"suikinkutsu\". Nello stesso periodo si sviluppa la costruzione del \"chozubaki\".\nIl famoso maestro della cerimonia del t\u00e8 Kobori Enshu all'epoca aveva un \"suikinkutsu\" nel proprio giardino, e fu per questo che gli venne attribuita l'invenzione di tale strumento. Al termine del periodo Edo, la costruzione di nuovi \"suikinkutsu\" divenne meno frequente, ma essi divennero nuovamente popolari durante l'Era Meiji(1867-1912).\nNel periodo Sh\u014dwa, all'inizio del ventesimo secolo, sia il nome \"suikinkutsu\" che il dispositivo stesso erano stati dimenticati, e un'indagine del professor Katsuzo Hirayama presso l'Universit\u00e0 di Agricoltura di Tokyo nel 1959 riport\u00f2 alla luce solamente due \"suikinkutsu\" nell'intero Giappone, entrambi ormai inutilizzabili e riempiti di terra. Tuttavia, un giornalista dell'Asahi Shimbun scrisse un articolo sul \"suikinkutsu\" nel 1982 chiedendo informazioni sull'argomento ai lettori. Questo comport\u00f2 la riscoperta di molti \"suikinkutsu\" e il susseguirsi di molti articoli al riguardo sulle pagine dell'Asashi Shimbun. Pochi anni dopo, nel 1985, la NHK mand\u00f2 in onda sulla TV giapponese una trasmissione sui \"suikinkutsu\": questa fu la scintilla che diede origine ad un vero e proprio revival di questa tradizione, e di conseguenza la creazione di molti nuovi \"suikinkutsu\".\nCostruzione con metodi tradizionali.\nCostruire un \"suikinkutsu\" \u00e8 pi\u00f9 difficile di quanto sembri: tutte le componenti devono essere accuratamente accordate tra loro per garantire una buona resa acustica. La parte pi\u00f9 importante di un \"suikinkutsu\" \u00e8 la pentola seppellita capovolta sottoterra. Inizialmente erano disponibili le giare usate per immagazzinare riso o acqua. Queste possono essere fatte di ceramica sia smaltata che non smaltata, anche se recentemente sono divenuti disponibili in commercio dei \"suikinkutsu\" di metallo.\nLe giare non smaltate sono considerate le migliori, perch\u00e9 la superficie ruvida contribuisce alla formazione di gocce d'acqua. L'altezza varia da 30\u00a0cm ad 1 m, ed il diametro \u00e8 tra i 30\u00a0cm e i 50\u00a0cm. La cavit\u00e0 nella parte alta \u00e8 larga circa 2\u00a0cm.\nUna buona giara risuoner\u00e0 come una campana, quando viene colpita. Questa \u00e8 la caratteristica fondamentale, per dare vita ad un \"suikinkutsu\" che suoni bene. Viceversa, se la giara \u00e8 incrinata non produrr\u00e0 un buon suono, proprio come una campana difettosa.\nIl \"suikinkutsu\" solitamente poggia sottoterra su un letto di ghiaia. La base posta al di sotto della giara in certi casi viene cementata con della malta, mentre in altri consiste di semplice suolo, come l'argilla. Il tubo di drenaggio garantisce che il livello d'acqua nel \"suikinkutsu\" non salga troppo. Talvolta mattonelle di ceramica vengono utilizzate per rivestire i lati del contenitore. Pietre della grandezza di un pugno sono poste al di sopra del \"suikinkutsu\" per nascondere totalmente la giara alla vista.\nTradizionalmente i \"suikinkutsu\" si trovano sempre a fianco dei bacini \"chozubaki\", utilizzati per lavarsi le mani durante la [cerimonia del t\u00e8 giapponese]: il \"suikinkutsu\" \u00e8 di norma interrato tra il bacino e la pietra posta a terra di fronte ad esso. Lo stile ed i materiali utilizzati per realizzarlo variano molto, spesso a seconda della localit\u00e0.\nDi solito, un'unica giara \u00e8 seppellita sottoterra di fronte al bacino di pietra. In certi rari casi per\u00f2 si possono trovare due \"suikinkutsu\" adiacenti di fronte allo stesso \"chozubaki\": per esempio quelli di fronte al castello di Iwasaki, nella citt\u00e0 di Nisshin, prefettura di Aichi, oppure nel campus del Takasaki Art Center College, a Takasaki, prefettura di Gunma, o all'universit\u00e0 di Ky\u014dto.\n\u00c8 tuttavia difficile disporre due cavit\u00e0 del diametro circa di 50\u00a0cm vicino al \"chozubaki\", lasciando spazio sufficiente per lavarsi le mani in maniera tale che l'acqua goccioli sopra entrambe le aperture.\nIn questi casi quindi il suono \u00e8 solitamente dovuto all'acqua versata intenzionalmente nei punti in cui si sa essere interrato il \"suikinkutsu\", e non all'accidentale gocciol\u00eco dovuto all'utilizzo del bacino.\nPotrebbero essere realizzabili \"suikinkutsu\" composti da pi\u00f9 cavit\u00e0, ma mancano testimonianze in tal senso.\nVariazioni moderne.\nEsiste un buon numero di varianti moderne, rispetto alla tradizionale costruzione e sistemazione del \"suikinkutsu\". Ecco alcune delle possibilit\u00e0:\nAcustica.\nIl suono prodotto dal \"suikinkutsu\" ha un nome specifico in giapponese: \"suikinon\". Esso si differenzia ulteriormente in due particolari tipi, \"ryusuion\" e \"suitekion\". Il primo corrisponde al suono prodotto dalle prime poche gocce d'acqua che cadono dal \"chozubaki\" quando si inizia a lavare le mani. Il secondo indica sia il suono prodotto dalla maggior quantit\u00e0 d'acqua che viene sparsa in seguito, sia quello dovuto al lento gocciol\u00eco residuo al termine dell'abluzione.\nIn un \"suikinkutsu\" di qualit\u00e0 superiore le gocce d'acqua provengono da diversi punti sulla superficie della giara. Ci\u00f2 \u00e8 vero per quelle non smaltate, che grazie alla superficie ruvida trattengono meglio l'umidit\u00e0 e favoriscono la formazione delle gocce in pi\u00f9 punti. La forma della giara \u00e8 importante in quanto amplifica il suono generato dall'impatto delle gocce sulla superficie. Vicino a certi \"suikinkutsu\" si pu\u00f2 trovare un tubo di bamb\u00f9 che pu\u00f2 essere utilizzato per amplificare ulteriormente il suono: \u00e8 sufficiente poggiare a terra una delle sue estremit\u00e0 in corrispondenza della cavit\u00e0 del \"suikinkutsu\", ed accostare il tubo all'orecchio.\nSi dice che il suono di ogni \"suikinkutsu\" sia unico.\nFilosofia.\nL'idea che sta alla base del \"suikinkutsu\" \u00e8 che lo strumento rimanga nascosto alla vista, e che mentre il visitatore si lava le mani oda inaspettatamente il piacevole suono provenire da sotto di s\u00e9. Il gesto di lavarsi le mani potrebbe essere considerato l'equivalente di suonare il \"suikinkutsu\", visto che il suono scaturisce da sottoterra appena dopo aver compiuto tale azione.\nIl suono limpido prodotto dalle gocce d'acqua viene descritto come rilassante e distensivo, incantevole e pacificante.\nVarie.\nNel 1995 \u00e8 stato messo in commercio da parte della Victor Records un CD su cui \u00e8 stato registrato il suono del doppio \"suikinkutsu\" del campus del Takasaki Art Center College. Un artista ha anche composto un CD utilizzando suoni di \"suikinkutsu\" generati al computer, ed altri musicisti hanno utilizzato il suono di questo particolare strumento nelle loro registrazioni. La musicologa Naoko Tanaka \u00e8 una ricercatrice esperta nell'ambito dei \"suikinkutsu\"."}
{"id": "742390", "revid": "767487", "url": "https://it.wikipedia.org/wiki?curid=742390", "title": "Marc Rizzo", "text": "\u00c8 l'attuale chitarrista del gruppo brasiliano Soulfly ed ex-membro degli Ill Ni\u00f1o. Egli ha suonato con gli Ill Ni\u00f1o negli album Revolution Revoluci\u00f3n (2001) e Confession (2003) e con i Soulfly negli album \"Prophecy\", \"Dark Ages\" e \"Conquer\". A partire dal 2006 ha anche avviato una propria carriera solista, pubblicando gli album \"Colossal Myopia\" (2006) e The Ultimate Devotion (2007).\nRecentemente \u00e8 entrato anche nei Cavalera Conspiracy, collaborando anche qui con Max Cavalera e partecipando al debut album \"Inflikted\".\nArtista eclettico e dotato di enormi capacit\u00e0 tecniche, nel suo album solista d\u00e0 sfogo a tutte la sua creativit\u00e0 ed alle sue influenze, spaziando tra metal, hard rock, jazz, flamenco e chitarra classica.\n\u00c8 testimonial per il marchio di chitarre Peavey, per il quale gira il mondo facendo seminari quando non \u00e8 impegnato nelle varie tourn\u00e9e.\nNel 2015 ha sostituito Dez Cadena suonando la chitarra in alcuni live dei Misfits.\nil 7 agosto 2021 con un annuncio sul web ha annunciato di aver lasciato dopo 18 anni i soulfly"}
{"id": "742427", "revid": "547034", "url": "https://it.wikipedia.org/wiki?curid=742427", "title": "Coppa Spengler 2006", "text": "Ledizione 2006 della Coppa Spengler, il pi\u00f9 antico torneo internazionale per club di hockey su ghiaccio, si \u00e8 svolta, come di consueto, dal 26 al 31 di dicembre. Le squadre confermate rispetto all'edizione precedente sono tre: i padroni di casa del HC Davos, il Team Canada e i tedeschi Eisb\u00e4ren Berlin. A queste si aggiunsero i russi HK Kimik e gli svedesi del Mora IK.\nUna squadra svedese mancava dal 1999 (allora partecip\u00f2 il F\u00e4rjestads BK): il campionato svedese infatti non viene interrotto nell'ultima settimana dell'anno, e difficilmente una squadra pu\u00f2 partecipare alla Spengler. Lo stadio di Mora in quegli stessi giorni era occupato dal mondiale U-20, e la federazione decise di permettere al Mora di partecipare.\nQualificazioni.\n 26 dicembre 2006 15:00 Eisb\u00e4ren Berlino \u2013 HC Davos 1-4 (1-0, 0-2, 0-2)\n 20:15 Team Canada \u2013 Mora IK d.r 4-3 (1-1, 1-1, 1-1)\n 27 dicembre 2006 15:00 Mora \u2013 Kimik 5-0 (1-0, 2-0, 2-0)\n 20.15 HC Davos \u2013 Team Canada 3-6 (2-2, 0-2, 1-2)\n 28 dicembre 2006 15:00 HC Davos \u2013 Mora IK 4-1 (1-0, 1-0, 2-1)\n 20:15 Eisb\u00e4ren Berlino \u2013 Kimik 4-1 (1-0, 2-1, 1-0)\n 29 dicembre 2006 15:00 Kimik \u2013 Team Canada 5-0 (3-0, 2-0, 0-0)\n 20:15 Mora IK \u2013 Eisb\u00e4ren Berlino 6-1 (2-0, 1-0, 3-1)\n 30 dicembre 2006 15:00 Team Canada \u2013 Eisb\u00e4ren Berlino 5-2 (2-0, 1-2, 2-0)\n 20:15 Khimik \u2013 HC Davos d.s. 3-2 (1-0, 0-1, 1-1)"}
{"id": "742435", "revid": "767487", "url": "https://it.wikipedia.org/wiki?curid=742435", "title": "The Best of Ill Ni\u00f1o", "text": "The Best of Ill Ni\u00f1o \u00e8 la prima raccolta, pubblicata dalla Roadrunner Records, della band Ill Ni\u00f1o. Tale disco fu pubblicato il 26 settembre 2006 solo in America."}
{"id": "742443", "revid": "767487", "url": "https://it.wikipedia.org/wiki?curid=742443", "title": "Andrej Rubl\u00ebv (film)", "text": "Andrej Rubl\u00ebv () \u00e8 un film del 1966 scritto e diretto da Andrej Tarkovskij, presentato fuori concorso al Festival di Cannes 1969.\nIl film rilegge la storia della Russia del XV secolo attraverso le gesta del pittore di icone Andrej Rubl\u00ebv. Il film \u00e8 una parabola sul senso dell'arte che vince sulla politica sanguinaria degli uomini. Le controversie tra le richieste della censura e la volont\u00e0 del regista ne ritardarono l'uscita su ampia scala al 1971.\nTrama.\n\"Andrej Rubl\u00ebv\" \u00e8 composto di otto capitoli, un prologo e un epilogo. \u00c8 ambientato nella Russia del XV secolo, periodo caratterizzato dalle lotte tra principi rivali e dalle invasioni dei Tartari.\nIl prologo del film non ha a che fare con la storia di Andrej Rubl\u00ebv. Mostra la preparazione di una sorta di mongolfiera con la quale poi un personaggio di nome Yefim (Nikolay Glazkov) vola estasiato dal tetto di una chiesa sulle terre circostanti, fino a che si schianta a terra.\nIl buffone, 1400: Andrej (Anatolij Solonicyn), Daniil (Mykola Hrin'ko) e Kirill (Ivan Lapikov) sono tre monaci che stanno intraprendendo un viaggio. Hanno appena lasciato il monastero dove hanno vissuto per molti anni. Sorpresi da una forte pioggia, si rifugiano in un fienile, dove la gente viene intrattenuta da uno Skomorokh, un buffone (Roland Bykov); questi si esibisce prendendosi gioco dei boiardi. Pi\u00f9 tardi, dopo che la pioggia \u00e8 cessata, arriva un gruppo di soldati che lo arresta con violenza.\nTeofane il Greco, 1405: I tre monaci si trovano al monastero di Andronikov. Andrej Rubl\u00ebv \u00e8 diventato abbastanza famoso come pittore di icone. In un luogo non precisato, Kirill incontra l'importante pittore Teofane il Greco (Nikolaj Sergeev) e questi gli chiede di andare con lui a Mosca per decorare insieme la Cattedrale dell'Annunciazione. Kirill accetta solo a condizione che Teofane lo mandi a chiamare al monastero di Andronikov, di fronte a tutti i monaci e ad Andrej Rublev. Poco tempo dopo arriva l'invito ma \u00e8 rivolto allo stesso Rublev e non a Kirill. Andrej chiede a Daniil di accompagnarlo ma questi si rifiuta. Kirill, pieno d'ira e di gelosia, abbandona il monastero e la vita religiosa con una gran scenata.\nLa passione secondo Andrej, 1406: Andrej \u00e8 tormentato e discute con Teofane di questioni religiose. Teofane ha una visione negativa della gente, ignorante e capace solo di peccare; Andrej invece ha fiducia nelle persone ed \u00e8 consapevole delle sofferenze che provano e del fatto che la fede \u00e8 la loro unica speranza. Poi espone una sua interpretazione della passione di Cristo, accompagnata delle immagini della crocifissione con protagonisti gente comune del popolo russo.\nLa festa, 1408: Una sera Andrej scopre un folto gruppo di persone nude che celebrano una festivit\u00e0 pagana; la festa \u00e8 molto sensuale e misteriosa e Andrej ne \u00e8 attratto. Viene catturato da alcuni pagani che lo legano imitando la crocifissione e minacciano di annegarlo il mattino seguente. Andrej rimane solo con una donna (Nelly Snegina) che, dopo averlo baciato, lo libera. La mattina seguente, mentre Andrej se ne sta andando in barca vede sulla spiaggia un gruppo di soldati che sta inseguendo la donna; essa sfugge attraversando il fiume a nuoto, passando di fianco ad Andrej, che la ignora.\nIl giudizio universale, 1408: Andrej e Daniil lavorano alla decorazione di una chiesa a Vladimir, dove devono dipingere il giudizio universale, ma i lavori non procedono perch\u00e9 Andrej non vuole dipingere per terrorizzare la gente. In un flashback Andrej ricorda quando il Granduca, per il quale lavorano, fece accecare un gruppo di artigiani che non lo avevano soddisfatto. Alla fine del flashback Durochka, una vagabonda muta e matta (una \u201cstolta in Cristo\u201d), entra nella chiesa.\nLa scorreria, 1408: Mentre il Granduca \u00e8 via, suo fratello attacca Vladimir insieme a un gruppo di Tartari. L'invasione \u00e8 estremamente violenta e spietata. Per salvare Durochka dalla violenza di un soldato, Andrej uccide il suo aggressore. Alla fine della scorreria ad Andrej, sconvolto dagli eventi, appare Teofane il Greco, gi\u00e0 morto, dialoga con lui e gli confida che non vuole pi\u00f9 dipingere e di voler fare voto di silenzio.\nIl silenzio, 1412: Andrej \u00e8 di nuovo al monastero di Andronikov. Da anni non parla e tiene con s\u00e9 Durochka. Un giorno i tartari si fermano al monastero e uno di loro chiede a Durochka di diventare la sua ottava moglie; Andrej tenta di trattenerla ma ella preferisce andarsene con i tartari. Kirill torna al monastero e chiede di essere riaccettato. Il padre superiore acconsente a patto che egli ricopi le sacre scritture per quindici volte.\nLa campana, 1423: Un Duca vuol far realizzare una grande campana, ma tutti i fonditori di campane sono morti per via della peste. Boriska (Nikolaj Burljaev), il figlio di uno di questi, convince gli uomini del duca di essere a conoscenza del segreto della fusione delle campane, confidatogli dal padre prima della morte. Il compito viene affidato al ragazzo, che dirige i lavori con severit\u00e0 e determinazione. Alla preparazione della campana assiste anche Andrej Rubl\u00ebv. Il buffone che anni fa era stato arrestato riconosce Andrej e minaccia di ucciderlo perch\u00e9 pensa che sia stato lui a denunciarlo in quell'occasione. Kirill riesce a calmare il buffone, e poi confida ad Andrej di essere stato lui anni prima a denunciare il buffone e lo rimprovera di non usare il talento che Dio gli ha dato, nonostante molti gli chiedano di dipingere. Il giorno dell'inaugurazione della campana Boriska \u00e8 estremamente teso e inquieto. \u00c8 presente tutta la popolazione e molti nobili e la campana suona perfettamente. Quando tutti se ne sono andati Boriska piange disperato. Andrej gli si avvicina e, rompendo il voto di silenzio, gli chiede perch\u00e9 piange; il ragazzo allora gli rivela che suo padre non gli ha mai voluto rivelare il segreto per la costruzione delle campane. Egli \u00e8 riuscito nell'impresa solo grazie alla sua determinazione e alle sue capacit\u00e0. Andrej allora gli propone di partire insieme: \u201cTu fonderai campane, io dipinger\u00f2 icone\u201d\nEpilogo: gli ultimi minuti del film sono a colori e mostrano le icone dipinte dal vero Andrej Rubl\u00ebv. Il film si conclude con un'ultima immagine, sempre a colori, ma leggermente sfocata: quattro cavalli sotto la pioggia in riva a un fiume.\nProduzione.\nNel 1961, mentre stava lavorando al film \"L'infanzia di Ivan\", Tarkovskij propose alla Mosfilm un film sulla vita del pi\u00f9 grande pittore di icone russo, Andrej Rubl\u00ebv. Il contratto venne firmato nel 1962 e la prima stesura del copione fu approvata nel dicembre 1963. Tarkovskij e il suo co-sceneggiatore Andrej Kon\u010dalovskij lavorarono al copione per oltre due anni, studiando scritture medievali, libri sul medioevo e l'arte di quel periodo. Nell'aprile 1964 la sceneggiatura pot\u00e9 dirsi completata, e dopo l'approvazione della stessa, Tarkovskij inizi\u00f2 la lavorazione del film. Nello stesso periodo la sceneggiatura venne pubblicata sull'influente rivista \"Iskusstvo Kino\", e discussa ampiamente da storici, critici cinematografici, e semplici lettori. La discussione circa \"Andrej Rubl\u00ebv\" verteva principalmente sugli aspetti sociopolitici e storici della pellicola, non addentrandosi negli aspetti artistici propriamente cinematografici.\nSecondo quanto riportato da Tarkovskij, l'idea originale di un film sulla vita di Andrej Rubl\u00ebv venne dall'attore Vasilij Livanov. Livanov propose a Tarkovskij e Kon\u010dalovskij di scrivere la storia insieme mentre i tre si trovavano a passeggio in una foresta fuori Mosca. Egli inoltre disse che gli sarebbe piaciuto interpretare Rubl\u00ebv. Tarkovskij non voleva fare un film storico o biografico. Piuttosto, era attirato dall'idea di mostrare il rapporto tra una personalit\u00e0 creativa e l'epoca nella quale vive. Voleva illustrare la maturazione di un artista e lo sviluppo del suo talento. Scelse Andrej Rubl\u00ebv per la sua importanza storica nella cultura russa.\nTarkovskij scrittur\u00f2 Anatolij Solonicyn per il ruolo del protagonista. All'epoca Solonicyn era un attore teatrale sconosciuto. Secondo il regista, ciascuno ha un'immagine differente della figura storica di Andrej Rubl\u00ebv, per questo volle un attore sconosciuto per la parte, che non avrebbe ricordato al pubblico altri personaggi da lui interpretati in precedenza in altri film. Solonicyn, che aveva letto il copione del film sulla rivista \"Iskusstvo Kino\", era rimasto entusiasta del ruolo; si rec\u00f2 a Mosca a sue spese per incontrare Tarkovskij e dirgli che nessun altro avrebbe potuto interpretare Rubl\u00ebv meglio di lui. Tarkovskij fu d'accordo, e disse che \"nel trovare Solonicyn era stato semplicemente fortunato\". A suo giudizio l'attore possedeva l'aspetto fisico corretto ed il talento espressivo giusto. Solonicyn avrebbe continuato a lavorare con il regista anche in futuro, prendendo parte ai film \"Solaris\", \"Lo specchio\", e \"Stalker\".\nTarkovskij scelse di girare il film in bianco e nero e solo l'epilogo, nel quale sono mostrate alcune icone di Rubl\u00ebv, a colori. Nel corso di un'intervista motiv\u00f2 la sua scelta affermando che nella vita di tutti i giorni la gente non si accorge dei colori in maniera cosciente. Di conseguenza, la vita di Rubl\u00ebv \u00e8 in bianco e nero, ma la sua arte \u00e8 a colori.\nRiprese.\nLe riprese non iniziarono prima dell'aprile 1965, un anno dopo l'approvazione del copione definitivo. Il budget iniziale era di 1.6 milioni di rubli, ma venne ridotto svariate volte fino ad arrivare ad un milione. Il risultato dei tagli al bilancio fu la soppressione di alcune scene, inclusa la scena d'apertura che doveva mostrare la battaglia di Kulikovo. Altre scene tagliate dal copione furono una scena di caccia, dove il fratello minore del Granduca uccide dei cigni, e la scena dei paesani che aiutano Durochka a partorire il figlio avuto dai tartari. Alla fine il film cost\u00f2 1.3 milioni di rubli, a causa di una forte nevicata, che posticip\u00f2 le riprese dal novembre 1965 all'aprile 1966. Le riprese del film si svolsero in loco, sul fiume Nerl' e nelle cittadine di Vladimir, Suzdal', Pskov, Izborsk e Pe\u010dory.\nControversie.\nNel film sono presenti molteplici scene di violenza e crudelt\u00e0 verso animali ed umani, e questo fatto caus\u00f2 polemiche e tentativi di censura anche prima del termine della lavorazione. La maggior parte delle scene pi\u00f9 violente ha luogo durante la scena dell'attacco dei tartari alla citt\u00e0 di Vladimir, dove per esempio vengono mostrate le torture nei confronti di un monaco, al quale viene versata della pece bollente in gola. Le scene di violenza che coinvolgono animali furono quasi tutte simulate. Per esempio, durante l'attacco dei tartari a Vladimir si vede una mucca che viene incendiata, ma in realt\u00e0 l'animale aveva addosso una coperta protettiva di amianto e non riport\u00f2 danni.\nTuttavia, in un caso una scena mostra effettivamente la morte di un cavallo. Il cavallo precipita da una scala e finisce infilzato da una picca. Per girare la scena, Tarkovskij fer\u00ec l'animale sparandogli nel collo e poi lo fece spingere gi\u00f9 dalle scale, causandone la rovinosa caduta. Da l\u00ec, la telecamera si sposta su un gruppo di soldati per poi tornare sul cavallo, che viene mostrato infilzato e morente. L'animale venne abbattuto con un colpo di fucile alla testa subito dopo il termine della scena. Ci\u00f2 venne fatto per evitare di ricorrere a soluzioni pi\u00f9 dispendiose come l'impiego di uno stuntman a cavallo. Il cavallo era stato prelevato da un mattatoio e portato sul set, e dopo essere stato ucciso ritorn\u00f2 ad esso per la macellazione a fini commerciali.\nIn una intervista del 1967 per \"Literaturnoe obozrenie\", l'intervistatore Aleksandr Lipkov sugger\u00ec che Tarkovskij era ricorso alla violenza nel film appositamente per scioccare gli spettatori, e per provocare repulsione in essi nei confronti della stessa\". Il regista per\u00f2 replic\u00f2: \"No, non sono d'accordo. Questo non modifica la percezione del pubblico. Anzi cercammo di fare tutto con molto tatto. Posso citare film che mostrano molta pi\u00f9 crudelt\u00e0 e violenza, in confronto il nostro sembra quasi modesto\". A causa delle scene mostrate, quando il film venne distribuito nel Regno Unito, la scena in cui il cavallo cade dalla scala venne tagliata.\nDistribuzione.\nIl primo montaggio del film venne ultimato nel luglio 1966 ed aveva una durata di 205 minuti. Il Goskino, commissione di stato sovietica per il cinema, chiese dei tagli, citando a motivazione l'eccessiva durata, la negativit\u00e0, la violenza, e la nudit\u00e0 presenti nel film. Dopo che Tarkovskij complet\u00f2 questa prima versione della pellicola, ci vollero altri cinque anni prima che il film venisse distribuito regolarmente in Unione Sovietica.\nLa richiesta di tagli da parte del ministero risult\u00f2 in una seconda versione da 190 minuti. Nonostante le proteste di Tarkovskij espresse in una lettera ad Alexej Romanov, presidente del Goskino, la censura pretese ulteriori tagli, e il regista ridusse la durata a 186 minuti. Il film debutt\u00f2 in una singola proiezione al cinema Dom Kino di Mosca nel 1966. La reazione del pubblico in sala fu entusiastica, nonostante alcune riserve circa la troppo esplicita rappresentazione della violenza. Nel febbraio 1967, Tarkovskij e Alexej Romanov appresero che il film non aveva ancora ricevuto l'approvazione per la diffusione su larga scala e si rifiutarono di apportatre ulteriori tagli alla pellicola. La scelta del regista caus\u00f2 un ritardo di anni nella distribuzione del film.\nIn Europa \"Andrej Rubl\u00ebv\" venne proiettato fuori concorso al Cannes Film Festival del 1969, e il film ricevette il premio FIPRESCI.\nNonostante il rifiuto da parte di Tarkovskij di accorciare ulteriormente \"Andrej Rubl\u00ebv\", il 24 dicembre 1971 il film venne alla fine distribuito in tutta l'Unione Sovietica nella versione da 186 minuti.\nNel 1973, il film venne trasmesso dalla televisione di stato sovietica in una versione ridotta a 101 minuti non autorizzata dal regista. Alcune delle scene eliminate da questa versione tv sono la scorreria dei tartari e le scene con la festa dei pagani nudi. Inoltre, l'epilogo dove vengono mostrate le icone \u00e8 in bianco e nero e non a colori, in quanto all'epoca in Unione Sovietica le trasmissioni erano ancora solo in bianco e nero. Quando nel 1973 il film venne finalmente distribuito negli Stati Uniti e nel resto del mondo, la casa distributrice Columbia Pictures alter\u00f2 nuovamente la pellicola con ulteriori tagli per un totale di 20 minuti, rendendo il film incoerente e senza senso agli occhi di molti critici occidentali.\nNella met\u00e0 degli anni novanta, la Criterion Collection pubblic\u00f2 la versione originale da 205 minuti di \"Andrej Rubl\u00ebv\" su Laserdisc, e nel 1999 in formato DVD."}
{"id": "742444", "revid": "287204", "url": "https://it.wikipedia.org/wiki?curid=742444", "title": "Cantone di Anglet-Nord", "text": "Il Cantone di Anglet-Nord era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Anglet."}
{"id": "742446", "revid": "287204", "url": "https://it.wikipedia.org/wiki?curid=742446", "title": "Cantone di Anglet-Sud", "text": "Il Cantone di Anglet-Sud era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Anglet."}
{"id": "742449", "revid": "287204", "url": "https://it.wikipedia.org/wiki?curid=742449", "title": "Cantone di La Bastide-Clairence", "text": "Il Cantone di La Bastide-Clairence era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742451", "revid": "1543377", "url": "https://it.wikipedia.org/wiki?curid=742451", "title": "Basilica di Santa Cecilia in Trastevere", "text": "La basilica di Santa Cecilia \u00e8 un luogo di culto cattolico situato nel rione Trastevere, fuori dal centro storico di Roma, situata in Piazza di Santa Cecilia, 22. Ha la dignit\u00e0 di basilica minore.\nStoria e leggenda.\nLa leggenda vuole che la chiesa sorga sulla casa familiare di Cecilia, \u00ab [...] vergine illustre, nata da nobile stirpe romana\u00bb, che sub\u00ec il supplizio verso il 220.\nLa Legenda Aurea narra che papa Urbano I, che aveva convertito il marito di lei, Valeriano, ed era stato testimone del martirio, \u00ab [...] seppell\u00ec il corpo di Cecilia tra quelli dei vescovi e consacr\u00f2 la sua casa trasformandola in una chiesa, cos\u00ec come gli aveva chiesto\u00bb.\nIl \"Titulus Caeciliae\" \u00e8 in effetti attestato gi\u00e0 dal V secolo. All'inizio del IX secolo papa Pasquale I, grande recuperatore di reliquie ed edificatore di chiese (Santa Maria in Domnica, Santa Prassede), ebbe in sogno la visione di Cecilia che gli rivelava la propria sepoltura; fece quindi erigere la chiesa in forma basilicale sul luogo della precedente e vi trasl\u00f2 il corpo.\nDurante i lavori di ristrutturazione effettuati nel 1599 dal cardinale Paolo Emilio Sfondrati, (nipote di papa Gregorio XIV, e il cui monumento funebre \u00e8 quello che si vede nel portico, a destra) fu aperto il sepolcro di marmo e nella ulteriore cassa di cipresso che esso racchiudeva si ritrov\u00f2 il corpo quasi integro della santa, vestito di bianco e con il segno delle ferite sul collo. L'evento fu considerato miracoloso tanto che anche papa Clemente VIII and\u00f2 a constatarlo. Si commission\u00f2 allo scultore Stefano Maderno la riproduzione della figura cos\u00ec com'era stata ritrovata. L'eccezionale opera in marmo pario, attualmente esposta sotto l'altare maggiore, testimonia nei secoli l'evento.\nDescrizione.\nLa struttura originaria era classicamente basilicale: navata centrale sostenuta da dodici colonne collegate da archi a tutto sesto, soffitto a capriate, abside semicircolare con il catino decorato in mosaico (la decorazione originaria era per\u00f2 pi\u00f9 ampia, coprendo anche i lati), piccola cripta sotterranea in corrispondenza dell'altare maggiore e senza dislivello con la navata.\nL'edificio fu abbellito e crebbe nei secoli successivi; accanto sorse successivamente un monastero, anch'esso dedicato a santa Cecilia e a sant'Agata. Papa Pasquale II fece costruire nel XII secolo il campanile (oggi leggermente pendente) e il portico, e nella seconda met\u00e0 del XIII Pietro Cavallini vi affresc\u00f2 il Giudizio universale, mentre Arnolfo di Cambio eresse il ciborio nel 1293.\nA partire dal XVII secolo, e molto di pi\u00f9 nel XVIII, le linee della basilica antica vennero fortemente modificate; pur lasciando inalterata l'abside, il presbiterio venne rialzato, il pavimento cosmatesco sostituito, le capriate del soffitto sostituite da un controsoffitto in legno (molti stucchi, dipinto centrale di Sebastiano Conca del 1725), le finestre furono ridotte e nuovi coretti vennero creati sopra le arcate tra le colonne (sorta di tardivo matroneo) riservato alle monache.\nAll'inizio del Settecento il cardinale Francesco Acquaviva d'Aragona affid\u00f2 a Ferdinando Fuga un intervento di sistemazione esterno assai scenografico, il cui risultato fu l'attuale prospetto monumentale dell'entrata, con il nome del cardinale stesso ben in vista; nuovi ambienti destinati a sacerdoti e personale e la creazione dell'ampio cortile, con a destra il convento delle suore francescane e a sinistra il monastero delle benedettine. Nella basilica furono poi sepolti sia il cardinale che altri esponenti della sua famiglia.\nNel 1830, per ragioni di consolidamento, le colonne vennero chiuse dentro gli attuali pilastri di mattoni, e gli archi abbassati.\nAll'interno della chiesa si trova un organo a trasmissione pneumatica di Vegezzi Bossi di modeste dimensioni, costruito nel 1903.\nGli ambienti romani.\nDegli ambienti sotterranei era nota soltanto la cripta e il cosiddetto \"Bagno\", il calidarium in cui la leggenda voleva che si fosse fatto il primo tentativo di soffocare Cecilia, fino a quando il titolare di Santa Cecilia fra il 1887 e il 1913, cardinale Mariano Rampolla del Tindaro decise all'inizio del Novecento di restaurare e ampliare la cripta. Con l'occasione furono effettuati saggi di scavo nel pavimento della chiesa e del convento, che portarono alla scoperta di numerosi e complessi ambienti sottostanti, per una profondit\u00e0 di circa 5 m.\nSono stati rinvenuti resti di una \"domus\" del II secolo a.C. (murature e colonne dell\"atrium\", pavimentazioni) e tracce di lavori successivi che portarono la domus, in tutto o in parte, ad essere convertita in insula. Ci\u00f2 \u00e8 facilmente comprensibile se si pensa che la regione di Trastevere, in epoca repubblicana ancora agricola e ad urbanizzazione estensiva, si affoll\u00f2 successivamente, in epoca imperiale, con il crescere della popolazione urbana.\nL'evoluzione edilizia delle costruzioni scoperte copre un periodo di alcuni secoli, giungendo fino all'epoca adrianea (II secolo). L\"insula\" utilizz\u00f2 in parte murature preesistenti, ponendo il cortile al posto dell\"atrium\" antico, e presenta tracce di una strada, di una scala d'accesso, di un'aula e di un piccolo impianto termale interno, presumibilmente privato, nonch\u00e9 di pavimentazioni. Un ambiente che presenta alcune vasche molto ben costruite ma non impermeabilizzate (probabilmente destinate a stoccaggio di derrate) che al momento dello scavo furono trovate riempite di terra sotto un pavimento evidentemente successivo, conferma l'ipotesi di datazione al II secolo della trasformazione della \"domus\" in \"insula\".\nModifiche ulteriori vennero apportate con l'uso cristiano dell'immobile nei secoli successivi: una sala con una vasca circolare fu trasformata in un battistero esagonale rivestito di marmo. Accanto a questa \u00e8 il \"balneum\" che la tradizione indica come luogo di martirio di Cecilia."}
{"id": "742452", "revid": "287204", "url": "https://it.wikipedia.org/wiki?curid=742452", "title": "Cantone di Bayonne-Est", "text": "Il Cantone di Bayonne-Est era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Bayonne."}
{"id": "742454", "revid": "287204", "url": "https://it.wikipedia.org/wiki?curid=742454", "title": "Cantone di Bayonne-Nord", "text": "Il Cantone di Bayonne-Nord era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bayonne e il comune di Boucau."}
{"id": "742455", "revid": "287204", "url": "https://it.wikipedia.org/wiki?curid=742455", "title": "F\u00e4rjestad Bollklubb", "text": "Il F\u00e4rjestad BK \u00e8 una squadra svedese di hockey su ghiaccio.\nStoria.\nIl F\u00e4rjestad, i cui colori sociali sono nero, bianco, verde ed oro, \u00e8 stato fondato nel 1932 a Karlstad. Da quando nel 1976 \u00e8 nata l\"Elitserien\", il massimo campionato svedese, la squadra si \u00e8 aggiudicata 9 titoli (1981, 1986, 1988, 1997, 1998, 2001, 2006, 2009, 2011), diventando cos\u00ec il team pi\u00f9 titolato della Lega, cui si aggiungono inoltre altre 10 finali playoff. Il club si \u00e8 aggiudicato inoltre anche due Coppe Spengler (1993 e 1994)."}
{"id": "742456", "revid": "1993636", "url": "https://it.wikipedia.org/wiki?curid=742456", "title": "Hem\u015fin", "text": "Gli Hem\u015fin (conosciuti anche come Hamsheni, Hemshinli o Khemshil; \u0540\u0561\u0574\u0577\u056b\u0576\u056b in armeno; Hem\u015finli in turco; \u0410\u043c\u0448\u0435\u043d\u0446\u044b in russo) sono un gruppo etnico armeno originario dell'area costiera del Mar Nero in Turchia, Russia e Georgia (Abcasia). Altre comunit\u00e0 di Hem\u015fin vivono in altri paesi dell'Asia centrale come il Kazakistan, l'Uzbekistan, e il Kirghizistan a causa delle deportazioni dalla Georgia ordinate da Stalin nel 1944. Gli Hem\u015fin di Turchia e quelli deportati in Asia Centrale sono musulmani di madhhab hanafita, mentre quelli in Russia, Georgia, e Armenia seguono la Chiesa apostolica armena.\nOrigini.\nI principi armeni Hamam e Shapuh Amatuni, che persero i loro domini in Artaz a favore degli Arabi, si trasferirono nell'impero bizantino nel XIII secolo con una carovana di 12.000 persone. Si stanziarono nella citt\u00e0 di Tambut, tra le montagne: questa fu poi denominata \"Hamamashen\" che divenne \"Hamshen\" o Hem\u015fin (che \u00e8 oggi il nome ufficiale turco). Questo gruppo prosper\u00f2 tra le montagne pontiche e si differenzi\u00f2 dalle altre etnie armene sviluppando anche un proprio dialetto.\nLa maggior parte di queste etnie armene sono di religione cristiana, ed appartengono alla . Nel 1461, la regione degli Hem\u015fin venne conquistata dall'Impero Ottomano. Come conseguenza di ci\u00f2 nel XVI secolo e in scala pi\u00f9 ampia XVIII secolo un significante numero di essi si convert\u00ec alla religione musulmana. Tuttavia, gran parte di questa popolazione conserv\u00f2 sia il proprio dialetto che le proprie usanze. Gli Hem\u015fin islamici ebbero il permesso di rimanere \"in situ\", e fu loro consentito di vivere praticamente indisturbati.\nColoro che invece si rifiutarono di convertirsi all'Islam furono indotti a fuggire o cercarono di resistere nelle loro regioni d'origine come le popolazioni della citt\u00e0 di Elevit (Eliovit). La maggioranza di essi per\u00f2 prefer\u00ec trovare asilo a occidente lungo il Ponto e stabilirsi a Trebisonda, Giresun, Ordu, Samsun, e ancora nel XX secolo era possibile trovare insediamenti nelle regioni occidentali della Turchia come Adapazar\u0131, Bolu e lungo le coste occidentali del Mar Nero."}
{"id": "742458", "revid": "287204", "url": "https://it.wikipedia.org/wiki?curid=742458", "title": "Cantone di Bayonne-Ovest", "text": "Il Cantone di Bayonne-Ovest era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bayonne."}
{"id": "742461", "revid": "287204", "url": "https://it.wikipedia.org/wiki?curid=742461", "title": "Cantone di Biarritz-Est", "text": "Il Cantone di Biarritz-Est era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Biarritz."}
{"id": "742462", "revid": "287204", "url": "https://it.wikipedia.org/wiki?curid=742462", "title": "Cantone di Biarritz-Ovest", "text": "Il Cantone di Biarritz-Ovest era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Biarritz."}
{"id": "742463", "revid": "767487", "url": "https://it.wikipedia.org/wiki?curid=742463", "title": "Cantone di Bidache", "text": "Il Cantone di Bidache era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742465", "revid": "287204", "url": "https://it.wikipedia.org/wiki?curid=742465", "title": "Val Bedretto", "text": "La Valle Bedretto \u00e8 la valle che forma il tratto iniziale del fiume Ticino dalle sue sorgenti sul Passo della Novena (2480\u00a0m) fino ad Airolo (1150\u00a0m).\nDescrizione.\nLungo il fondo valle si trovano i villaggi di Fontana (frazione di Airolo), Ossasco, Villa, Bedretto, Ronco e All'Acqua, tutte localit\u00e0 appartenenti al comune di Bedretto. Un primo tratto di strada venne costruito tra Airolo e Bedretto nel 1924, poi prolungata fino a Ronco nel 1932. \nLa strada del Passo della Novena con il collegamento con il Canton Vallese venne costruita nel 1964. Questo valico \u00e8 aperto solo durante l'estate. \nNel 1906 nel villaggio di Villa si sono trovate tombe preromane, mentre a Bedretto sono state trovate monete romane. Nel 1227, con la spartizione degli alpeggi di Leventina, Bedretto formava gi\u00e0 vicinanza a s\u00e9, anche se ottenne solo alpeggi in compropriet\u00e0 con altri comuni leventinesi. \nMolti villaggi della Valle Leventina posseggono alpeggi nella vallata, appunto assegnati nella famosa spartizione del 1227. Gli alpeggi della valle Bedretto sono famosi da tempo immemorabile per l'ottima qualit\u00e0 del foraggio, i quali ancora oggi producono rinomati formaggi.\nL'economia della valle in passato era completamente retta dall'attivit\u00e0 agricola, con un'emigrazione parziale o totale che ne ha da sempre caratterizzato la storia.\nL'ultimo insediamento della valle, All'Acqua (1614\u00a0m), \u00e8 sede di un ospizio. Da questo si dipartono le vie che portano al passo della Novena, che mette in collegamento il Cantone Ticino con il Vallese, e il passo di San Giacomo che lo collega alla Valle Formazza in territorio italiano.\nLa particolare posizione orografica e l'altitudine fanno di questa valle un luogo da sempre colpito da valanghe. Famose quelle del 1749 che colp\u00ec il villaggio di Ossasco con 13 morti, e quella del 1863 che colp\u00ec Bedretto facendo 29 vittime."}
{"id": "742467", "revid": "767487", "url": "https://it.wikipedia.org/wiki?curid=742467", "title": "Cantone di Espelette", "text": "Il Cantone di Espelette era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742468", "revid": "767487", "url": "https://it.wikipedia.org/wiki?curid=742468", "title": "Bradley Joseph", "text": "Bradley Joseph ha trascorso molti anni sulla scena internazionale con la cantante Sheena Easton e con il compositore greco Yanni. Egli appare nel film\"Yanni Live at the Acropolis \". Si \u00e8 esibito davanti a pi\u00f9 di mezzo milione di persone in tutto il mondo. Ha prodotto numerosi CD e libri pianoforte sotto l'etichetta, Robbins Island Music."}
{"id": "742469", "revid": "287204", "url": "https://it.wikipedia.org/wiki?curid=742469", "title": "Cantone di Hasparren", "text": "Il Cantone di Hasparren era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742472", "revid": "767487", "url": "https://it.wikipedia.org/wiki?curid=742472", "title": "Cantone di Hendaye", "text": "Il Cantone di Hendaye era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742473", "revid": "72387", "url": "https://it.wikipedia.org/wiki?curid=742473", "title": "Palazzo dell'arte", "text": ""}
{"id": "742474", "revid": "767487", "url": "https://it.wikipedia.org/wiki?curid=742474", "title": "Cantone di Iholdy", "text": "Il Cantone di Iholdy era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742475", "revid": "767487", "url": "https://it.wikipedia.org/wiki?curid=742475", "title": "Stillmatic", "text": "Stillmatic \u00e8 il quinto album del rapper statunitense Nas, pubblicato l'8 dicembre 2001 dalla Columbia e dall'etichetta di Nas, la Ill Will Records nel mercato statunitense. In contrasto con i temi gangsta del suo album precedente, contiene temi di consapevolezza sociale e filosofici simili a quelli del suo debutto \"Illmatic\" (1994). I testi di Nas trattano argomenti come la vita nel ghetto, la politica interna ed estera degli Stati Uniti e la sua faida con il rapper Jay-Z.\n\"Stillmatic\" \u00e8 stato un successo di pubblico e critica che ha contribuito a rimettere in piedi la carriera di Nas, dopo un periodo di profonda delusione per i prodotti \"I Am...\" e \"Nastradamus\" (entrambi del 1999). Debutta all'ottavo posto della Billboard 200, vendendo 342.600 copie fisiche, raggiungendo il quinto posto tra gli album statunitensi come picco massimo e vendendo oltre 2.026.000 copie nel mercato statunitense. In seguito alla sua uscita, \"Stillmatic\" ha ricevuto recensioni generalmente positive da parte degli addetti ai lavori.\nBackground.\nNonostante avesse ottenuto il plauso della critica con il suo album d'esordio \"Illmatic\" (1994), l'immagine di Nas si stava rapidamente deteriorando nella comunit\u00e0 hip hop a causa del suo cambiamento di tema, dagli argomenti filosofici di \"Illmatic\" al gangsta rap e al suono commerciale che aveva caratterizzato i suoi lavori successivi. Mentre il suo secondo album, \"It Was Written\" ottenne recensioni abbastanza positive e lo introduce al grande pubblico, i successivi \"I Am...\" e \"Nastradamus\" furono considerati lavori mediocri da parte della critica. L'uscita di \"Stillmatic\" \u00e8 stato un tentativo da parte di Nas di ritrovare la propria credibilit\u00e0 all'interno della comunit\u00e0 hip hop, con il significativo titolo che nelle sue intenzioni continua dove \"Illmatic\" aveva lasciato.\nFaida con Jay-Z.\nJay-Z ha precedentemente dissato Nas nel suo singolo \"Takeover\", estratto dal suo album del 2001 \"The Blueprint\". In \"Stillmatic\", Nas risponde con un \"Ether\" dove, tra l'altro, insinua che Jay-Z abbia rubato pi\u00f9 volte i testi da The Notorious B.I.G. e che sia un misogino. La replica di Jay-Z si sarebbe fatta sentire attraverso il freestyle \"Supa Ugly\".\nPerformance commerciale.\nDistribuito il 18 dicembre del 2001, l'album \u00e8 certificato disco di platino dalla RIAA il 16 gennaio del 2002 per il milione di unit\u00e0 vendute. Nel luglio del 2008 ha vendute pi\u00f9 di 2.026.000 copie negli Stati Uniti d'America.\nI primo singolo estratto da \"Stillmatic\" \u00e8 \"Rule\", che presenta la partecipazione della cantante R&amp;B Amerie. Pur con una scarsa promozione, a causa della quale si credeva che \"Got Ur Self a...\" fosse il primo singolo dell'album, \"Rule\" raggiunge il 67\u00ba posto tra i singoli R&amp;B/Hip-Hop. \"Got Ur Self a...\", prodotto da Megahertz, contiene un campionamento da \"Woke Up This Morning\", tema principale della serie drammatica prodotta da HBO \"I Soprano\". Il terzo singolo \u00e8 l'acclamato per video e testo \"One Mic\".\nRicezione.\n\"Stillmatic\" ha ricevuto generalmente recensioni positive da parte della critica, che lo ha acclamato come uno \u00abstraordinario ritorno\u00bb. Sull'aggregatore di recensioni \"Metacritic\", ottiene un voto di 69/100 basato su 12 recensioni. Nonostante abbia trovato la sua produzione \u00abrealizzata a met\u00e0\u00bb, Alex Needham di \"New Musical Express\" scrive che \u00abliricamente, Nas \u00e8 praticamente tornato in forma.\u00bb Alex Pappademas di \"Blender\" descrive l'album come \u00abun sorprendente ritorno in forma\u00bb e ha dichiarato \u00abanche se \u00e8 un colpo di fortuna, \"Stillmatic\" si sente ancora come un ri-Nas-cimento.\u00bb Steve Jones di \"USA Today\" assegna 3.5/4 stelle all'album, dichiarando \u00aba parte le canzoni, la forza di Nas \u00e8 sempre stata la sua incisiva analisi lirica degli eventi attuali.\u00bb Nella sua recensione per \"Village Voice\", Selwyn Seyfu Hinds scrive: \u00ab\"Stillmatic\" non \u00e8 semplicemente una riunione o una rielaborazione degli argomenti di \"Illmatic\". Il Nas su questo disco \u00e8 cresciuto, con un'espansione emotiva che la maturazione suggerisce. [...] [Nas] non ha mai attirato prima per la sua rabbia, con un fuoco concentrato e intensit\u00e0 controllata che sottolinea quasi ogni canzone. Alcune possono essere sicuramente ascritte alla faida con Jay-Z, ma le pi\u00f9 sembrano essere dovute alle lotte pi\u00f9 profonde e interne che Nas ha intrapreso contro le conseguenze del suo anticipato e precoce successo.\u00bb\nAl contrario, la rivista \"Rolling Stone\" gli assegna quattro stelle su cinque, scrivendo: \u00abil tentativo di mantenere la credibilit\u00e0 di strada mentre sta raggiungendo il successo pop ha lasciato Nas vacillare goffamente sui progetti passati, questo prodotto ha poche o nessuna inconsistenza. Una volta si getta come un gatto grintoso che si sente pi\u00f9 a suo agio su una panchina delle case popolari, sfidando i serpenti del vicinato e schivando le pallottole. La volta dopo consegna i versi sulla mediocre versione dei Trackmasters che campionano i Tears for Fears.\u00bb John Bush per Allmusic, scrive che \u00ababbandonando molti dei ganci commerciali e degli ospiti sull'album e concentrandosi sul suo rapping, Nas dimostra ancora di essere un paroliere di classe mondiale.\u00bb Brett Berliner di Stylus Magazine osserva che \u00ab\"Stillmatic\" presenta le migliori rime di Nas dai tempi del suo esordio, e possibilmente l emigliori rime dell'anno, rivaleggiate forse dal solo Ghostface Killah.\u00bb Nonostante ci\u00f2, Berliner critica negativamente gli ospiti dell'album e parte della sua produzione, commentando: \u00ab\"Stillmatic\" \u00e8 stato pubblicizzato come una ricreazione di \"Illmatic\", dove l'unico ospite degno era il sottovaluto AZ. Tuttavia, cinque altri ospiti appaiono nell'album, incluso il collettivo di Nas Bravehearts e il banale Millennium Thug\u00bb.\n\"Stillmatic\" ha anche ottenuto una discreta quantit\u00e0 di elogi al di fuori della comunit\u00e0 hip hop, che lo ha visto come un album di ritorno. La rivista \"The Source\" gli assegna il punteggio perfetto di cinque mic, assegnandogli lo status di \u00abalbum classico.\u00bb Di simile opinione HipHopDX (5/5), per il quale \u00e8 \u00abfacilmente uno dei migliori album dell'anno, \"Stillmatic\" gestisce una gamma di poesia di strada, narrazione e spavalderia. Questo CD \u00e8 pieno di classici istantanei.\u00bb Steve Juon di RapReviews gli assegna un rating di nove decimi, scrivendo che \u00ab\"Stillmatic\" si avvicina abbastanza alla brillantezza dell'album d'esordio per rendere felici gli appassionati hip-hop.\u00bb In \"The New Rolling Stone Album Guide\" (2004), il giornalista di \"Rolling Stone\" Chris Ryan d\u00e0 all'album una valutazione di 3/5 stelle, chiamandolo un \u00abritorno in forma [da parte di Nas].\u00bb Ryan scrive che trova Nas \u00abattaccato a ci\u00f2 che funziona, narrazioni rap creative e testimonianze sociali taglienti. Sbaglia ancora quando tenta di fare tracce da club, ma l'album \u00e8 in gran parte un successo.\u00bb Nel 2005, Chris Rock ha compilato una lista dei suoi migliori 25 album hip hop di sempre, piazzando \"Stillmatic\" in ventesima posizione.\nFormazione.\nCrediti per \"Stillmatic\" adattati secondo AllMusic."}
{"id": "742477", "revid": "767487", "url": "https://it.wikipedia.org/wiki?curid=742477", "title": "Cantone di Saint-\u00c9tienne-de-Ba\u00efgorry", "text": "Il Cantone di Saint-\u00c9tienne-de-Ba\u00efgorry era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742478", "revid": "767487", "url": "https://it.wikipedia.org/wiki?curid=742478", "title": "Cantone di Saint-Jean-de-Luz", "text": "Il Cantone di Saint-Jean-de-Luz \u00e8 una divisione amministrativa dell'Arrondissement di Bayonne.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, il numero dei comuni \u00e8 rimasto invariato a 4, ma \u00e8 ne \u00e8 stata cambiata la composizione.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "742480", "revid": "1543377", "url": "https://it.wikipedia.org/wiki?curid=742480", "title": "Airport (film)", "text": "Airport \u00e8 un film del 1970 diretto da George Seaton e tra gli altri interpretato da Burt Lancaster, Dean Martin e George Kennedy; tratto dal romanzo omonimo del 1968 scritto da Arthur Hailey (pubblicato in Italia nel 1970 dall'editore Dall'Oglio), incentrato sugli incontri-scontri di caratteri diversi.\n\u00c8 il primo film di una serie di quattro pellicole: uscirono in seguito \"Airport '75\", \"Airport '77\" e \"Airport '80\".\nTrama.\nSul volo Chicago-Roma c'\u00e8 un uomo, disperato e coperto di debiti, che intende far saltare l'aereo, cos\u00ec che la moglie possa riscuotere l'assicurazione sulla vita stipulata in aeroporto. Il comandante Demerest cerca di dissuaderlo e quasi ci riesce, ma un maldestro passeggero fa degenerare la trattativa e l'uomo si rinchiude nella toilette facendosi esplodere. Fortunatamente l'esplosione avviene nella coda dell'aereo, limitando cos\u00ec il danno alla zona posteriore. Ma la conseguente decompressione creatasi risucchia il dinamitardo fuori dall'aeroplano, una hostess rimane seriamente ferita e alcuni passeggeri accusano contusioni. L'equipaggio mantiene il sangue freddo e riesce a riportare l'aereo danneggiato a Chicago atterrando nonostante una tempesta di neve sfruttando una pista, inagibile a causa di un aereo bloccato, liberata all'ultimo istante dal personale di terra.\nProduzione.\nRegia.\nNel film si fa largo uso dello split screen, specie nelle scene in cui due o pi\u00f9 persone parlano al telefono e nelle comunicazioni torre di controllo/aeroplano.\nIl set.\nLa maggior parte delle riprese \u00e8 stata eseguita all'Aeroporto Internazionale di Minneapolis-Saint Paul di Minneapolis. A tutt'oggi una targa posta nel terminal recita: \"Minnesota's legendary winters attracted Hollywood here in 1969, when portions of the film Airport were shot in the terminal and on the field. The weather remained stubbornly clear, however, forcing the director to use plastic 'snow' to create the appropriate effect\" (lett. \"I leggendari inverni del Minnesota hanno attirato Hollywood qui nel 1969, quando parti del film \"Airport\" sono state girate nel terminal e sul campo. Il tempo \u00e8 rimasto ostinatamente sereno, tuttavia, costringendo il regista a utilizzare la \"neve\" di plastica per creare l'effetto appropriato\").\nSolo un Boeing 707 \u00e8 stato utilizzato nelle riprese: si trattava del N324F N324F, un \"Boeing 707-349C\", affittato dalla Flying Tiger Line. Sulla coda dell'aereo venne aggiunto il logo della compagnia aerea immaginaria \"Trans Global Airlines\" (TGA).\nIl 21 marzo 1989 lo stesso aereo si schiant\u00f2 mentre stava atterrando all'Aeroporto di San Paolo-Guarulhos di San Paolo del Brasile.\nLancaster e Martin guadagnarono molti soldi da questa produzione poich\u00e9 entrambi avevano una percentuale sugli incassi del box-office.\nCast.\nL'attrice Jean Seberg, che nel film interpreta Tanya Livingston, dipendente dell'Aeroporto nonch\u00e9 amante del direttore (Burt Lancaster), che aveva avuto da poco una animata discussione con la propria moglie giungendo alla conclusione che sarebbero divorziati, mor\u00ec suicida nove anni dopo a 41 anni.\nSequel.\nIl film vanta ben tre seguiti. In essi l'unico personaggio ricorrente \u00e8 l'addetto alla manutenzione degli aerei Patroni, interpretato dall'attore George Kennedy in tutti e quattro i capitoli della serie.\nIn realt\u00e0 il personaggio di Joe Patroni si evolve nei tre capitoli successivi, diventando via via direttore delle operazioni, consulente ed esperto pilota.\nNel 1979 il regista Ruggero Deodato realizz\u00f2 un epigono italiano del film: \"Concorde Affaire '79\"."}
{"id": "742481", "revid": "767487", "url": "https://it.wikipedia.org/wiki?curid=742481", "title": "Cantone di Saint-Jean-Pied-de-Port", "text": "Il Cantone di Saint-Jean-Pied-de-Port era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742482", "revid": "287204", "url": "https://it.wikipedia.org/wiki?curid=742482", "title": "Luk Dim Boon Kwun", "text": "Il bastone dei sei punti e mezzo () (in Cantonese \"luhk dim bun gwan\") \u00e8 una sequenza con arma del Wing Chun. \nStoria.\nAlcuni tramandano che questa sequenza sia entrata a far parte del patrimonio tecnico del Wing Chun a partire da Zh\u0101ng W\u01d4 \u5f20\u4e94 (in Cantonese \"Jeung Hng\") e che provenisse dagli ambienti della compagnia teatrale itinerante della \"Giunca Rossa\" () (in Cantonese \"huhng syuhn jung\").\nDan Knight spiega che un certo numero di personaggi del Wing Chun lavorarono come attori in questa compagnia teatrale della Giunca Rossa. Uno di questi, Li\u00e1ng '\u00e8rd\u00ec \u6881\u4e8c\u5a23 (in Cantonese \"Leuhng Yih Daih\") apprese l'utilizzo del bastone di un'altra arte marziale e ne semplific\u00f2 il maneggio in collaborazione con Hu\u00e1ng Hu\u00e1b\u01ceo \u9ec4\u534e\u5b9d (in Cantonese \"Wohng Wah Bou\"), che lo introdusse nel sistema Wing Chun tradotto:\" Radiosa Primavera\".\nQuesto \u00e8 ci\u00f2 che riferiva Ip Man\nChi Shin \u00e8 Zh\u00ecsh\u00e0n Ch\u00e1nsh\u012b (\u81f3\u5584\u79aa\u5e2b) che \u00e8 legato alla leggenda di fondazione dell'Hung Gar.\nTecnica.\nSi esegue maneggiando un \"bastone lungo\" o \"palo\", della lunghezza di circa 2,75 m. Nella maggioranza delle scuole, \u00e8 la prima forma armata del Wing Chun ad essere insegnata all'allievo quando ha completato il sistema a mani nude. Lo scopo di questa forma \u00e8 rafforzare nel praticante il principio della \"linea centrale\", nonch\u00e9 di sviluppare una maggiore potenza mani nude. Infatti, nel Wing Chun, lo studio delle armi non \u00e8 finalizzato all'utilizzo dell'arma stessa, bens\u00ec al miglioramento di alcune capacit\u00e0 che rendono pi\u00f9 efficaci le prestazioni a mani nude.\nCon questa forma, inoltre, si migliora la \"struttura\" e si impara a \"canalizzare la forza in un solo punto\" senza dispersione di energia.\nBibliografia.\nH\u00e1n Gu\u01cengji\u01d4 \u97e9\u5e7f\u7396, \"y\u01d2ngch\u016bnqu\u00e1n m\u00f9r\u00e9nzhu\u0101ng \u548f\u6625\u62f3\u6728\u4eba\u6869\", casa editrice \u5c71\u897f\u79d1\u6280\u51fa\u7248\u793e, 2009 , ISBN 978-7-5377-3441-7"}
{"id": "742484", "revid": "287204", "url": "https://it.wikipedia.org/wiki?curid=742484", "title": "Cantone di Saint-Palais", "text": "Il Cantone di Saint-Palais era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742485", "revid": "1652635", "url": "https://it.wikipedia.org/wiki?curid=742485", "title": "Stufa", "text": "La stufa \u00e8 un apparecchio di ghisa, ceramica, acciaio o altro materiale usato per il riscaldamento di locali. Ne esistono moltissimi modelli, nei quali vengono utilizzati vari tipi di metodologie per produrre il calore necessario.\nIn generale, le stufe possiedono una superficie esposta al contatto con l'aria dell'ambiente da riscaldare. Tale riscaldamento pu\u00f2 avvenire per convezione o per irraggiamento.\nClassificazione.\nA seconda della metodologia utilizzata per la produzione di calore, le stufe si suddividono in:\nRischi.\nIn generale, l'uso delle stufe a combustibile (solido, liquido o gassoso) \u00e8 associato a un possibile rischio chimico dovuto ai prodotti della combustione che possono contenere sostanze tossiche. Ad esempio le stufe a legna possono produrre monossido di carbonio (potenzialmente letale), benzene, formaldeide, acroleina, ossidi di azoto e idrocarburi policiclici aromatici e altissime concentrazioni di particolato, oltre ad anidride carbonica (CO2), costituendo dunque un rischio per la salute e l'ambiente.\nI rischi associati all'utilizzo di stufe a gas in caso di manutenzione non adeguata includono inoltre possibili fughe di gas incombusti, che possono provocare esplosioni.\nL'uso di stufe elettriche pu\u00f2 invece determinare rischi di infortuni elettrici, generalmente mortali.\nPer tutte le tipologie di stufe pu\u00f2 esserci inoltre il rischio di ustioni e di incendi, se non usate in maniera idonea. Per diminuire tale rischio, la fiamma delle stufe a combustibile si trova generalmente all'interno dell'apparecchio, isolata dall'ambiente esterno, oppure si utilizzano degli opportuni rompifiamma. Ci\u00f2 non toglie che le pareti esterne della stufa o il rompifiamma possano raggiungere temperature abbastanza alte da scatenare un incendio se ad esempio poste a contatto con materiali infiammabili (ad esempio tessuti, carta o liquidi infiammabili)."}
{"id": "742486", "revid": "767487", "url": "https://it.wikipedia.org/wiki?curid=742486", "title": "Cinque pezzi facili", "text": "Cinque pezzi facili (\"Five Easy Pieces\") \u00e8 un film del 1970 diretto da Bob Rafelson.\nNel 2000 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nBobby \u00e8 un pianista proveniente da una famiglia benestante, con cui ha da tempo troncato i rapporti poich\u00e9 la trovava troppo soffocante; da allora trascorre la propria vita alla giornata, ultimamente assieme a Rayette, una ragazza un po' svampita e che lui a volte tratta male. Quando viene a sapere che il padre \u00e8 gravemente malato, Bobby decide di fare ritorno a casa; ha cos\u00ec modo di intrattenere una breve avventura con la fidanzata del fratello, di cui per\u00f2 poi si pente.\nIl senso di soffocamento riprende cos\u00ec il sopravvento e Robert sente il bisogno di andarsene nuovamente in tutta fretta, ma solo dopo un tentativo di spiegazione col padre paralizzato. Salito su un camion che punta verso il freddo Nord, Bobby abbandona Rayette ad una stazione di benzina, lasciandole portafogli e auto senza dirle niente.\nTitolo.\nIl titolo del film si riferisce a un libro di lezioni di piano per principianti.\nProduzione.\nNicholson avrebbe voluto Janis Joplin per interpretare l'autostoppista ecologica Palm Apodaca, ma non le fu mai offerto ufficialmente quel ruolo; secondo altre fonti sarebbe stata contattata, ma rifiut\u00f2 la parte a causa di altri impegni. Karen Black interpreta un personaggio chiamato Rayette Dipesto, nome che nella versione italiana \u00e8 stato modificato in Rayette DiBiagio. Originariamente quella parte sarebbe dovuta andare a Ellen Burstyn.\nSecondo la sceneggiatura originale Catherine avrebbe dovuto essere una donna anziana; fu il regista Rafelson a modificarla in una donna giovane. Tra le candidate c'erano Lauren Hutton e Jeanne Moreau; la parte and\u00f2 per\u00f2 a Susan Anspach (scritturata originariamente per interpretate Rayette), dopo che Carol Lynley rifiut\u00f2 la parte. Anche il regista Rafelson compie una breve apparizione alla Hitchcock: \u00e8 infatti l'uomo che entra nell'ascensore dello studio di registrazione.\nLe riprese del film avvennero tra novembre 1969 e gennaio 1970, principalmente in California e nella Columbia Britannica (Canada). Una delle scene pi\u00f9 famose \u00e8 quella nel ristorante lungo la strada: venne realizzata al Denny's Restaurant, al 3652 di Grenwood Drive, sulla Interstatale 5, nei pressi di Eugene (Oregon). Altre scene dell'autostrada vennero girate sulla stessa interstatale, ma nei pressi di Bakersfield, in California. Sempre a Bakersfield fu girata la scena dove Nicholson cammina sul marciapiede mentre tornava a casa, esattamente tra la 19th Street e la L Street.\nLa scena della casa di famiglia venne realizzata invece a Central Saanich (Columbia Britannica, Canada). Anche altre scene girate nella Columbia Britannica: quella dello sbarco dei traghetti, realizzata a Mill Bay e quella finale su Island Highway a Mt. Sicker Road a Chemainus (North Cowichan, Columbia Britannica). La scena del bowling avvenne invece presso il Cooper's True Value, al 407 di 9th Street, a Taft (California). Altre riprese avvennero a Kern County (California), a Florence e Portland (Oregon), Franklin Park (Illinois), Seattle e Washington.\nDistribuzione.\nIl film venne proiettato al New York Film Festival il 11 settembre 1970; il giorno dopo venne distribuito nelle sale americane. In Italia venne distribuito il 28 maggio 1971.\nRiferimenti in altre opere.\nAl titolo di questo film si \u00e8 ispirato Claudio Lolli per il suo album \"Nove pezzi facili\" del 1992."}
{"id": "742491", "revid": "6923", "url": "https://it.wikipedia.org/wiki?curid=742491", "title": "Boy band", "text": "Una boy band \u00e8 una formazione di musica pop composta generalmente da cantanti giovani (tipicamente teenagers) di sesso maschile. Solitamente la coreografia e il ballo sono un aspetto integrante delle boy band, che si accompagna alla musica.\nIn ambiente anglosassone, i componenti di una boy band spesso provengono dai cori religiosi o da gruppi di musica Gospel, ma altrettanto spesso sono creati da produttori che hanno gi\u00e0 in mente cosa vogliono creare e scelgono le persone pi\u00f9 adatte per realizzare il loro progetto. Ecco perch\u00e9 l'impressione generale che lascia una boy band \u00e8 spesso quella di un prodotto \u00abprefabbricato\u00bb.\nNonostante le boy band di solito non scrivano i loro testi e non suonino strumenti, alcune di esse come i Bbmak (1999) e i Busted (2002) trovano successo scrivendo loro stessi canzoni e musica. Questi ultimi si specializzano nel pop punk, con testi divertenti e irriverenti.\nIn termini di copie vendute, i Backstreet Boys sono la boyband di pi\u00f9 successo della storia con pi\u00f9 di 140 milioni di dischi venduti. Seguono i New Kids on the Block (80+), gli NSYNC (70+) e i Boyz II Men (60+).\nStoria.\nAnche se gruppi come i The Osmonds o i The Jackson 5 negli anni 1960 sono adesso definiti come \"boy band\", il termine comincia ad essere usato dalla met\u00e0 degli anni ottanta, quando negli Stati Uniti si formano i New Kids on the Block che riscuotono un notevole successo fino al loro scioglimento nel 1994.\nAll'inizio degli anni novanta ottengono successo i Boyz II Men, che mescolano il pop con suoni soul e r&amp;b, piazzando hit significative come \"End of the road\" e \"One sweet day\" con Mariah Carey.\nLa risposta dalla Gran Bretagna arriva con i Take That e i Boyzone, le cui canzoni sono essenzialmente romantiche ballate. Dopo le rispettive separazioni membri come Robbie Williams e Ronan Keating iniziano le loro carriere di solisti.\nUna figura importante per la storia delle boy band \u00e8 il produttore Lou Pearlman, che nel 1993 forma i Backstreet Boys, nel 1996 gli NSYNC e nel 2000 gli O-Town. Questi ultimi, negli anni di massima popolarit\u00e0 delle boy band, sono stati creati attraverso il reality show di MTV \"Making the Band\".\nNel 1997 gli Hanson, boyband statunitense composta dai fratelli Isaac, Taylor e Zac rilasciano il singolo di debutto \"MMMBop\" che si piazza al primo posto delle classifiche di 27 paesi nel mondo, tra cui Germania, Stati Uniti, Regno Unito e Australia, diventando cos\u00ec uno dei maggiori successi di sempre di una boyband.\nNel 2000, MTV crea la sua boy band parodia, i \"2gether\" per l'omonima serie tv. Lo show giocava con i tipici stereotipi delle boy band, come \"il rubacuori\", \"il cattivo ragazzo\" o \"il ragazzo timido\".\nTra il 1998 e il 2002 circa altre boy band commercialmente 'minori' riscuotono discreto successo negli Usa, come i 98 Degrees, gli LFO e gli All For one. Questi ultimi vincono nel 1995 un Grammy Award grazie al loro maggior successo, \"I Swear\" cover del brano del cantante country John Michael Montgomery in versione R&amp;B.\nNegli anni 2000 in Gran Bretagna l'eredit\u00e0 dei Take That e dei Boyzone \u00e8 presa dai Westlife, originari dell'Irlanda, mentre gli A1 e i 5ive sperimentano anche suoni dance o rap.\nNel 1999 l'album dei Backstreet Boys \"Millennium\" batte il record di vendite nella prima settimana, oltre a ricevere numerose nomination ai Grammy Award. Sar\u00e0 poi battuto l'anno dopo da \"No Strings Attached\" degli NSYNC. In questi due album si trovano due tra le canzoni pi\u00f9 iconiche della storia delle boyband, \"Bye Bye Bye\" degli NSYNC, che ha vinto tre premi agli MTV video music awards 2000 e \"I want it that way\" dei Backstreet Boys, che ha raggiunto il disco di platino in Australia, Belgio, Danimarca, Germania, Giappone, Nuova Zelanda, Svezia e Regno Unito.\nTra il 2001 e il 2003 il periodo d'oro delle Boy band comincia a terminare e molte si sciolgono o prendono diversi anni di pausa. Non sono mancati episodi controversi: nel 2002 gli NSYNC si sciolgono principalmente perch\u00e9 schiacciati dalla voglia di Justin Timberlake di iniziare una carriera da solista. Nello stesso anno, i Dream Street, boyband dove aveva iniziato un giovanissimo Jesse McCartney, si separano in tribunale dopo che le madri dei ragazzi avevano accusato i produttori di averli esposti volutamente all'alcol e alla pornografia.\nNonostante questo tra il 2001 e il 2005 i Blue riscuotono un ottimo successo. Inoltre, nel 2005 negli Stati Uniti si formano gli US5, l'ultimo gruppo messo insieme da Lou Pearlman, noti soprattutto per la loro partecipazione alla colonna sonora del terzo capitolo di , e i Jonas Brothers, che fino al loro scioglimento nel 2013 diventano volti frequenti di Disney Channel.\nTra il 2013 e il 2014 molte boy band degli anni novanta tornano sulle scene, molte attraverso il programma inglese \"The Big Reunion\", mentre i Westlife si separano amichevolmente nel maggio 2012, i Take That e i New Kids On The Block tornano nel 2006 e nel 2008 e i Backstreet Boys sono dal 2005 tuttora in attivit\u00e0.\nTra il 2008 e e il 2011 si assiste ad un nuovo ciclo di Boy band, in Inghilterra con i JLS, i The Wanted e gli One Direction, e negli Stati Uniti con i Big Time Rush, protagonisti dell'omonimo show televisivo. Tutte queste boy band sono attualmente separate.\nIl successo del sound latino degli ultimi anni ha portato a grande fama dal 2016 la boy band di musica latinoamericana CNCO, alla cui creazione ha collaborato Ricky Martin.\nInoltre, dal 2017 su ABC va in onda il talent \"Boy Band\" tra cui giudici figura Nick Carter dei Backstreet Boys.\nSe il trend delle boy band negli ultimi anni \u00e8 notevolmente in ribasso in gran parte dei principali mercati, questo non succede in Asia, dove soprattutto in paesi come Giappone e Corea del Sud anche le boy band pi\u00f9 classiche sono ancora popolarissime."}
{"id": "742492", "revid": "324026", "url": "https://it.wikipedia.org/wiki?curid=742492", "title": "Efraim (trib\u00f9)", "text": "Efraim \u00e8 una trib\u00f9 israelitica che prende il nome dal secondo figlio di Giuseppe, che Giacobbe, suo nonno, adott\u00f2 in punto di morte per dargli la sua parte di eredit\u00e0.\nGiuseppe ebbe due figli, Manasse, il primogenito, ed Efraim, il minore. Ma Giacobbe, come racconta Genesi 48,12-14, scelse quest'ultimo per dargli in eredit\u00e0 la primogenitura.\nMa Efraim \u00e8 anche una trib\u00f9 molto numerosa, tra le dodici di Israele. Infatti, per indicare il Regno del Nord, diviso da quello della sola trib\u00f9 di Giuda, molto spesso le Sacre Scritture usano \"Efraim\" come sinonimo di \"Israele\" (mentre in Apocalisse 7,8 si utilizza \"Giuseppe\" invece di \"Efraim\"; la lettura di questo testo risulta proibita per l'Ebraismo secondo l'Halakhah).\nDopo la secessione dei due regni, lo stato settentrionale perse pian piano la saldezza della propria fede monoteistica, accogliendo i culti cananei.\nI vari profeti che si sono nel tempo succeduti nel territorio di Israele prevedono la distruzione di \"Efraim\", cio\u00e8 del regno del Nord, oppure usano tale disgrazia per sottolineare la necessit\u00e0 di una fede pura in JHWH, per salvare il resto di Israele.\nMa, anche, sperano in un ritorno del figliol prodigo alla tenda del padre.\nDa Efraim sono nati personaggi illustri, come Giosu\u00e8, colui che ha guidato il popolo d'Israele attraverso l'Esodo alla Terra promessa, e Samuele, ultimo giudice e protoprofeta in Israele."}
{"id": "742493", "revid": "767487", "url": "https://it.wikipedia.org/wiki?curid=742493", "title": "Cantone di Saint-Pierre-d'Irube", "text": "Il Cantone di Saint-Pierre-d'Irube era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742495", "revid": "287204", "url": "https://it.wikipedia.org/wiki?curid=742495", "title": "Cantone di Ustaritz", "text": "Il Cantone di Ustaritz era una divisione amministrativa dell'Arrondissement di Bayonne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742497", "revid": "697352", "url": "https://it.wikipedia.org/wiki?curid=742497", "title": "Paul Terrell", "text": "Nel gennaio del 1976 fu contattato da persone che volevano aprire il proprio Byte Shop. Vennero firmati dei contratti di \"franchising\", dai quali Terrel aveva una percentuale dei profitti, nel giro di pochi mesi si aprirono negozi Byte Shop a Santa Clara, San Jose, Palo Alto in California e Portland in Oregon. Nel marzo del 1976 fond\u00f2 la Byte, Inc.&lt;br&gt;\nLa catena Byte Shop fu il primo rivenditore dell'originale Apple I, al costo di 666,66$, ordinandone 50 prima della loro effettiva costruzione da parte di Steve Jobs e Steve Wozniak."}
{"id": "742498", "revid": "438678", "url": "https://it.wikipedia.org/wiki?curid=742498", "title": "Love Story (film 1970)", "text": "Love Story \u00e8 un film drammatico del 1970 diretto da Arthur Hiller.\nIl film, che fu un cult movie degli anni settanta, fu il maggior successo della Paramount Pictures fino a quel momento. Ricevette 7 candidature (tra cui Miglior Film) e vinse un Oscar per la musica di Francis Lai. Durante le riprese del film Erich Segal scrisse in contemporanea il best seller tratto dalla sua stessa sceneggiatura. Nel 1978 venne realizzato anche un sequel, \"Oliver's Story\".\nTrama.\nIl giovane Oliver Barrett, ricco studente di Harvard e giocatore di hockey, incontra l'italoamericana Jennifer Cavalleri, una studentessa di musica dal carattere forte, che sin da subito d\u00e0 del filo da torcere al ragazzo di buona famiglia. Nonostante le differenze sociali i due si amano profondamente e, contravvenendo alle condizioni imposte dal padre di Oliver che non approva l'unione, decidono comunque di sposarsi con una cerimonia originale e molto intima alla quale partecipa il padre della ragazza.\nPer coronare il loro sogno d'amore entrambi sono costretti a rinunciare a qualcosa: lei rifiuta una borsa di studio a Parigi, dove ha sempre sognato di andare, e lui interrompe completamente i rapporti con i genitori. Queste scelte li costringono a vivere in severe ristrettezze economiche, mentre lei lavora come insegnante per sbarcare il lunario e lui entra alla facolt\u00e0 di legge di Harvard dove si laurea con voti altissimi.\nQuando finalmente Oliver viene assunto da un prestigioso studio legale di New York e Jennifer pu\u00f2 smettere di lavorare, la coppia decide di mettere su famiglia, ma non riescono ad avere figli. Entrambi si sottopongono ad accertamenti clinici dai quali si scopre che Jennifer \u00e8 affetta da una forma di leucemia fulminante e che le resta poco da vivere.\nProduzione.\nLo sceneggiatore del film, Erich Segal, ha rivelato che per delineare la personalit\u00e0 di Oliver, il protagonista, prese ispirazione da due compagni di studi ad Harvard, in seguito divenuti molto noti: Tommy Lee Jones (che ha avuto un piccolo ruolo nel film), che poi sarebbe diventato una celebrit\u00e0 di Hollywood, fu fonte di ispirazione per la sua personalit\u00e0 da atleta macho ma dal cuore sensibile, mentre Al Gore, futuro vicepresidente degli Stati Uniti d'America, fu preso ad esempio per il rapporto conflittuale con il padre.\nRiconoscimenti.\nAFI's 100 Years.\nUna battuta del film (\"Amare significa non dover mai dire mi dispiace.\", \"Love means never having to say you're sorry.\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 13\u00ba posto."}
{"id": "742500", "revid": "1543377", "url": "https://it.wikipedia.org/wiki?curid=742500", "title": "Beautiful World (Take That)", "text": "Beautiful World \u00e8 un album discografico dei Take That, pubblicato nel 2006.\nIl disco.\nIl disco \u00e8 uscito il 26 novembre 2006 in Europa e il 27 novembre 2006 nel Regno Unito. Segna il loro ritorno sulle scene dopo dieci anni dallo scioglimento del gruppo, causato dai contrasti con Robbie Williams, ex membro della band che, dopo essersi allontanato dai Take That, ha avuto successo come solista.\n\"Beautiful World\" ha riscosso grande successo in tutto il mondo ed \u00e8 il primo album dei Take That in cui tutti i membri della band cantano come voce principale in almeno una canzone. Proprio in questo album infatti Jason Orange ha inciso la sua prima canzone come cantante (il singolo \"Wooden Boat\")."}
{"id": "742505", "revid": "767487", "url": "https://it.wikipedia.org/wiki?curid=742505", "title": "Hello, Dolly!", "text": "Hello, Dolly! \u00e8 un film di Gene Kelly del 1969, basato sull'omonimo musical di Broadway.\nTrama.\nUna giovane e attraente vedova di nome Dolly non si rassegna alla morte del marito. Affascinante e vivace, Dolly si trasforma in un'agenzia matrimoniale e, con la scusa di combinare incontri romantici si metter\u00e0 alla ricerca di un nuovo marito. Solo dopo una lunga serie di romantiche e divertenti disavventure Dolly riuscir\u00e0 a trovare il vero amore.\nColonna sonora.\nNessuna delle canzoni che Herman scrisse per il film, vale a dire \"Just Leave Everything to Me\" e \"Love is Only Love\", originariamente scritte per la versione teatrale di \"Mame\", ma mai eseguite, furono citate.\nCitazioni e riferimenti.\nUn chiaro riferimento al film appare nel lungometraggio d'animazione \"WALL\u2022E\"."}
{"id": "742506", "revid": "45927", "url": "https://it.wikipedia.org/wiki?curid=742506", "title": "Adolescenti", "text": ""}
{"id": "742508", "revid": "45927", "url": "https://it.wikipedia.org/wiki?curid=742508", "title": "Adulti", "text": ""}
{"id": "742509", "revid": "1226", "url": "https://it.wikipedia.org/wiki?curid=742509", "title": "Loggia del Capitanio", "text": ""}
{"id": "742511", "revid": "4175", "url": "https://it.wikipedia.org/wiki?curid=742511", "title": "MyPa", "text": ""}
{"id": "742512", "revid": "767487", "url": "https://it.wikipedia.org/wiki?curid=742512", "title": "Lil Scrappy", "text": "Biografia.\nGiovane di talento rappresentante del dirty south rap e del genere crunk. All'anagrafe \u00e8 Darryl Richards, nato ad Atlanta.\nScoperto dalla BME Recordings e da Lil Jon, acquista notoriet\u00e0 nell'area sud-occidentale, dopo nel 2003 a livello internazionale con il singolo \"Head Bussa\" con la partecipazione di Lil Jon. L'anno seguente realizza un LP con un giovane gruppo pioniere del genere crunk Trillville, sfondando le classifiche con il singolo \"No Problem\".\nBred 2 Die Born 2 Live.\nIl giovane rapper ha pubblicato il 5 dicembre 2006 il suo primo disco da solista \"Bred 2 Die, Born 2 Live\", disco di grande spessore per le sue partecipazioni. Inoltre questo disco \u00e8 il primo LP ad uscire sotto la label creata da 50 Cent &amp; Lil Jon. Ha inoltre partecipato al brano \"Don't Sleep\" tratto dal disco uscito postumo di Tupac Shakur, \"Pac's Life\".\nPrince Of The South.\nIl 13 maggio 2008 Richardson ha pubblicato il suo secondo album studio, \"Prince of the South\". Il disco, dedicato alla sua terra natale Atlanta, ha visto la partecipazione di Lil Flip e degli YoungBloodZ ma non ha riscosso molto successo come il predecessore.\nDTP.\nNel 2009 Lil Scrappy ha lasciato la BME Recordings di Lil Jon per firmare con la Disturbing tha Peace (o semplicemente DTP) di Ludacris. Il rapper di Atlanta \u00e8 anche in procinto di pubblicare un nuovo album verso la fine del 2009, intitolato \"Tha Grustle\". I primi singoli estratti dall'album sono \"Addicted to Money\", in collaborazione con Ludacris, \"Thug It To The Bone\", in collaborazione con l'artista R&amp;B Trey Songz, e \"Look Like This\", in collaborazione con Gucci Mane.\nIl disco vedr\u00e0 la collaborazione di molti artisti, tra i quali Ludacris, Bobby Valentino, Gucci Mane, UGK, Lil Wayne, Trey Songz, OJ Da Juiceman, Shawnna e Willy Northpole. Dopo l'allontanamento del rapper Young Buck dalla G-Unit (gruppo composto da 50 Cent, Tony Yayo e Lloyd Banks), Scrappy ha deciso di non intromettersi nella situazione. Era in procinto di firmare per la Ca$hville Records di Young Buck agli inizi del 2008. Il 10 giugno del medesimo anno, tra l'altro, era prevista l'uscita di un'EP di collaborazione per promuovere l'etichetta. Tutto ci\u00f2 non \u00e8 mai accaduto a causa della faida tra Buck e 50 Cent. Lil Scrappy era previsto essere il primo artista a passare dalla BME alla G-Unit records. Tha Grustle, quindi, non includer\u00e0 partecipazioni di artisti facenti parte di tale etichetta."}
{"id": "742515", "revid": "33689", "url": "https://it.wikipedia.org/wiki?curid=742515", "title": "K (rivista)", "text": "K (pronunciato \"Kappa\"), sottotitolata \"Guida al divertimento elettronico\" nelle prime annate, era una rivista italiana mensile dedicata ai videogiochi, pubblicata dal dicembre 1988 a fine 2003 circa.\nStoria.\nCreata inizialmente da Studio Vit ed edita da Gl\u00e9nat, fino al numero 39 la rivista usa testi e foto della rivista britannica \"ACE\" edita dalla Future plc e poi dalla EMAP Images; col tempo la quantit\u00e0 di materiale tradotto si riduce fino a scomparire quando, in concomitanza con il numero 39 italiano del maggio 1992, la rivista inglese chiude.\nFin dall'inizio \"K\" si occupa principalmente di videogiochi per computer; dal dicembre 1991 lo Studio Vit pubblica \"Game Power\" che era invece dedicata alle console. Caratteristica di \"K\" rispetto alla concorrenza era l'atteggiamento pi\u00f9 pacato e \"adulto\", nel contenuto e anche nella forma, utilizzando di solito un'impaginazione sobria su fondo bianco anzich\u00e9 colori sgargianti. \"Game Power\" si distingueva da \"K\" anche nell'atteggiamento pi\u00f9 allegro e nell'aspetto pi\u00f9 sgargiante.\nI contenuti di \"K\" sono quelli tipici del settore: recensioni qui chiamate \"prove su schermo\", anteprime, soluzioni qui chiamate \"TNT\" (\"Tricks'n'Tactics\"), posta dei lettori qui chiamata \"K-box\", articoli vari, questi ultimi anche riguardanti il mondo del computer in generale. Inizialmente \"K\" \u00e8 caratterizzata anche da argomenti difficilmente disponibili all'epoca su altre pubblicazioni videoludiche italiane, e pi\u00f9 concreti sul settore, come interviste a personalit\u00e0 importanti, panoramiche sulle sale giochi estere, o analisi dei costi di sviluppo di un gioco.\nI giudizi sui videogiochi sono dati da giornalisti specializzati in ciascun genere. Le valutazioni globali dei giochi sono date in millesimi e ad esse possono aggiungersi la curva dell'interesse, ovvero un grafico temporale della longevit\u00e0 prevista del gioco, e le voci di dettaglio in decimi \u201cGrafica\u201d, \u201cAudio\u201d, \u201cQI\u201d e \u201cFattore K\u201d.\nNei casi particolarmente meritevoli, ai giochi venivano assegnati marchi di qualit\u00e0, simboleggiati da quadrati inclinati a 45\u00b0: il riconoscimento pi\u00f9 ambito era il \"K-Gioco\", riservato ai titoli che la redazione riteneva capolavori, mentre altri riconoscimenti minori venivano assegnati a giochi che eccellevano solo in un certo aspetto, che poteva essere \"Grafica\", \"Sonoro\" e \"Idea\" (quest'ultimo premia l'innovazione).\nTutte queste caratteristiche provengono originariamente dalla rivista \"ACE\".\nDal numero 33 cambia il formato della rivista, passando da A4 a un formato leggermente pi\u00f9 largo. Dal numero 65 l'editore cambia e diventa RCS e le pubblicazioni diventano di 12 numeri all'anno (in precedenza erano 11, con un numero bimestrale estivo). Il numero 68 vede l'abbandono da parte di Studio Vit che poi creer\u00e0 \"Zeta\", mentre la gestione della redazione di \"K\" passa alla Edi Progress di Roy Zinsenheim. Secondo Riccardo Albini di Studio Vit, la spaccatura tra \"K\" e \"Zeta\", che all'epoca avevano circa 25.000 lettori a testa, fin\u00ec per avvantaggiare la concorrente \"The Games Machine\", che presto divenne la testata dominante.\nDal numero 128 (gennaio 2000) il nome della rivista cambia in K PC Games. La controparte dedicata alle console prodotta da Zinsenheim e dalla RCS era invece \"Planet Playstation\" dal 1999. Negli ultimi anni viene introdotta anche la prassi di allegare CD-ROM per PC alla rivista. \"K PC Games\", sulla quale oggi non \u00e8 facile reperire informazioni, continu\u00f2 le pubblicazioni almeno fino al tardo 2003, per poi chiudere in data incerta.\nNel complesso \"K\" \u00e8 stata una delle pubblicazioni videoludiche pi\u00f9 durature senza interruzioni.\nElenco uscite.\nL'elenco delle uscite potrebbe non essere completo, in quanto non \u00e8 conosciuta la data di termine pubblicazione della rivista. In corsivo i numeri dei quali non vi \u00e8 conferma dell'esatta data di pubblicazione; in alcuni periodi la rivista non riporta neppure in copertina la numerazione assoluta, ma solo quella relativa all'anno.\nSpeciali.\nElenco, non esaustivo, dei numeri speciali usciti come supplemento."}
{"id": "742517", "revid": "1372005", "url": "https://it.wikipedia.org/wiki?curid=742517", "title": "Lamissone", "text": "Biografia.\nAllievo e successore di Agilmondo, sal\u00ec al trono nella difficile temperie di un duro scontro con gli Unni, ai quali i Longobardi si opponevano per potersi installare in un'area del medio corso del Danubio, parte della provincia romana del Norico. Lo stesso Agilmondo aveva perso la vita in battaglia, e sua figlia era stata fatta schiava. Lamissone seppe capovolgere le sorti del conflitto e, a detta della tradizione longobarda, consegu\u00ec una vittoria che consent\u00ec ai Longobardi di conservare indipendenza e identit\u00e0.\nSecondo la leggenda, Lamissone era stato salvato ancora in fasce dallo stesso Agilmondo, che l'aveva ripescato dall'acquitrino in cui la madre l'aveva gettato, insieme ai suoi sei fratelli gemelli."}
{"id": "742518", "revid": "287204", "url": "https://it.wikipedia.org/wiki?curid=742518", "title": "Bart Cham Dao", "text": "Bart Cham Dao, cio\u00e8 Coltelli degli Otto Tagli () (in Cantonese baat jaam dou) \u00e8 il nome di una sequenza con armi del Wing Chun. Questa sequenza si compone di otto parti in cui vengono allenate le varie manovre di attacco e di difesa.\nSi esegue maneggiando una coppia di \"spade farfalla\" () (in Cantonese wuh dihp dou), che sono armi con un corpo di circa 40 cm di lunghezza.\nLe origini.\nSecondo Dan Knight esisterebbero due ipotesi pi\u00f9 o meno leggendarie sull'origine di queste particolari armi: \nLe tecniche.\nLeung Ting riporta otto tecniche:\nL\u01d0 D\u014dngb\u012bn elenca solo quattro tecniche che coincidono con quattro di quelle descritte da Leung ting : "}
{"id": "742519", "revid": "64860", "url": "https://it.wikipedia.org/wiki?curid=742519", "title": "Vinnie Appice", "text": ""}
{"id": "742522", "revid": "729019", "url": "https://it.wikipedia.org/wiki?curid=742522", "title": "Eug\u00e8ne Bourdon", "text": "Nel 1849 invent\u00f2 il manometro Bourdon, uno strumento di misura della pressione tuttora largamente in uso. Il manometro Bourdon, all'epoca, poteva misurare pressioni anche di centinaia di atmosfere, cosa impensabile fino ad allora, e la sua introduzione ha dato un notevole contributo alla sicurezza dei generatori di vapore.\nPer sfruttare il brevetto fond\u00f2 la societ\u00e0 \"Bourdon Sedeme\"."}
{"id": "742523", "revid": "106917778", "url": "https://it.wikipedia.org/wiki?curid=742523", "title": "Yellow Dog", "text": "Yellow Dog Linux (abbreviata come YDL) era una distribuzione Linux per architetture hardware PowerPC di Terra Soft.\nIl primo rilascio risale al 1999 per le macchine Apple Macintosh, diventando negli anni la distribuzione di riferimento per le architetture PowerPC.\nOggi la YDL \u00e8 la distribuzione di riferimento per IBM BladeCenter JS2x e i server Series p5, Mercury XR9, inoltre vi \u00e8 un supporto parziale per la PlayStation 3 della Sony senza supporto per la grafica. A partire da febbraio 2007 \u00e8 possibile acquistarla con un sovrapprezzo di 50 dollari con YDL preinstallato\nLa YDL \u00e8 un prodotto della Terra Soft Solutions, Inc. con sede in Colorado, USA.\nNel febbraio 2008 esce Yellow Dog Linux 6.0.\n\u00c8 basato su CentOS e il kernel Linux 2.6.23."}
{"id": "742525", "revid": "78273", "url": "https://it.wikipedia.org/wiki?curid=742525", "title": "Anna Maria Braghetti", "text": ""}
{"id": "742527", "revid": "125979752", "url": "https://it.wikipedia.org/wiki?curid=742527", "title": "Tempesta d'amore", "text": "Tempesta d'amore (\"Sturm der Liebe\") \u00e8 una soap opera tedesca creata da Bea Schimdt e trasmessa dal 26 settembre 2005 sull'emittente nazionale Das Erste.\nIn Italia ha esordito il 5 giugno 2006 su Canale 5 e dal 2 luglio 2007 \u00e8 trasmessa da Rete 4; a partire dalla puntata 447 \u00e8 in formato , mentre dalla n. 1388 viene girata in alta definizione. Ha superato le 3000 puntate nel 2018.\nTrama.\nPrima stagione (1-313).\nI personaggi principali della prima stagione sono Laura Mahler e Alexander Saalfeld. Lei \u00e8 una brava pasticciera, lui il direttore amministrativo, figlio maggiore dei coniugi Saalfeld, proprietari del rinomato hotel F\u00fcrstenhof. Werner Saalfeld, padre di Alexander, scopre di essere anche il padre naturale di Laura, nata da una sua relazione; quindi i due giovani non possono avere una relazione, essendo fratelli. In realt\u00e0 ben presto si scopre che Alexander non \u00e8 figlio di Werner, bens\u00ec di Alfons Sonnbichler, portiere dell'hotel, che in passato ha avuto un legame con Charlotte Saalfeld; cos\u00ec i due giovani - dopo che lei \u00e8 stata fidanzata con il medico dell'hotel Gregor Bergmeister e ha scoperto di essere incinta, (ma il padre risulter\u00e0 essere Alexander, dato che Gregor non pu\u00f2 avere figli) - possono finalmente sposarsi e partono alla volta di Bruxelles, dove nascer\u00e0 la loro bambina Hannah. Alexander riappare nella seconda stagione per qualche puntata, per assistere il fratello Robert che ha subito un'operazione; mentre Laura, sempre assieme al fratello Robert (quest'ultimo \u00e8 in fin dei conti fratellastro di entrambi) ritorna nella quinta stagione per partecipare all'anniversario del F\u00fcrstenhof.\nSeconda stagione (314-520).\nI nuovi protagonisti sono Miriam Von Heidenberg, una ragazza costretta sulla sedia a rotelle e giunta all'hotel con la sua matrigna Barbara Von Heidenberg e Robert Saalfeld, l'unico figlio che Charlotte e Werner hanno avuto insieme, nonch\u00e9 chef del F\u00fcrstenhof. I due si innamorano, ma ad ostacolare il loro amore c'\u00e8 la presenza di Barbara, fermamente decisa ad appropriarsi della cospicua eredit\u00e0 che il padre di Miriam ha lasciato alla figliastra; Barbara ha delle mire anche su Werner Saalfeld, con il quale in effetti si sposer\u00e0. A contrastare l'amore dei due protagonisti c'\u00e8 anche Felix Tarrasch, cugino di Robert e figlio naturale di Elisabeth, la sorella di Charlotte. Felix sposa Miriam, mentre Robert, sentendosi abbandonato, si avvicina a Viktoria Tarrasch, sorella adottiva di Felix. Felix e Miriam per\u00f2 si separano a causa del vizio del gioco di Felix e Miriam pu\u00f2 tornare con Robert, che ha lasciato Viktoria. I due inoltre scoprono che Barbara ha ucciso Lars Hoffmann, un amico di Robert, e anche Wolfgang Von Heidenberg, il padre di Miriam. Lei, Robert e Werner vogliono perci\u00f2 avvertire la polizia, ma si ritrovano su una montagna insieme a Barbara che, dopo aver tentato di aggredirli, non vedendo altra via d'uscita si getta da un burrone, facendo credere a tutti di essere morta. Finalmente Robert e Miriam possono sposarsi, sia pure con una cerimonia simbolica, perch\u00e9 lei risulta ancora sposata con Felix. Partono per Parigi, dove lui aprir\u00e0 un ristorante e lei commercializzer\u00e0 il suo profumo, \"Tender Love\". Miriam torna poi nel corso della puntata 739, nella quarta stagione, mentre Robert riappare nel corso della quinta stagione, assieme alla sorella Laura; si viene a sapere che Miriam \u00e8 incinta, ma in seguito morir\u00e0 tragicamente, dando alla luce la figlia Valentina.\nTerza stagione (521-703).\nPartiti per Parigi Miriam e Robert, i nuovi protagonisti sono il medico dell'hotel Gregor Bergmeister e la massaggiatrice Samia Obote; la ragazza \u00e8 arrivata nella seconda stagione, su invito di Charlotte Saalfeld, che era stata salvata da lei in Africa. I due vivono una bella storia d'amore, ma fra loro si mettono vari ostacoli: Leonie Preisinger, figlia della figlia naturale di Ludwig Saalfeld, inizier\u00e0 una relazione con Gregor; superata questa crisi, il dottore torna con Samia, ma nel frattempo arriva in hotel Joshua Okello Obote, padre della ragazza, che vuole impedire il loro legame. Joshua viene ucciso da Fiona Marquardt con la complicit\u00e0 di Andr\u00e9 Konopka, fratello di Werner, perch\u00e9 possiede un diamante di grandissimo valore; ma \u00e8 Gregor il principale sospettato, perch\u00e9 si trovava con Joshua al momento del delitto; in realt\u00e0 entrambi sono stati addormentati da Fiona e Andr\u00e9. La Marquardt vuole costituirsi, ma Andr\u00e9 non glielo permette, cos\u00ec, dopo l'ennesima lite, Fiona lascia l'hotel e ha un incidente con l'auto; insieme a lei si trova Elisabeth Saalfeld, alla quale confessa l'omicidio e la complicit\u00e0 di Konopka. Fiona muore, mentre Elisabeth entra in coma; in seguito morir\u00e0, dopo aver rivelato a Charlotte quello che Fiona le ha detto. Andr\u00e9 viene processato e rilasciato con la condizionale mentre Gregor e Johann Gruber, padre adottivo di Samia ed ex fidanzato di Vera Roth Obote, la ex moglie di Obote, vengono scagionati. In seguito Samia si fidanza con il figlio di Andr\u00e9, Simon Konopka, che poi lascer\u00e0 dopo essere arrivata con lui all'altare per due volte senza concludere niente. Gregor e Samia si riconciliano e si sposano su una nave, il testimone dello sposo \u00e8 Felix e la damigella della sposa Emma Strobl, la nuova cameriera ai piani che \u00e8 segretamente innamorata di lui. I due neosposi partono alla volta dell'Africa; prima di lasciare l'hotel, Samia lancia il bouquet ed Emma lo vorrebbe per s\u00e9, ma a prenderlo \u00e8 sua sorella Rosalie Engel, appena giunta al F\u00fcrstenhof.\nQuarta stagione (704-914).\nDopo la partenza di Samia e Gregor, i protagonisti sono Emma Strobl e Felix Saalfeld, che ha cambiato il suo cognome da Tarrasch a Saalfeld per onorare la defunta madre. Fin dall'inizio e per quasi tutta la stagione Felix subisce gli inganni di Rosalie Engel, la sorella di Emma, che egli inizialmente considera solo un'amica; Emma allora, stufa di non essere ricambiata, inizia una relazione con il suo migliore amico, Ben Sponheim. A complicare la situazione in hotel torna Barbara Von Heidenberg, che afferma di chiamarsi Sylvia Wielander; in effetti la donna in seguito alla caduta dalla rupe non ricorda niente. Costei \u00e8 anche la madre naturale di Ben, e torner\u00e0 ad essere Barbara solo poco prima delle nuove nozze con Werner. Questi, sebbene consapevole della reale identit\u00e0 della donna, crede al suo cambiamento; per compiere la sua vendetta contro Werner, Barbara somministra al marito - con l'aiuto di Andr\u00e9 - delle gocce che gli provocano un progressivo stato di demenza. Emma lascia Ben poco prima delle programmate nozze e lui ci rimane molto male. Felix riconosce che Sylvia \u00e8 tornata ad essere la Barbara che due anni prima lo ha rapito e avverte la polizia. Felix ed Emma vengono rapiti dalla von Heidenberg e portati in una centrale elettrica. Mentre si trovano prigionieri l\u00e0 capiscono di essere innamorati; intanto Barbara viene catturata dalla polizia e messa in prigione. Dopo essere stati liberati da Andr\u00e9, Emma e Felix tornano in hotel, dove lui vuole separarsi da Rosalie e rendere pubblico il suo amore per Emma. La Engel per\u00f2 afferma di essere incinta; in realt\u00e0 non \u00e8 vero, per cui, scoperto dopo varie vicende l'imbroglio, Emma e Felix possono sposarsi e partire per il Canada, dove li attende il padre di lui, Johann Gruber. Felix ed Emma torneranno nella quinta stagione per assistere Rosalie in coma ed in quell'occasione Emma annuncer\u00e0 di aspettare un bambino. Nella puntata 1124 si verr\u00e0 a sapere che la famiglia Saalfeld si \u00e8 allargata: Emma ha messo al mondo due gemellini: Max e Moritz.\nQuinta stagione (915-1117).\nEmma e Felix hanno lasciato il F\u00fcrstenhof, una nuova storia d'amore inizia tra Lukas Zastrow e l'aiuto-cuoca e campionessa di tiro con l'arco Annika Bruckner; il loro amore \u00e8 per\u00f2 ostacolato dalla madre di lui, l'intrigante Cosima Zastrow, la vera figlia di Ludwig Saalfeld, (scambiata alla nascita con Charlotte Saalfeld). Cosima vuole ottenere la sua eredit\u00e0 e il controllo dell'albergo, e ci riuscir\u00e0, ma dovr\u00e0 condividerlo con Werner, con il quale avr\u00e0 molti scontri. Lukas provoca un incidente stradale in cui Annika rimane ferita e in seguito perde la vita. Lukas \u00e8 sconvolto, mentre il fratello gemello di Annika, Hendrik Bruckner, dona il cuore della sorella a una ragazza in attesa di trapianto, Sandra Ostermeyer; la madre della ragazza, Astrid, si reca al F\u00fcrstenhof per ringraziare Bruckner e l\u00ec incontra Werner Saalfeld, con il quale ha avuto in passato una relazione; questi le propone che Sandra faccia la riabilitazione in hotel. Dopo aver tentato di nasconderlo, Astrid rivela a Sandra che Werner \u00e8 il suo vero padre, e questi l'accoglie a braccia aperte. Sandra e Lukas si innamorano, Cosima pensa di sfruttare questo a suo vantaggio, ma Lukas non lo permette; Cosima ordisce allora intrighi per ostacolare questa relazione, fino a quando Sandra lascia Lukas; questo si consola allora con Rosalie Engel, che finir\u00e0 per sposare. Sebbene sposato, continua per\u00f2 a vedersi con Sandra (la quale pi\u00f9 avanti rimane incinta, ma in seguito perde il bimbo). Rosalie, scoperto tutto, minaccia di vendere le proprie quote alla banca e di lasciare l'hotel, ma Cosima glielo impedisce tentando di inscenare un suicidio e somministrandole dei medicinali che la porteranno al coma. Dopo diverse puntate, la Engel si risveglia, ma non ricorda nulla; Cosima viene colpita da un infarto, allora Michael chiama Lukas perch\u00e9 si congedi dalla madre. La donna chiede scusa al figlio per tutti i torti che gli ha fatto e muore sotto i suoi occhi.\nSesta stagione (1118-1391).\nDopo la partenza di Sandra e Lukas Zastrow, i protagonisti sono Robert Saalfeld, tornato in Baviera per testimoniare al processo contro Barbara, e la ex maestra d'asilo - ora cameriera al ristorante dell'albergo - Eva Krendlinger. Nel finale della quinta stagione, dopo la morte della moglie Miriam, deceduta nel dare alla luce la piccola Valentina, Robert va a Parigi per riportare la salma in Baviera per i funerali. Dopo il rito funebre, Robert si ferma a parlare con Eva, che poco dopo diventa la tata di sua figlia, alla quale sono intestati tutti gli utili del profumo di Miriam, Tender Love. Da un test di paternit\u00e0 risulta che Valentina \u00e8 figlia di Alain, ma il test \u00e8 stato manipolato. Alain viene trovato morto e i sospetti ricadono su Robert, presto scagionato e libero di vivere la sua storia d'amore con Eva, la quale scopre di essere incinta. Intanto al F\u00fcrstenhof sta per arrivare Markus Zastrow, che tutti credevano morto. Markus incontra Barbara e passa la notte con lei, dopodich\u00e9 cerca di riallacciare i rapporti con Eva, sua fidanzata prima del rapimento; questo suscita la gelosia di Robert, che da poco e con difficolt\u00e0 ha accettato la gravidanza di Eva; ma in seguito Eva perde il bambino e, di fronte al rifiuto di Robert di avere altri figli, vuole lasciarlo. Markus insiste perch\u00e9 Eva ritorni con lui. Nel frattempo Barbara \u00e8 incinta e programma le nozze con G\u00f6tz; questi per\u00f2 scopre di essere sterile, il bambino \u00e8 di Markus. Temendo non solo per l'incolumit\u00e0 del bambino, ma anche per la propria, sposa Barbara, con la segreta intenzione di denunciarla per i crimini precedenti e di ottenere la custodia esclusiva del bambino. Eva prosegue la sua relazione con Markus, ma ama Robert, Questi fa cadere Barbara, che, sconvolta per l'aborto, lo tiene nascosto e cerca di vendicarsi avvelenando la piccola Valentina. Poich\u00e9 il marito G\u00f6tz ha scoperto i suoi crimini, Barbara lo uccide con del veleno, facendo cadere i sospetti su Robert. Quando Eva scopre che Markus ha un tumore al cervello, sceglie di rimanergli accanto. L'intervento riesce, Eva lascia Markus per tornare con Robert. Markus vuole togliersi la vita ma \u00e8 dissuaso da Gitti K\u00f6nig, appena tornata al suo luogo di origine. Infine parte, augurando a Robert ed Eva tanta felicit\u00e0. Durante un dialogo con il suo complice nell'omicidio di G\u00f6tz, Barbara rivela di aver incastrato Robert, Eva ascolta la conversazione e riferisce tutto. La morte del complice, ennesima vittima di Barbara, scagiona Robert, ma Barbara, sentendosi ormai scoperta, rapisce Eva alla vigilia delle nozze con Robert. Al momento dello scambio pattuito per la liberazione di Eva, Robert si presenta con la bambina e spara a Barbara. che resta ferita ad una gamba. Verr\u00e0 soccorsa da Moritz Van Norden, figlio di Doris. Dopo vari ostacoli, Robert e Eva si sposano, partendo insieme a Valentina alla volta di Verona, la citt\u00e0 del loro reciproco amore.\nSettima stagione (1392-1600).\nDopo la partenza per Verona di Eva e Robert Saalfeld, protagonisti della settima stagione sono Theresa Burger e i gemelli Moritz Van Norden e Konstantin Riedm\u00fcller. Lei ha terminato gli studi a Berlino e ritorna al villaggio dov'\u00e8 cresciuta e alla birreria del padre, ma scopre che la fabbrica \u00e8 abbandonata e l'uomo \u00e8 scomparso. Werner si riavvicina a Doris, memore della loro relazione in Argentina. Nel frattempo Theresa riprende in mano la birreria con successo. Konstantin, giunto dall'Argentina per ritrovare la madre e il fratello che fino a poco prima non sapeva di avere, incontra Theresa, viene da lei scambiato per Moritz, data la somiglianza perfetta, e la bacia; il fratello lo scopre e tra i due scoppia una violenta lite, nel corso della quale Moritz cade accidentalmente dal ponte. Konstantin tenta di salvarlo, ma il gemello \u00e8 scomparso nel fiume; ne assume allora l'identit\u00e0, spinto anche dall'attrazione per Theresa. Gravemente ferito, Moritz viene intanto soccorso da una giovane rom di nome Elena Major\u00e9. La sua identit\u00e0 \u00e8 misteriosa, il volto \u00e8 stato sfigurato cadendo dal ponte e la memoria \u00e8 temporaneamente perduta. Subisce un'operazione di chirurgia plastica e ha il nome provvisorio di Peter Bach.\nKonstantin nel frattempo ama sempre pi\u00f9 Theresa, la detesta invece Doris, che vorrebbe acquistare la birreria e demolirla per una sua speculazione edilizia. Peter Bach cerca di recuperare la memoria. Theresa e Konstantin, da tutti creduto Moritz, si sposano. Si scopre che Werner \u00e8 il vero padre di Moritz/Peter e del gemello Konstantin, un segreto mai rivelato da Doris e risalente alla loro relazione a Buenos Aires. Dopo la rivelazione della sua vera identit\u00e0, per alcune ore Konstantin \u00e8 creduto morto in un incidente aereo, Theresa, pur avendolo lasciato per tornare con Moritz, ne resta sconvolta. Moritz l'accusa di amare ancora Konstantin, peraltro incolume; alla cena che festeggia lo scampato pericolo scoppia l'ennesima lite fra i gemelli. Andr\u00e9 si innamora della ricca Nicola Westphal, segretamente affetta da un aneurisma cerebrale, ma solo dopo molte resistenze Nicola confessa di ricambiare. Le incomprensioni tra Theresa e Moritz continuano, lui si consola con la bella Kristin, nipote di Nicola Westphal, mentre lei rafforza l'amicizia con l'ex-marito, sempre innamorato. Riappare a sorpresa il padre di Theresa, che per\u00f2 nasconde qualcosa del passato. Nicola, convinta che sua figlia sia morta anni addietro, designa sua nipote Kristin sua unica erede. Ma in realt\u00e0 \u00e8 Theresa - rapita da neonata - la figlia di Nicola, e ancora una volta Doris impedisce alla verit\u00e0 di emergere manipolando il test genetico. Moritz \u00e8 ormai impegnato con Kristin e il matrimonio \u00e8 molto favorito anche da Doris, la cui futura nuora erediter\u00e0 il patrimonio della zia, Nicola. Doris giunge a ricattare Theresa, minacciando di inguaiare suo padre Hans se lei si riavviciner\u00e0 a Moritz.\nDopo la morte di Nicola, Kristin e Moritz si sposano - c'\u00e8 questa clausola nel testamento, altrimenti l'eredit\u00e0 passerebbe ad Andr\u00e9 - per\u00f2 Andr\u00e9 sospetta la truffa e cerca delle prove per far annullare il matrimonio. Hans ha scritto una lettera in cui rivela a Theresa le sue origini, ma la missiva finisce per caso in mano alla cameriera Mandy, che incuriosita la legge: tutta l'eredit\u00e0 spetterebbe a Theresa. Kristin prepara la fuga, Doris tenta di rapirla, ma nello scontro ha la peggio e viene rinchiusa nel sotterraneo della birreria, dove poi Kristin imprigiona anche Theresa. Qui le due rischiano di morire asfissiate, Doris ottiene il perdono di Theresa e in extremis l'intervento dei gemelli le salva. Il lieto fine con le nozze di Moritz e Theresa e la partenza degli sposi per Porta Westfalica coincide con l'arrivo della cantante Natascha e di sua figlia Marlene, che le fa da segretaria e l'accompagna al piano nelle sue esibizioni.\nOttava stagione (1601-1814).\nDopo il matrimonio Theresa Burger e Moritz Van Norden partono per Porta Westfalica, lasciando il posto ai due nuovi protagonisti, Marlene Schweitzer e Konstantin Riedm\u00fcller. Marlene arriva al F\u00fcrstenhof come pianista, assistente di sua madre Natascha, una cantante non pi\u00f9 giovanissima assunta da Konstantin per intrattenere gli ospiti dell'hotel. La dolce Marlene, a causa di un incidente d'auto provocato da sua madre quando lei era bambina, zoppica e cammina con una stampella. L'incontro con Konstantin \u00e8 per lei amore a prima vista, ma Natascha con il suo fascino riesce a conquistare Konstantin, il quale sta cercando di dimenticare Theresa, mentre per Marlene Konstantin prova solo molta simpatia e in seguito una profonda amicizia. Marlene \u00e8 molto condizionata dalla madre, egocentrica e dedita solo a coltivare il suo successo professionale; la vita di Marlene cambia con l'intervento chirurgico eseguito dal dottor Michael Niederb\u00fchl e la riabilitazione che le permettono di camminare normalmente .\nNel frattempo, Werner e Charlotte si riavvicinano, suscitando la gelosia di Julius, mentre Doris scopre che Werner l'ha sposata solo per interesse. Marlene crea una linea di gioielli tutta sua, malgrado sua madre cerchi di ostacolarla; tra lei e il dottore nasce intanto un legame. Elena perde il bambino che aspettava da Nils e parte. Nils, perduta la famiglia che aveva formato con Tanja e ora abbandonato da Elena, cade nello sconforto e si d\u00e0 all'alcol; sar\u00e0 la figlia di Andr\u00e8, Sabrina, a riportarlo alla realt\u00e0. Martin, il nuovo parroco, scopre di amare Kira, ma non vuole tradire i suoi voti; le racconta la parte avuta nella morte del primo marito di Doris. Questa non perdona a Werner il suo tentativo di riconquistare Charlotte, lo esclude dalla gestione dell'albergo e lo accusa persino di tentato omicidio, dopo aver rischiato di restare schiacciata da uno scatolone lanciato da una finestra. Gonzalo Pastoriza \u00e8 un campione di biliardo che viene dall'Argentina; Konstantin in passato ha rinunciato alla carriera di giocatore di biliardo per le sue minacce, Marlene invece, sempre in Argentina, \u00e8 stata sedotta e usata da Gonzalo, che le aveva fatto credere di amarla. Una prima sfida vede vincitore Gonzalo, Konstantin invece ne esce sconfitto e deluso; arrogante, Gonzalo propone la rivincita, che Konstantin accetta solo perch\u00e9 Marlene ha puntato su di lui 20.000 euro, che pensa di ricavare dalla vendita del suo pianoforte, contro il parere della madre e di Michael. Il dottore, geloso della sua amata, le chiede di sposarlo. Accettata la proposta, Marlene scopre che il giorno del matrimonio coincide con quello della rivincita. Il matrimonio non ci sar\u00e0, Konstantin vince la sfida. Durante i preparativi per il matrimonio, Marlene scopre che suo padre non \u00e8 un fotoreporter morto in missione in Afghanistan, ma il rampollo senza scrupoli di una ricca famiglia di gioiellieri. Poco dopo appare al F\u00fcrstenhof proprio il padre di Marlene, Veit, che ha bisogno di un trapianto di fegato e di Marlene come donatrice. Marlene inizialmente \u00e8 titubante, per\u00f2 poi accetta di sottoporsi all'intervento. Quindi tra lei e il padre si instaurer\u00e0 un buon rapporto. Doris cerca prima di avvelenare Charlotte, poi di farla ricoverare per dipendenza da farmaci, infine scoperta da Julius lo elimina inscenando un falso incidente stradale. Nel timore di essere scoperta, Doris progetta la fuga in Argentina con Konstantin, deluso e ferito da Natascha, che ha abortito di nascosto. Ma le cose andranno diversamente: Werner cade da cavallo e i due sono costretti a tornare in hotel. Doris confessa i suoi crimini al figlio, quindi Konstantin dichiara il suo amore a Marlene. Dopo il matrimonio, partono con Veit e Karl (fratellastro di Marlene) alla volta di Firenze.\nNona stagione (1815-2066).\nMarlene e Konstantin Riedm\u00fcller sono partiti per Firenze, protagonisti sono ora Pauline Jentzsch e Leonard Stahl, lei pasticciera e, come si scoprir\u00e0, discendente dei nobili proprietari del F\u00fcrstenhof, prima della famiglia Saalfeld, lui invece figlio di Friedrich Stahl, che ha acquistato l'hotel per amore di Charlotte, ed \u00e8 anche il padre biologico di Martin. Patrizia Dietrich, nipote di un notaio a suo tempo complice di Ludwig Saalfeld nell'illecito acquisto, ostacoler\u00e0 l'amore fra i due protagonisti. Patrizia uccide suo nonno e inizia una relazione con Leonard, che per\u00f2 ben presto si innamora di Pauline. Patrizia, gelosa, tenta di uccidere Pauline, prima con una padella di olio bollente, poi manomettendo i freni della sua bicicletta. Inoltre minaccia Friedrich di rivelare che Pauline \u00e8 la legittima proprietaria dell'hotel; questi allora fa credere alla futura nuora Pauline che Leonard abbia un tumore al cervello per accelerare le nozze. Proprio il giorno del matrimonio, Patrizia rivela a Pauline la verit\u00e0 e il matrimonio salta. In hotel arriva la moglie dell'ambasciatore di San Cortez, Consuela Moralez Diaz, che altri non \u00e8 che Barbara Von Heidenberg. La donna \u00e8 malata gravemente e cerca il perdono di tutti, specialmente di Werner.\nPatrizia seduce Friedrich e lo ricatta per essere riassunta come PR, altrimenti Charlotte sapr\u00e0 tutto. Barbara intanto aiuta la sorella a riconquistare Leonard, ma poi questa si scopre incinta di due gemelle e ricorre a una droga per portare a letto Leonard e in seguito fargli credere di essere il padre delle gemelle. Barbara aiuta Werner a ritornare in possesso di quote dell'albergo. Patrizia continua a ricattare Friedrich, rivelandogli che le gemelle sono in realt\u00e0 sue; Friedrich la spinge facendola cadere dalle scale, Patrizia entra in coma e Barbara giura vendetta. Pauline accusa inizialmente Leonard, che viene arrestato, ma poi scagionato; tra i due \u00e8 rottura. Barbara, avendo scoperto che vi \u00e8 una cura alla sua malattia, si nasconde in una baita, l\u00ec inscena il proprio omicidio e fugge, mettendone al corrente Werner. Friedrich viene arrestato, poi \u00e8 scagionato da Werner. Arriva un pilota di elicotteri di nome Daniel Bruckner che si innamora di Pauline e con lei inizia una relazione. Ma il suo passato \u00e8 misterioso, ha avuto una relazione omosessuale con un cantante la cui moglie si \u00e8 suicidata. Werner sospetta che le gemelle siano effettivamente di Friedrich e ordina un test del DNA, che viene falsificato da Friedrich per evitare che Charlotte scopra la verit\u00e0.\nDaniel e Pauline vengono rapiti dall'ex di lui, poi salvati da Leonard, che ora vorrebbe fare una proposta di matrimonio a Pauline; l'anello per\u00f2 viene ritrovato da Daniel, che lo dona a Pauline. Mentre Patrizia \u00e8 ancora in coma, nascono le gemelle Mila e Mara, solo Mila sopravvive. Patrizia esce dal coma, inizialmente non ricorda nulla, tranne l'amore che aveva per Leonard. Anche dopo aver recuperato la memoria di tutti i suoi intrighi, continua per\u00f2 a fingere di non ricordare per riconquistare Leonard. Pauline scopre come Daniel si \u00e8 procurato l'anello e lo lascia. Leonard la raggiunge a sorpresa e i due si fidanzano. Daniel, infuriato, raggiunge Vienna e tenta di uccidere Leonard, ma all'ultimo se ne pente e per un po' sparisce. Alexander arriva per il matrimonio di Charlotte ma scopre Friedrich in flagrante tradimento con Natascha. Il giorno delle nozze con Friedrich, Charlotte apprende la verit\u00e0 da Natascha e spara al marito, Lui ha bisogno di un nuovo rene e a donarlo \u00e8 suo figlio naturale Martin Windgassen, il parroco del paese. Alla fine torna la pace tra Friedrich e Charlotte. Patrizia fa rapire Mila. Per ritrovare la bimba Leonard finge di accettare le nozze con Patrizia, ma poi la smaschera, rivela che le nozze erano un inganno e la obbliga a restituire Mila. Sabrina cade da cavallo ed \u00e8 costretta alla sedia a rotelle. Patrizia, dopo il ritorno di Mila, rivela a Leonard la verit\u00e0 sulle gemelle; lui chiude i rapporti col padre.\nDecima stagione (2067-2265).\nPartiti per Vienna Pauline e Leonard, la nuova coppia \u00e8 formata da Julia Wegener e Niklas Stahl. Julia \u00e8 arrivata in Germania con il fratello Sebastian, e con l'amica Sophie Stahl per salvare la vita di Sebastian, gravemente malato. Partita per la Thailandia appena maggiorenne, data per morta nello tsunami, Sophie in realt\u00e0 \u00e8 sopravvissuta in Thailandia fino alla decisione di tornare in Germania, dal padre, per chiedere la sua parte di eredit\u00e0 e finanziare la cura di una rara malattia che affligge il compagno fin da bambino. Poco prima di giungere in hotel, per\u00f2, Sophie viene investita da un'auto guidata da Patrizia, e ormai in fin di vita si fa promettere dall'amica Julia, assai somigliante, di assumere la sua identit\u00e0, in modo da ottenere i soldi per curare Sebastian. Julia, inizialmente titubante, si lascia convincere dal fratello, privo di scrupoli e deciso all'imbroglio pur di guarire.\nSabrina \u00e8 in crisi con Nils a causa dell'ex fidanzato Tim, costretto alla sedia a rotelle, dal quale apprende che un'operazione potrebbe farle riavere l'uso delle gambe. Riconciliata con Nils, Sabrina parte con suo padre Andr\u00e8 ma l'aereo cade e sembra che non ci siano sopravvissuti. Per Nils inizia un periodo buio, si rifugia nell'alcol. Patrizia perde la custodia di Mila e si allea con Sebastian per distruggere gli Stahl. Il piano \u00e8 sposare Niklas per poi eliminare gli Stahl e appropriarsi del loro patrimonio. L'impresa risulta pi\u00f9 ardua del previsto perch\u00e9 Niklas \u00e8 in segreto innamorato di Julia, pur credendola sua sorella. Andr\u00e8 si \u00e8 salvato, \u00e8 in una baleniera russa dove diventa cuoco di bordo. La sorella di Natascha, Penelope detta Poppy, ex spogliarellista, nuoce alla carriera musicale di Natascha facendole concorrenza. Julia e Niklas si incontrano in un fienile, Patrizia scatta delle foto e poi ricatta Friedrich con esse. Poppy riceve da Friedrich l'incarico di spiare Werner ma alla fine se ne innamora. Niklas e Patrizia sono sorpresi nel bosco da una frana. Niklas \u00e8 ferito e promette a Patrizia di sposarla se ne usciranno vivi.\nAndr\u00e8 riappare al F\u00fcrstenhof il giorno della sua commemorazione, tra la felicit\u00e0 dei presenti. Patrizia \u00e8 avvisata da Barbara dell'arrivo di una certa Estefania Marquez, dal nome falso di Leonora Lopez, che ha l'ordine di sparare a Friedrich, per poi prendersene cura. Lopez per\u00f2 \u00e8 in possesso di una registrazione che incastra Patrizia sul rapimento di Mila, ma viene uccisa. Patrizia recupera la pericolosa prova e ritorna al Furstenhof. Julia si fidanza con Nils, che ha smesso di soffrire per Sabrina, ed apre un negozio di borse. Patrizia viene arrestata per l'omicidio di Leonora ma riesce a cavarsela. Poppy e Werner finiscono dopo tanti guai per sposarsi, col consenso del burbero padre di lei, Walter. Sebastian guarisce completamente, ma nasconde la verit\u00e0 a Julia per non dover rinunciare alla ricchezza, lei scopre tutto per puro caso e cerca di confessare l'inganno a Niklas e Friedrich, ma viene rapita da Patrizia. Sebastian vuole Julia salva, ma una volta libera fa credere a tutti che sia pazza, cos\u00ec Julia non viene creduta e chiede invano il test del DNA. Quando lo ottiene. Patrizia lo falsifica, travestendosi da paziente russa. Nils vorrebbe sposare Julia per poter essere suo tutore, ma poi la lascia all'altare e lei viene rinchiusa in una clinica, finch\u00e9 Niklas non decide di esserne lui il tutore. Entra in scena Norman, che risulter\u00e0 essere il figlio di Nils. Charlotte e Friedrich ritornano insieme, ma Patrizia continua i suoi tentativi di eliminarli. Sebastian resta ferito per salvare Charlotte, Julia insiste per donargli il sangue e ottiene dal medico un altro test del DNA, che dimostra la sua identit\u00e0.\nNiklas la perdona, ma lei deve continuare a fingersi Sophie finch\u00e9 le cose non si saranno chiarite. Friedrich dapprima crede che Julia abbia ucciso Sophie, ma finisce per perdonarla. Patrizia, sempre pi\u00f9 folle, avvelena una caraffa d'acqua destinata a Friedrich ma la beve Niklas, che finisce in coma. Essendo ancora moglie di Niklas ha in pugno il suo testamento biologico e minaccia Friedrich, se non le consegner\u00e0 Mila e le quote dell'albergo, di staccare il respiratore a cui \u00e8 collegato Niklas. Niklas viene nascosto dai suoi cari in clinica. Qui Patrizia tenta di ucciderlo, cadendo in una trappola della polizia: viene arrestata ma riesce a fuggire e rapire Charlotte; a salvare la situazione \u00e8 Beatrice Hofer: Patrizia viene arrestata. Anche Sebastian viene arrestato, per scagionare Julia ha confessato infatti l'omicidio di Sophie, ma \u00e8 difeso con successo da Hermann, l'avvocato. Il giorno prima del processo ai fratelli Wegener per la falsa identit\u00e0, Sebastian incontra Luisa Reisiger, intenta a suonare il violino, e se ne innamora. Julia e Sebastian vengono assolti. Luisa crede che sia Hermann suo padre, ma in realt\u00e0 \u00e8 Friedrich. Julia e Niklas possono coronare il loro amore e partire per Lisbona dopo le nozze. Patrizia fugge dal carcere fingendo il suicidio, poi dall'ospedale. Infine, si intrufola alle nozze di Julia e Niklas, narcotizza Charlotte, rapisce Mila, spara a Sebastian e punta la pistola contro Niklas e Leonard; ma Friedrich spara, uccidendola. Barbara minaccia vendetta, Per tutelare Mila, Leonard e Pauline la portano con s\u00e9 a Vienna.\nUndicesima stagione (2266-2499).\nJulia e Niklas si sono trasferiti a Lisbona, la nuova coppia \u00e8 formata da Luisa Reisiger e Sebastian Wegener. Lei \u00e8 la figlia adottiva, gobba, di Hermann, un avvocato amico di Friedrich; il suo vero padre per\u00f2 \u00e8 Friedrich. Beatrice Hofer vuole sposare Hermann, ma lui soffre di cuore e muore lasciando Luisa sua unica erede. Beatrice cerca di separare Luisa da Sebastian per entrare in possesso dell'eredit\u00e0, e di farle sposare suo figlio David, succube di lei perch\u00e9 convinto di aver ucciso il proprio padre, mentre in realt\u00e0 \u00e8 stata la madre. Werner scopre che Poppy \u00e8 incinta di Michael e dapprima la caccia di casa, poi per\u00f2 la perdona e si impegna a crescere il bambino. Michael viene estromesso dal duo musicale con Natascha e al suo posto \u00e8 ingaggiato Sam Eckmann, uno squilibrato che rapisce Natascha per violentarla, ma Michael interviene a impedirlo. Luisa si rivolge a Werner come consulente per l'eredit\u00e0. Poppy perde il bambino. Beatrice ingaggia l'ex compagna di carcere Alina Steffen allo scopo di allontanare Luisa da Sebastian. Michael e Natascha, finalmente insieme, vogliono sposarsi, perci\u00f2 Nils e Andr\u00e8 devono trovare un altro alloggio. Friedrich offre soldi a Sebastian affinch\u00e9 abbandoni il F\u00fcrstenhof, ma lui non vuole lasciare Luisa. Beatrice tenta di uccidere Sebastian, ma Luisa riesce a salvarlo prima che anneghi nel lago. Sebastian sospetta un complotto tra Alina e David, ma Luisa non ci crede e lo lascia. Alina inizia una relazione con David e rimane incinta, per questo Beatrice la minaccia e durante un litigio tra le due l'intervento di Friedrich provoca una caduta e la morte di Alina, Friedrich finisce sotto processo.\nMichael e Natascha si sposano. Friedrich tradisce Charlotte con Beatrice, viene scoperto, perci\u00f2 Charlotte lo lascia definitivamente, testimoniando contro di lui al processo, Friedrich ha un malore e finisce in prigione. Spunta dal passato Patrick, ex di Alexandra, gi\u00e0 modella e ora tirocinante in hotel, innamorata di Nils. al quale Patrick somiglia molto. Questi rapisce Nils e Alexandra, ma viene scoperto da Norman, che libera il padre e l'amica. Luisa ha problemi respiratori a causa della gobba e deve essere operata per evitare una paralisi; prima dell'intervento David la chiede in sposa e lei accetta, mentre Sebastian parte per Barcellona. Norman si ammala e rischia la vita, Alexandra accetta di sposarlo, lui guarisce grazie alle cure di Michael e al ritorno di Gregor Bergmeister. Alexandra lascia l'hotel per non essere pi\u00f9 motivo di disaccordo tra padre e figlio. Luisa viene operata e guarisce, David ora l'ama davvero, e medita di rivelarle tutti gli intrighi, cos\u00ec Beatrice corre ai ripari assoldando un complice per rapire suo figlio, per\u00f2 la situazione le sfugge di mano, e dopo essersi impadronita dei dieci milioni di riscatto pagati da Luisa con l'eredit\u00e0 del padre, uccide il complice e colpisce alla testa David stesso, che stava per denunciarla.\nDavid esce dal coma ma non ricorda nulla di ci\u00f2 che \u00e8 successo, apprende che Sebastian e Luisa sono tornati insieme, ma ama ancora la moglie, mentre nella vita di Sebastian riappare l'ex moglie Isabelle Raspe, dalla quale egli credeva di essere divorziato, con il figlio Paul, affetto dal morbo di Geiger, la stessa malattia da cui lui \u00e8 guarito. Beatrice ricatta Isabelle promettendo di pagare le cure al bambino in cambio dell'allontanamento di Sebastian da Luisa. Al F\u00fcrstenhof giunge la notizia della tragica morte di Poppy. Werner e Natascha condividono il dolore per la perdita. Arriva anche la madre di Norman, Nina, che intraprende una relazione con Andr\u00e9, ma non durer\u00e0. Anni Hoyer, la nuova cameriera che s'innamora di Norman, \u00e8 analfabeta, ma lui ricambia il suo amore e insieme partono per lavorare come animatori in un villaggio turistico. Natascha scopre di avere una grave malattia che le lascia pochi mesi di vita. A seguito di una discussione con Luisa, David ha uno shock e ricorda tutto quanto, vuole vendicarsi della madre. Anche Friedrich vuole lasciarla, geloso di Charlotte. David con la complicit\u00e0 di Isabelle prima finge un suicidio per incolpare la madre, poi la rinchiude nello stesso nascondiglio in cui era stato lui al tempo del rapimento. Qui Beatrice arriva allo sciopero della fame pur di non confessare i suoi crimini.\nClara Morgenstern giunge alla ricerca di suo nonno, che altri non \u00e8 che Alfons Sonnbichler, e non, come pensava, Friedrich o Werner. Insieme a sua madre Melli Morgenstern trova lavoro in hotel. Michael e Natascha sperano nel farmaco studiato da Friedrike Breuer, una dottoressa ed ex di Michael, che in cambio della cura per Natascha ricatta Michael, ma poi tutto finisce bene. Problemi fiscali per il F\u00fcrstenhof, che per delle tasse non pagate rischia la bancarotta, la soluzione arr\u00ecva con Adrian Lechner, che compra il 20% delle azioni, ed \u00e8 riconosciuto da Clara come il fratello di un suo amico di infanzia, di cui \u00e8 da sempre innamorata. Dopo un rapimento della sposa risolto da Adrian, Luisa e Sebastian sono marito e moglie.\nDodicesima stagione (2500-2692).\nPartiti per D\u00fcsseldorf Luisa e Sebastian, la nuova coppia \u00e8 formata da Clara Morgenstern e Adrian Lechner. Lei \u00e8 la nipote ritrovata di Alfons Sonnbichler, lui invece \u00e8 il nuovo azionista dell'hotel, amico d'infanzia di Clara. Ritrovandolo, lei si innamora, ma \u00e8 delusa quando Adrian comincia a corteggiare Desir\u00e9e Bramigk, la figlia di Beatrice. Beatrice rischia di morire e minaccia di denunciare Desir\u00e9e, ma Adrian \u00e8 disposto a una falsa testimonianza pur di salvarla. Michael e Natascha telefonano in Svizzera apprendendo dagli ultimi esami che Natascha \u00e8 guarita. David ha superato la separazione da Luisa e si innamora di Tina Kessler, ma dovr\u00e0 fare i conti con il nuovo mastro birraio Oskar Reiter. Melli, assunta da Beatrice come assistente, per sbadataggine rovescia del t\u00e8 bollente sulle gambe di Beatrice, che scopre che le sue gambe stanno riacquistando sensibilit\u00e0 e poco dopo pu\u00f2 camminare, ma non lo dice a nessuno a parte Friedrich.\nMelli si scopre innamorata di Andr\u00e9, il quale per un intrigo di Beatrice perde la carica di sindaco e parte per il Sudafrica. Per Melli \u00e8 un duro colpo, smette di prendere le medicine contro il disturbo bipolare. Il ritorno di Fabien Liebertz porta una ventata di aria fresca ma anche parecchi guai nella vita di suo padre Michael e di Natascha. David \u00e8 ferito dal fidanzamento di Tina con Oskar, ma nel passato di Oskar c'\u00e8 un segreto, ha aiutato la sorella Pia nascondendo il cadavere di un uomo. Per aiutare sua figlia Desir\u00e9e a tenere legato a s\u00e9 Adrian, Beatrice ne manipola la pillola in modo che rimanga incinta, scoperto questo trucchetto della madre, Desir\u00e9e la asseconda, ma ha un aborto e lascia credere ad Adrian di essere ancora incinta, falsificando anche un'ecografia. Per colpire sua sorella Charlotte, Beatrice nasconde merce di contrabbando nel bagaglio del compagno di lei, Nils Heinemann, per cui i conti della Fondazione Saalfeld vengono congelati e Charlotte \u00e8 costretta a vendere le quote del F\u00fcrstenhof. Friedrich, complice, si offre di acquistarle.\nDesir\u00e9e e Adrian nel frattempo si sposano, ma Clara confessa ad Adrian il suo amore. Le tensioni tra Adrian e Desir\u00e9e aumentano quando Desir\u00e9e accusa Clara di averla investita volontariamente per farle perdere il bambino. Clara \u00e8 licenziata, fa amicizia con David e gli confida il legame che univa lei, Adrian e il fratello William, da anni scomparso insieme alla madre. Clara e Adrian rintracciano il numero al quale risponde una certa Susan Newcombe, in realt\u00e0 Johanna Lechner, madre di Adrian e William, la quale mente per evitare che William, appresa la verit\u00e0. torni in Germania. Susan infatti era fuggita con William perch\u00e9 il marito era un killer a pagamento. A questa scoperta, Adrian decide di vendere le sue azioni, frutto dell'eredit\u00e0, ma Desir\u00e9e lo comunica a Beatrice, che attenta alla vita di Adrian somministrandogli un sonnifero prima di un giro in parapendio. Adrian cade in acqua rischiando di annegare. Natascha si trasferisce dai Sonnbichler mentre Charlotte si ritira per qualche giorno in una delle baite dell'Hotel. David nel frattempo ricorre a sua madre per creare una falsa testimonianza contro Oskar, che viene arrestato. Appare Gerti Sch\u00f6nfeld, madre di Melli e nonna di Clara. Andr\u00e9 ritorna dal Sudafrica scoprendo che c'era Beatrice, non Werner, dietro le false accuse nei suoi confronti. Melli e Andr\u00e9 tornano insieme. Beatrice, decisa a eliminare la rivale Charlotte, la raggiunge alla baita, la avvelena coi sonniferi e la spinge in un burrone, ma Charlotte sopravvive, solo che quando si risveglia dal coma soffre di amnesia, crede di essere ancora sposata con Werner e di avere 30 anni in meno. Clara e Adrian restano bloccati in una baita da una valanga, Adrian le confessa il suo amore, ma lei \u00e8 impegnata con William e non vuole la rottura tra i fratelli.\nPer le nozze tra Clara e William ritorna in hotel Susan, che inizia un flirt con Werner. Friedrich sta per smascherare Beatrice, quando scopre che \u00e8 incinta. Clara annulla le nozze e rivela a William di aver passato la notte con Adrian nella baita, scatenando cos\u00ec l'ira di Desir\u00e9e, che per vendicarsi rovina la collezione di moda di Clara destinata a un concorso. Adrian chiede il divorzio e Desir\u00e9e pretende 500 000 \u20ac. Michael viene informato che sua figlia Debbie ha avuto un incidente e potrebbe perdere l'uso delle gambe, cos\u00ec parte per raggiungerla senza aver perdonato Natascha.\nTredicesima stagione (2693-2812).\nPartiti per Tokyo Clara e Adrian, vi sono tre protagonisti: Eleonore \"Ella\" Kessler, la cugina di Tina, Rebecca Herz, la migliore amica di Ella, e infine William Newcombe figlio illegittimo di Werner e fratellastro di Adrian, precedente protagonista. William scambia messaggi con una sconosciuta \"Mrs. Wrong\" e pensa si tratti di Ella, ma in realt\u00e0 \u00e8 Rebecca. Werner confessa a Charlotte che William \u00e9 suo figlio e lei ancora una volta lo perdona, ma a William non rivela la verit\u00e0. Giunge in albergo la notizia della morte di Barbara, Friedrich ne \u00e8 sollevato, date le minacce di Barbara di vendicare la morte di Patrizia, Werner invece sospetta che non sia davvero morta. i due rivali ricevono un messaggio di Barbara, accompagnato da una dose di veleno, che propone una sfida ad entrambi: il primo dei due che riuscir\u00e0 ad uccidere l'altro vincer\u00e0 10 milioni di euro. Nel frattempo David, durante una lite con Beatrice, cerca di strangolarla, e solo l'intervento di uno sconosciuto lo evita. Questi si scoprir\u00e0 essere Alfredo Morales Diaz, vedovo di Barbara, che si fa passare per Diego Alvarez ed \u00e8 in hotel per vendicarsi. David \u00e8 ricercato dalla polizia per tentato omicidio; in una stalla del F\u00fcrstenhof incontra di nascosto Tina e le chiede di fuggire con lui, ma lei spaventata avvisa la polizia, spingendo David alla fuga.\nNel frattempo William apprende di essere figlio di Werner da Rebecca, che ne \u00e8 segretamente innamorata. Alfredo attenta alla vita di Friedrich sabotando i freni dell'auto ma alla guida c'\u00e8 Charlotte che resta leggermente ferita. Stahl sospetta di Werner poi chiede aiuto a Beatrice, che gli rivela chi sia il colpevole; cos\u00ec i tre si accordano per farlo arrestare. Desir\u00e9e subentra a David nell'appartamento ed \u00e8 costretta a convivere con Nils e William. Oskar cerca di riconquistare Tina ma lei \u00e8 decisa al divorzio. Nils si sente attrato da Desir\u00e9e, ma William, nel frattempo fidanzato con Ella, cerca di spingerlo tra le braccia di Rebecca. Tra Nils e Desir\u00e9e vi \u00e8 attrazione e passano la notte insieme. In hotel giunge una certa Christine M\u00fcnchberg, in passato bambinaia di Charlotte, e guardando con lei un vecchio album di foto le svela l'esistenza di un fratello maggiore di nome Gottfried Saalfeld, che abita a Lubecca ed \u00e8 ancora vivo. Accompagnata da Hildegard, Charlotte parte alla ricerca del fratello: venuto a conoscenza dello scambio di culla fra lei e Cosima, Gottfried si era opposto al padre Ludwig, che l'aveva diseredato. Charlotte lo convince a tornare al F\u00fcrstenhof dove ritrover\u00e0 il suo vecchio amore Christine. Nel frattempo Friedrich, colpito dalla lealt\u00e0 di Beatrice le chiede di sposarlo, ma a condizione che firmi un contratto prematrimoniale in cui Friedrich si mette al sicuro da un possibile attentato alla sua vita. Oskar lascia Bichelheim per rilevare una birreria in Franconia. Friedrich e Beatrice si sposano. Qualche tempo dopo arrivano in hotel Boris e Christoph Saalfeld, rispettivamente nipote e figlio di Gottfried. Christoph \u00e8 in conflitto col padre, mentre Charlotte prende le difese del fratello adottivo.\nChristoph inizia una relazione con Desir\u00e9e, che per\u00f2 interrompe appena appare la sua fidanzata Alicia Lindbergh. Offre allora a Desiree un impiego all'estero, lei accetta e parte. L'auto d'epoca di Friedrich Stahl precipita in un burrone durante una corsa e il cadavere dell'uomo al volante viene recuperato: non \u00e8 Friedrich, ma Christoph corrompe il medico legale responsabile per far credere il contrario. Successivamente per\u00f2 arriva la notizia che Friedrich \u00e8 davvero morto e Leonard si reca a riconoscere il corpo del padre. Subito dopo torna al F\u00fcrstenhof insieme a Pauline per il funerale e per decidere a chi destinare le quote ereditate, a parte l'11% lasciato da Friedrich a Beatrice per gestirlo finch\u00e9 il loro figlio Frederik sar\u00e0 maggiorenne. Leonard vende le azioni a Werner e Christoph e riparte.\nTina e Beatrice partoriscono, ma il piccolo Frederik muore in ospedale; Beatrice scambia il figlio morto con il figlio vivo di Tina, il piccolo Tom. Charlotte e Werner nel frattempo decidono di sposarsi. In albergo arriva Viktor Saalfeld, figlio di Christoph, che ha dei problemi economici e vuole chiedere aiuto al padre, con cui per\u00f2 non parla da diversi anni. Tina non crede alla morte del suo Tom e supplica Nils e Boris di aiutarla a ottenere un test del DNA sul presunto Frederik, ma quando scopre che in realt\u00e0 \u00e9 Tom, suo figlio, Beatrice l'aggredisce e la rapisce brevemente portandola vicino a una stazione e cercando di costringerla al suicidio, Tina riesce a fuggire ma viene investita da Susan Newcombe e finisce in coma: per ritardarne il risveglio Beatrice le inietta sonniferi ma crea sospetti in Nils che si confida con Hildegard, mette alle strette Beatrice e scopre la verit\u00e0. Beatrice per vendetta rapisce Fabien Liebertz per ricattare Nils e Michael e farsi riconsegnare Tom. Ma William e Rebecca trovano Fabien, cos\u00ec Beatrice prende il bambino con la forza e per una distrazione lo fa cadere dal balcone. Per fortuna Boris riesce a salvare il piccolo prendendolo al volo. Beatrice viene arrestata. Riappare Ella che si \u00e8 appena fidanzata con un certo Patrick von Brahmberg e chiede proprio a Rebecca di occuparsi delle nozze. Christoph versa la cauzione per far uscire Beatrice in cambio delle sue azioni dell'hotel. Ella ammette di non essersi fidanzata per amore e manda a monte le sue nozze, mentre William sposa Rebecca e si prepara con lei a una nuova vita in Australia, Viktor confessa ad Alicia il suo amore. Ella incontra infine un certo Mark Boecking, scopre il suo tatuaggio a forma di cuore con scritto \"Ella\", riconosce in lui l'uomo del suo sogno, e parte con lui per Parigi.\nQuattordicesima stagione (2813-3019).\nDopo la partenza di William e Rebecca per Sydney, e di Ella per Parigi insieme a Mark, i nuovi protagonisti sono: Alicia Lindbergh, medico, fidanzata di Christoph Saalfeld e Viktor Saalfeld, figlio di Christoph. Viktor confessa ad Alicia di amarla e la bacia, Beatrice assiste alla scena e ricatta Alicia chiedendole di togliere la cavigliera elettronica, ma Alicia racconta tutto a Viktor. Christoph nel frattempo preleva i contanti per acquistare le azioni di Beatrice, ma alle sue allusioni su Alicia, perde il controllo e aggredisce Beatrice. Dopo un cambio di scena si vede il corpo esanime di Beatrice; \u00e8 Charlotte a trovarla morta.\nMolti avevano motivo di odiare la vittima, prima fra tutti Tina, ma quando viene interrogata mente alla polizia e Nils conferma la sua versione. Charlotte viene arrestata per indizi che sembrano schiaccianti, e Werner si impegna per scagionarla. Sospetti cadono via via anche su Christoph, su Boris, su Michael e su Fabien, poi su Viktor, il quale insieme a Werner scopre che la vera colpevole \u00e8 Susan Newcombe. Per incastrarla Werner finge di ricambiare il suo amore. William torna al F\u00fcrstenhof, quando Susan tenta il suicidio riceve una sua lettera con la confessione ma inizialmente non la legge. Intanto arriva Romy, una ragazza timida che si innamora di Paul Lindberg, fratello di Alicia. Jessica Bronckhorst \u00e8 la vittima di una rapina con sparatoria di cui Viktor \u00e8 stato complice. Arrivata per ottenere vendetta, si innamora invece proprio di Viktor e vede una rivale in Alicia. Christoph scopre che il figlio ama Alicia e stringe un'alleanza segreta con Jessica per separarli. Boris e Tina si fidanzano ma solo per nascondere meglio il segreto di lui: \u00e8 omosessuale, poi con l'aiuto di Boris Nils riesce a conquistare Tina. Charlotte viene rilasciata per insufficienza di prove. mentre Werner finge di amare Susan ma lei scopre tutto e prende in ostaggio Alicia.\nNel tentativo di salvarla insieme a Viktor, Boris rimane gravemente ferito. Susan viene arrestata, Charlotte parte per l'Africa e William per l'Australia. Al F\u00fcrstenhof appare una donna misteriosa: si tratta di Xenia Saalfeld, ex moglie di Christoph che nasconde molti segreti e vuole riconciliarsi con i figli. Melli incontra un russo di nome Wanja, figlio dell'uomo che salv\u00f2 Andr\u00e8 quando era prigioniero nella baleniera, con il quale progetta di trasferirsi in Russia salvo ripensarci all'ultimo momento e tornare con Andr\u00e8, con cui convola a nozze. Xenia rivela ad Alicia il passato di Christoph ma lei non le crede. Viktor inizia una relazione con Jessica nonostante sia ancora innamorato di Alicia. Alicia sposa Christoph anche se Viktor la supplica di non farlo, mentre al F\u00fcrstenhof arriva Valentina, la figlia quattordicenne di Robert e Miriam, che fa amicizia con Fabien. Xenia scopre da una videocassetta trovata nella cassaforte di Christoph che il delitto di cui si crede colpevole \u00e8 solo una finzione con cui l'ex marito l'ha tenuta lontana dai figli. In cambio del suo silenzio ottiene quote dell'hotel e il finanziamento di un centro estetico. A causa del ricatto, Christoph e Alicia rimandano il loro viaggio di nozze. Viktor lascia Jessica perch\u00e9 ama Alicia. Michael tradisce Natascha con Xenia e per riconciliarsi con la moglie inizia con lei una terapia di coppia. Alicia non ama pi\u00f9 Christoph e vorrebbe lasciarlo, ma lui la tiene prigioniera; con l'aiuto di Viktor cerca di scoprire i suoi crimini regalandogli un orologio-spia per ascoltare tutte le sue conversazioni, ma lui non cade nel tranello. Allora Alicia avvelena un bicchiere d'acqua con un sonnifero ma Christoph scambia i bicchieri ed \u00e8 Alicia a berlo: nel fuggire fa un incidente in auto cadendo in un fiume, e tutti la credono morta. Per festeggiare il 75simo compleanno di Werner ritornano tutti i suoi figli. Viktor trova Alicia in una delle baite del F\u00fcrstenhof. Xenia le ha procurato un passaporto falso. Ma Christoph, che ancora una volta scopre tutto, minaccia Viktor con una pistola ma nello scontro ha la peggio e deve rinunciare ad Alicia.\nNel frattempo in hotel arrivano Annabelle e Denise Saalfed, le figlie di Christoph e Xenia. Si scopre inoltre che Robert ha un figlio illegittimo, Joshua, che donando il midollo a Valentina la fa guarire dalla leucemia. Alicia e Viktor si sposano e partono per l'Austria.\nQuindicesima stagione (3020-3264).\nDopo la partenza di Alicia e Viktor per l'Austria, i nuovi protagonisti sono Joshua, figlio illegittimo di Robert, e Denise, figlia di Xenia e Christoph. Denise si innamora di Joshua, che per\u00f2 \u00e8 attratto da sua sorella, la spregiudicata Annabelle, con la quale inizia una relazione. Il padre adottivo di Joshua, Henning Winter, rintraccia il figlio con l'intenzione di rubare tutto il denaro dei Saalfed. Joshua viene assunto come aiuto-giardiniere. Jessica \u00e8 incinta: il figlio \u00e8 di Paul, che per\u00f2 \u00e8 impegnato con Romy e vuole sposarla. Per la bambina che nascer\u00e0 Jessica e Paul scelgono il nome Luna.\nMentre Andr\u00e9 \u00e8 a processo per il tentato incendio del birrificio sua moglie Melli lo lascia e parte per Tokyo dove vivr\u00e0 con la figlia Clara. Annabelle, che non \u00e8 in buoni rapporti con sua madre, altera la nuova crema in uso nel centro estetico, che Xenia dovr\u00e0 chiudere, lasciando Jessica senza lavoro. Xenia, che Christoph accusa di aver causato la morte del bambino atteso da Alicia, intende servirsi di Henning, il padre adottivo di Joshua, per un furto di gioielli che Werner Saalfeld ha deciso di mettere all'asta . Henning riempie il F\u00fcrstenhof di gas soporifero e tutti svengono. I due complici hanno campo libero per il furto. Xenia scopre che Henning cerca di ingannarla con il bottino e durante il violento litigio Henning sbatte la testa contro una pietra e muore, Xenia allora sotterra il suo corpo.\nJessica nel frattempo vuole il padre di Luna al suo fianco e cerca in tutti i modi di conquistare Paul mettendo in crisi la relazione con Romy. Difficolt\u00e0 vengono anche dal padre di Romy, che non accetta Paul. Joshua si riconcilia con sua madre, scoprendo anche che Christoph l'ha ricattata e ha messo in pericolo la vita di Valentina. Boris e il suo compagno Tobias sono in crisi perch\u00e9 quest'ultimo \u00e8 ricaduto nel gioco d'azzardo. Robert vuole metter pace fra Werner e Joshua con un'escursione nel bosco. Qui entrambi vengono punti da una vespa ma sono allergici: Joshua decide di salvare la vita a Werner cedendogli il farmaco salvavita e cade in coma. Solo un bacio di Denise lo salva, anche se Annabelle mente e gli fa credere di essere stata lei a baciarlo. Werner, rimasto solo dopo l'abbandono di Charlotte, corteggia Hildegard con la quale deve posare per una pubblicit\u00e0. Jessica partorisce con l'aiuto di Annabelle con cui ha fatto amicizia. Ma dopo il parto ha un rifiuto per la figlia e chiede a Annabelle di liberarsene. Luna \u00e8 trovata da Michael e Natascha, ai quali viene affidata. Per sbarazzarsi di Christoph, Xenia avvelena Tobias, il fidanzato di suo figlio e ne provoca un incidente in moto. Le analisi rivelano del veleno nel corpo di Tobias e la polizia sospetta subito di Christoph che non sopportava la relazione omosessuale del figlio. Ma visto che non ci sono prove contro di lui, Xenia escogita un altro piano: induce Robert a testimoniare il falso contro Christoph che sar\u00e0 condannato a 10 anni di carcere. Christoph fiutata la trappola cerca di sedurre Xenia per farla confessare e arriver\u00e0 a sposarla. Xenia \u00e8 smascherata da Denise e da Joshua, rapisce e poi cerca di uccidere \u013e ex marito e spara a Denise. Xenia tenta di uccidere Christoph nella serra, per\u00f2 lui fa ascoltare Eva al telefono cos\u00ec Xenia viene arrestata davanti a Boris viene portata in prigione poi progetta la fuga prendendo Annabelle in ostaggio in ospedale . Xenia rivela ad Annabelle che Christoph non \u00e8 il suo vero padre , Annabelle uccide la madre. \nChristoph cerca di far separare Eva e Robert a tutti i costi, poi Robert scopre il tradimento di Eva e affoga il suo dolore nel\u013e alcool . Gli intrighi di Annabelle per eliminare Denise falliscono e dopo una serie di peripezie, Joshua e Denise trovano il loro lieto fine sposandosi e andando a vivere a Parigi, dove lei seguir\u00e0 i lavori di restauro della cattedrale di Notre-Dame.\nSedicesima stagione (3265-3515).\nDopo la partenza di Denise e Joshua per Parigi, i nuovi protagonisti diventano Franziska Krummbiegl, frutticoltrice e nuova cameriera ai piani del F\u00fcrstenhof, e Tim, figlio di Christoph e fratello gemello di Boris. Fin da subito i due si scoprono innamorati, ma le bugie di Tim per avere il terreno dove sorge il frutteto della famiglia di Franzi e l'arrivo dell'ex di lui, Nadja, sconvolgono tutto. Dopo una notte passata con Dirk Baumgartner, Nadja resta incinta e fa credere a Tim che il figlio sia suo, in questo modo riesce a sposarlo. Poi, per ottenere i soldi della sua famiglia, cerca di uccidere Dirk facendo ricadere la colpa su Tim. Tim allora chiede aiuto a Boris e i due si scambiano l' identit\u00e0; in questo modo Tim potr\u00e0 indagare e dimostrare la sua innocenza. Quando capisce che la colpevole \u00e8 Nadja, questa fugge nel bosco inseguita da Franzi e da Tim, ma inciampa e cade rovinosamente a terra, battendo la testa e morendo. Nel frattempo arriva al F\u00fcrstenhof il figlio di Dirk e Linda, Steffen, che si innamora a prima vista di Franzi. I due si mettono insieme e avviano un'azienda per produrre sidro di mele. Steffen per\u00f2 \u00e8 geloso e attraverso vari intrighi tenta di separare ulteriormente Franzi e Tim, arrivando anche a drogare la fidanzata e a boicottare la loro stessa azienda, con l'aiuto di Amelie, nuovo amore temporaneo di Tim. Franzi, scoperto tutto lascia Steffen per tornare da Tim. Questo per\u00f2 sul finale di stagione viene rapito e sar\u00e0 Franzi a salvarlo. Tim riceve una proposta di ingaggio come giocatore di polo in Inghilterra e insieme a Franzi si trasferisce l\u00ec per coronare il loro sogno d'amore. \nAl F\u00fcrstenhof compare nel frattempo Ariane, la nuova dark lady, che inizialmente finge di essere una benefattrice e riesce a fidanzarsi con Christoph , ma in realt\u00e0 lo vuole solo distruggere per vendetta. Dopo avergli portato via tutto e averlo umiliato in tutti i modi, piazza un ordigno in hotel pe farlo saltare in aria con all'interno il suo acerrimo nemico, ma l'esplosione non avverr\u00e0, grazie all'intervento dei Saalfeld Ariane non si arrende e continua nei suoi intrighi. Christoph incontra Selina von Thalheim, in passato amica di Ariane, con cui instaurer\u00e0 una relazione. \nI matrimoni di Michael e Robert sono al capolinea: Natascha lascia il dottore poco dopo che si \u00e8 ripreso dalla depressione per la morte di Romy e la disintossicazione dall'abuso di farmaci; Eva, dopo aver partorito il bimbo di Christoph,Emilio, in una notte di tempesta con l'aiuto di Franzi e Tim, fugge da Robert perch\u00e9 pensa che lui non potr\u00e0 mai sentirsi il padre del suo bambino. Paul supera la morte di sua moglie Romy anche grazie alla cognata Lucy, di cui si scoprir\u00e0 innamorato, ricambiato, ma i due non riusciranno a vivere il loro amore. Paul scopre anche che Romy \u00e8 stata avvelenata da Annabelle che alla fine sar\u00e0 arrestata e processata. \nAl F\u00fcrstenhof far\u00e0 ritorno Rosalie Engel, che riallaccer\u00e0 i rapporti con Michael e sostituir\u00e0 idealmente Natascha anche in hotel al pianobar e in seguito al caff\u00e8 Liebling. Giungeranno poi anche Vanessa e Cornelia, entrambe innamorate di Robert; la prima inizier\u00e0 con lui una storia senza importanza che non durer\u00e0 molto, mentre la seconda riscoprir\u00e0 il suo amore adolescenziale.\nDiciassettesima stagione (3516-3729).\nDopo le nozze di Franzi e Tim e il loro trasferimento in Inghilterra, i nuovi protagonisti sono Maja Von Thalheim, figlia adottiva di Selina, e Florian Vogt, fratello di Erik. La relazione tra i due \u00e8 inizialmente ostacolata proprio da Erik, alleato con Ariane. Shirin Ceylan, ex migliore amica di Maja, si presenta in hotel decisa a chiederle perdono per averle mandato a monte le nozze (ed essere andata a letto col futuro sposo). Le due amiche si riconciliano quando Cornelius, ex marito creduto defunto di Selina e padre di Maja, far\u00e0 la sua comparsa al F\u00fcrstenhof deciso ad ottenere la riabilitazione dopo la frode di cui era accusato, con la falsa identit\u00e0 di Lars Sternberg, nuovo barman. All'albergo in seguito giunge anche Max Richter, nipote di Michael, che intraprende una relazione con Vanessa. Cristoph e Rosalie si candidano alla carica di consigliere regionale per il distretto di Bichleim, e la Engel si far\u00e0 finanziare la campagna elettorale da Ariane Kalenberg, che ovviamente approfitter\u00e0 dell'insolita alleanza per togliersi di torno Cristoph una volta per tutte. Ovviamente, il piano della dark lady andr\u00e0 in porto e Rosalie viene eletta. Nel frattempo, per\u00f2, Cristoph chiede a Selina di sposarlo all'estero, e lei accetta dopo aver scoperto che Maja le ha mentito: Cornelius \u00e8 ancora vivo, e lui e Lars Sternberg sono in realt\u00e0 la stessa persona!\nPersonaggi e interpreti.\nI personaggi sono i proprietari e i dipendenti dell'albergo dove si intrecciano le varie storie.\nAmbientazione.\nIl F\u00fcrstenhof \u00e8 il fittizio albergo dove si intrecciano le storie dei protagonisti. \u00c8 ambientata in un lussuoso hotel a 5 stelle nel paesino immaginario di Bichelheim, vicino a Bad T\u00f6lz; il F\u00fcrstenhof, in realt\u00e0 \u00e8 un castello privato situato nel paesino di Vagen, frazione di Feldkirchen-Westerham. Dalla settima stagione le vicende si svolgono anche al Birrificio Burger. Dalla sedicesima stagione al Cafe Liebling.\nEdizione italiana.\nTrasmissione.\nIn Italia \"Tempesta d'amore\" viene trasmessa su Canale 5 a partire dal 5 giugno 2006. \nLe ultime puntate della prima stagione trasmesse in prima serata hanno fatto registrare 3,2 milioni di spettatori con picchi vicini ai 4 milioni, un ottimo risultato per Rete 4. Con il passare degli anni \"Tempesta d'amore\" superava ogni giorno il milione e mezzo di telespettatori e il 7,5% di share. Nonostante il fisiologico calo d'ascolti, la soap \u00e8 ancora uno dei programmi di punta di Rete 4 che, data la fidelizzazione ottenuta nel corso degli anni, la trasmette tutti i giorni nel preserale.\nDal gennaio 2011, vengono trasmesse le repliche delle stagioni precedenti, in fascia oraria mattutina sull'emittente La5. La soap opera \u00e8 stata precedentemente replicata anche dal canale Mya.\nLa produzione della soap, per ringraziare i telespettatori italiani, ha ambientato tre puntate della sesta stagione in Italia, precisamente a Verona, producendole insieme a Mediaset.\nDoppiaggio.\nL'edizione italiana \u00e8 curata da Sandro Fedele e da Titti Mastrocinque per Mediaset. Il doppiaggio viene eseguito a San Giusto Canavese (TO) presso Videodelta. Inoltre, quattro doppiatori della soap, Renato Novara, Beatrice Caggiula, Martina Tamburello e Davide Farronato hanno fatto un'apparizione in una puntata.\nEdizioni home video.\nLa prima stagione \u00e8 stata raccolta in DVD, suddivisa in 20 volumi. La seconda e la terza stagione sono state raccolte in due volumi tutte e due, sotto forma di libro, in cui ogni pagina contiene due DVD. La quarta stagione \u00e8 stata raccolta in un altro box da 13 dischi. La quinta e la sesta stagione sono state invece riassunte in 18 puntate (di 100 minuti l'una), e suddivise successivamente in 9 DVD. La settima stagione \u00e8 disponibile in versione integrale in 9 DVD. L'ottava \u00e8 stata invece distribuita sul mercato originale home video dal 17 luglio 2014 e contiene 6 puntate riassunte, da 100 minuti, in soli due DVD. Infine, Fivestore ha riassunto la soap in 4 puntate da 120 minuti, e le ha racchiuse in 3 DVD."}
{"id": "742528", "revid": "126257", "url": "https://it.wikipedia.org/wiki?curid=742528", "title": "Parco Sempione (Milano)", "text": "Il Parco Sempione (\"Parch Sempion\" in dialetto milanese, : ) \u00e8 una zona verde della citt\u00e0 di Milano. Realizzato a fine Ottocento sull'area gi\u00e0 occupata dalla Piazza d'armi, occupa un'area di , completamente cintata e videosorvegliata.\nIl nome deriva dal corso Sempione, il monumentale asse stradale realizzato in et\u00e0 napoleonica sul tracciato della storica via del Seprio, con la nuova porta Sempione erede dell'antica porta Giovia.\nStoria.\nIl Parco Sempione sorge dove un tempo si trovava il parco ducale visconteo chiamato \"Barcho\" e situato vicino al Castello Sforzesco, esso venne ingrandito e cintato degli Sforza fino a diventare ampio oltre 3 milioni di metri quadri (300 ettari). Il parco era un bosco composto prevalentemente da querce e castagneti e abitato anche da animali esotici introdotti dall'uomo.\nCon la caduta degli Sforza e la dominazione spagnola il parco venne abbandonato e nel 1861 in parte venne destinato all'agricoltura, l'area dove attualmente sorge il Parco Sempione invece venne usata come piazza d'armi per i militari che stazionavano vicino al Castello Sforzesco. Il castello venne adibito a caserma, con conseguente degrado delle strutture.\nDurante l'et\u00e0 napoleonica l'architetto Giovanni Antonio Antolini progett\u00f2 la costruzione di un grande complesso edilizio intorno al castello, battezzato \"Foro Buonaparte\" in onore di Napoleone; il progetto non venne mai realizzato, e al suo posto si trasform\u00f2 la piazza d'armi in un grande prato per usi civici, ornato sul lato nord-orientale dall'Arena, e sul lato nord-occidentale dall'Arco della Pace, punto d'inizio dell'asse del Sempione.\nDopo l'Unit\u00e0 d'Italia cess\u00f2 l'utilizzo militare dell'area, e contemporaneamente inizi\u00f2 per la citt\u00e0 un fenomeno di incremento demografico che richiese la costruzione di nuovi quartieri. Una societ\u00e0 immobiliare propose di lottizzare l'area del castello (di cui era previsto l'abbattimento) e della piazza d'armi, similmente a quanto fatto sull'area del lazzaretto, ma la proposta caus\u00f2 forti proteste della cittadinanza, che condussero alla redazione del primo piano regolatore cittadino, redatto dall'ingegner Cesare Beruto (il Piano Beruto, appunto). Tale piano, che inizialmente recepiva parzialmente le mire edificatorie sull'area, venne pi\u00f9 volte modificato fino a destinare l'intera piazza d'armi a giardino pubblico. Per il castello si prevedeva un restauro e la sua destinazione ad usi culturali.\nIl parco, denominato \"Parco Sempione\", venne realizzato tra il 1888 e il 1894 secondo il progetto dell'architetto Emilio Alemagna, che prevedeva viali percorribili da carrozze, un laghetto e un belvedere dove attualmente sorge la Biblioteca del Parco Sempione, il verde venne progettato secondo il modello romantico dei parchi all'inglese.\nGli interventi successivi.\nTra i numerosi progetti di risistemazione della zona, da segnalare le proposte di ampliamento del secondo dopoguerra ad opera di Porcinai e Vigan\u00f2 con la pedonalizzazione della piazza dell'Arco della Pace e dell'ultimo tratto di corso Sempione, con riqualificazione anche delle zone limitrofe tra via Canova e via Melzi d'Eril.\nSin dalla sua realizzazione, il parco si \u00e8 distinto per la sua funzione centrale nel tempo libero dei milanesi e per il suo stretto legame con l'arte: nel parco hanno infatti trovato sede numerose esposizioni tra cui le \"Esposizioni Riunite\" del 1894, l\"'Esposizione internazionale\" del 1906 e le \"esposizioni triennali\" a partire dal 1933 con la realizzazione del Palazzo dell'Arte di Giovanni Muzio, oggi sede della Triennale di Milano.\nTra gli edifici significativi presenti nel parco, oltre al Palazzo dell'Arte, spiccano l'Arena Civica, il padiglione dell'Acquario civico di Milano di Locati, e la Torre Littoria (oggi Torre Branca) costruita nel 1932-33 su progetto di Gio Ponti, Cesare Chiodi ed Ettore Ferrari. Degno di nota \u00e8 anche l'ex padiglione per la X triennale, oggi Biblioteca del parco Sempione, realizzato da Longhi e Parisi.\nDiverse le sculture, tra cui il monumento equestre a Napoleone III dello scultore Francesco Barzaghi e le opere \"Storia della Terra\" di Antonio Paradiso, \"Accumulazione musicale\" di Armand Pierre Fernandez e i \"Bagni misteriosi\" di Giorgio de Chirico. Infine, il Ponte delle Sirenette di Francesco Tettamanzi, un tempo sul naviglio in via San Damiano (oggi Visconti di Modrone) e risparmiato in occasione della copertura della Cerchia nel 1930.\nNel 1954, in occasione della X Triennale, vennero eretti all'interno del parco due padiglioni, adibiti al termine della manifestazione a biblioteca e a \"Bar Bianco\".\nDal 1954 al 1969 l'architetto Vittoriano Vigan\u00f2 elabor\u00f2 un progetto di ridisegno del parco, che nelle intenzioni dell'autore si sarebbe ampliato fino ad inglobare piazza Castello e il primo tratto del corso Sempione, interrando tutte le strade carrabili. Di tale progetto venne realizzata solo la pedonalizzazione dell'area intorno all'Arco della Pace e del primo tratto di corso Sempione.\nNel 1996 l'amministrazione comunale decise di intraprendere un restauro complessivo del parco, del castello e di piazza Sempione, dove \u00e8 situato l'Arco della Pace. Il restauro prevedeva una nuova recinzione del parco, il rifacimento delle strade e un restauro botanico e vegetale della flora del parco.\nNegli ultimi anni lo spiazzo tra il Castello Sforzesco e il Parco Sempione (piazza del Cannone) \u00e8 diventato sede di continui allestimenti di varia natura. Per carnevale ospita un luna park che, in qualche modo, rappresenta la continuit\u00e0 con la vecchia Fiera di porta Genova, che per anni ha radunato giostre e \"attrazioni\" lungo le sponde della Darsena. Nel gennaio 2011, il Parco \u00e8 stato l'inconsueto scenario di una prova della Coppa del mondo di sci di fondo, l'ultima prova \"sprint\" in calendario (individuale e staffetta maschile e femminile), cui hanno preso parte centoquaranta atleti.\nAl parco \u00e8 dedicato l'omonimo brano musicale scritto dal gruppo Elio e le Storie Tese e pubblicato come singolo nel 2008, anche se gran parte del brano si riferisce alle vicende relative al Bosco di Gioia.\nNel 2014 il comune di Milano ha pedonalizzato l'area di Piazza Castello, modificandone i percorsi ciclo-pedonali. Questo ha consentito la pubblicazione di un bando per la riqualificazione dell'area, con certa annessione al contesto di Parco Sempione.\nIl 23 maggio 2015 \u00e8 stata inaugurata nel centro del Parco una copia del \"Teatro Continuo\" di Alberto Burri, che costruito per la Triennale del 1973 fu demolito nel 1989 per il suo degrado. Collocato sull\u2019asse centrale del Parco, che collega idealmente il centro di Milano con il Sempione, consiste in una struttura scenica ridotta all\u2019essenziale, sempre predisposta per l\u2019uso, libera sede, sia per attivit\u00e0 e spettacoli artistici, sia per un utilizzo indipendente da parte di ognuno. Composta da una piattaforma sollevata da terra e da sei quinte laterali rotanti, fu creata nel 1973 per la XV Triennale e oggi, insieme ai \"Bagni Misteriosi\" di Giorgio De Chirico e all\u2019\"Accumulazione Musicale e Seduta\" di Arman, realizzati nella stessa occasione, costituisce una parte integrante del Parco Sempione.\nFlora e attrezzatura.\nLa flora del parco Sempione \u00e8 molto ricca e varia e le guardie ecologiche volontarie vi hanno organizzato due percorsi botanici con il riconoscimento di cinquanta specie a uso delle scolaresche, cui viene consegnata anche una piccola guida illustrata gratuita.\nSul belvedere, di fronte alla statua di Napoleone III, vi \u00e8 un vecchio olmo monumentale e un grande ippocastano cresce nei pressi del \"Ponte delle Sirenette\". Tra gli altri alberi degni di nota un curioso platano sulla sponda della propaggine del laghetto, due grandi noci del Caucaso che si riflettono nello specchio d'acqua e faggi penduli vicino al giardino della Triennale. Diverse variet\u00e0 di cedro: dell'Atlante, dell'Himalaya e della California, poi bei gruppi di querce rosse, di tassi, di cipressi calvi e di tigli. Molte le variet\u00e0 di aceri: zuccherino, americano, campestre, montano e riccio. Sempre tra le piante ad alto fusto, ricordiamo ancora pini, faggi, pioppi, ippocastani, lecci e magnolie e, infine, l'ontano nero, il noce nero, il ginkgo e il liquidambar.\nLa riqualificazione e il restauro del parco tra il 1999 e il 2003 hanno arricchito le presenze della vegetazione arbustiva e le sue funzioni decorative; tra l'altro sono state inserite anche alcune specie a fioritura invernale o precoce come la \"Sarcococca confusa\", l'amamelide, il loropetalum, il calicanto e alcune variet\u00e0 di mahonia e di camellia. Tra le specie primaverili ed estive, ricordiamo la vasta gamma di cornioli, di viburni, di ortensie, camelie, rododendri, azalee e rose antiche.\nNel recinto del parco si trovano otto percorsi vita attrezzati, un campo da pallacanestro (affiancato, fino al 1998, da un campo di pallavolo) oltre a un'unica grande area gioco per bambini. Quattro gli spazi cintati riservati ai cani.\nLeggende popolari.\nTra le leggende meneghine, si segnala lo spettro della cosiddetta \"Dama Nera\": nelle sere di nebbia, quando il Parco Sempione \u00e8 ormai deserto, capiterebbe di sentire odore di violette e apparirebbe la figura spettrale della dama vestita di un lungo abito nero e velata in viso. La donna una volta giunta a pochi centimetri dell'avventore gli porge la mano gelida: chi la raccoglie viene trascinato in sentieri nascosti del parco, dentro una nebbia sempre pi\u00f9 fitta, fino a raggiungere una grande villa. All'interno di tale villa la Dama si concede all'avventore, solo dopo l'uomo trova il coraggio di alzare il velo, scoprendo cos\u00ec un teschio con le orbite vuote. La scoperta tremenda fa fuggire tutti gli uomini dalla Dama in nero, che mai cerca di trattenerli, sapendo che sarebbero sempre tornati a cercarla. Secondo la famosa leggenda tutti gli uomini vittima della Dama perdono il senno e conoscono un amore cos\u00ec forte da portarli alla follia, trascorrendo la loro vita a cercare di ritrovare la grande villa in cui avevano ballato con la Dama oscura.\nAltre leggende narrano la storia di processioni di anime disperate, queste riconosciute come spettri dei catari, bruciati vivi in Corso Monforte perch\u00e9 considerati eretici. Troviamo leggende di donne bruciate vive considerate streghe, antichi uomini malvagi che nel passato si aggiravano tra le vie milanesi o infine del fantasma dell'Opera che perseguita presso il teatro della Scala chiunque si rechi ad assistere agli spettacoli senza intendersi di musica lirica."}
{"id": "742529", "revid": "110157", "url": "https://it.wikipedia.org/wiki?curid=742529", "title": "L'innamorato della signora Maigret", "text": "L'innamorato della signora Maigret (titolo originale in francese \"L'amoureux de Madame Maigret\", pubblicato in traduzione italiana anche col titolo L'ammiratore di Madame Maigret) \u00e8 un racconto di Georges Simenon con protagonista il Commissario Maigret.\nIl racconto \u00e8 stato scritto a Neuilly-sur-Seine (Francia) nell'inverno 1937/38.\nTrama.\nLa signora Maigret, dalla sua finestra affacciata sulla bella Place des Vosges, da qualche settimana ha notato uno strano signore, dall'et\u00e0 indefinibile e vestito \"d\u00e9mod\u00e9\", sedersi regolarmente sulla stessa panchina dei giardinetti, arrivando e andandosene sempre alla stessa ora. Il soggetto \u00e8 diventato argomento scherzoso tra lei e il marito, che lo ha battezzato come \"l'ammiratore della signora Maigret\". Un giorno il singolare personaggio viene trovato morto sulla sua panchina, ucciso da un proiettile sparato da una carabina. Inizia una sottile competizione tra il commissario e la moglie per scoprire chi si celava dietro al misterioso individuo, e cosa \u00e8 successo ad una bella balia che frequentava regolarmente la medesima piazza ed \u00e8 improvvisamente scomparsa.\nEdizioni.\nIn francese \u00e8 uscito la prima volta sul n\u00b0 66 [prima serie] di \"Police-Roman\", il 28 luglio 1939, poi in volume nell'edizione del 1944 della raccolta \"Les nouvelles enqu\u00eates de Maigret\", pubblicata da Gallimard.\nIn italiano, con il titolo di \"L'innamorato della signora Maigret\", fa parte della raccolta \"Maigret in Rue Pigalle\", traduzione di Elena Cantini, per la prima volta stampata nei \u201cCapolavori Gialli\u201d (n\u00b0 25-27), pubblicata da Mondadori nel 1955 e poi nella collana \"Romanzi di Simenon\u201d (n\u00b0 185) del 1962 e poi nella raccolta con il titolo omonimo di \"L'innamorato della signora Maigret\" in \"Le inchieste del commissario Maigret\u201d (n\u00b0 25) del 1967. Dal 1976 con la traduzione di Gian Franco Orsi, \u00e8 uscito con lo stesso titolo nelle collane \u201cOscar\u201d (n\u00b0 476) (1973), \u201cAutunno Giallo\u201d (1976) e \u201cOscar\u201d n\u00b0 1436 (Giallo 81) 1981 dello stesso editore. Nel 1994 la traduzione di Valeria Leotta \u00e8 uscita singolarmente presso la Garden Editoriale. \u00c8 stato poi incluso nel 2013 nella raccolta \"La Locanda degli Annegati e altri racconti\", nella traduzione di Marco Bevilacqua per Adelphi (parte della collana \"gli Adelphi\", al n\u00b0 432).\nFilm e televisione.\nPer la televisione da questo racconto \u00e8 stato tratto:"}
{"id": "742540", "revid": "1851848", "url": "https://it.wikipedia.org/wiki?curid=742540", "title": "Francesco Zanoncelli", "text": "Carriera.\nClub.\nDopo aver dato i primi calci a un pallone nella squadra della sua citt\u00e0, Lodi Vecchio, \u00e8 stato acquistato dal Milan, dove, dopo una trafila nelle giovanili, ha esordito in prima squadra nella fine della stagione 1985-86 nel Torneo Estivo. Nella stagione seguente, a 19 anni, ha giocato 6 partite di campionato. Era un difensore centrale.\nDopo aver giocato con Empoli, , Brescia, Atalanta, Padova e , nella stagione 1996-1997 \u00e8 passato al Lecce con cui ha conquistato la promozione in Serie A sotto la guida dell'allenatore Gian Piero Ventura, il quale l'anno dopo lo ha portato con s\u00e9 insieme ad altri suoi compagni di squadra (Tiziano De Patre, Gianni Cavezzi, Fabio Macellari) al Cagliari, nuovamente nella serie cadetta. Nella formazione sarda \u00e8 rimasto le due successive stagioni (1997-1998 e 1998-1999), cogliendo nuovamente al primo anno la promozione in Serie A.\nTerminanta l'esperienza con i rossobl\u00f9, Zanoncelli \u00e8 tornato a giocare nuovamente al Brescia per una stagione, per poi passare a Genoa, Crotone e infine finire la carriera da calciatore con la maglia della SPAL. Ha collezionato 23 presenze e 2 gol con la Nazionale Under-21 allenata da Cesare Maldini.\nAllenatore.\n \u00e8 passato nel campionato successivo alla guida della Giacomense in Serie D (2006-2007), venendo esonerato, per poi passare alla guida del Pizzighettone nella stagione 2007-2008, dove viene esonerato a causa degli scarsi risultati che portano la squadra al terz'ultimo posto. Nel 2008 passa alla guida del Sal\u00f2 Valsabbia, in Serie D.\nIl 3 luglio 2009 viene ufficializzato il suo passaggio alla guida del Carpenedolo in Seconda Divisione. Nel gennaio del 2010 Zanoncelli, dopo che la squadra era in zona play-out e non vinceva da 12 gare, \u00e8 stato esonerato dal Carpenedolo a seguito della sconfitta in casa per 3-0 in campionato contro l'Alghero; ha vinto in totale col Carpenedolo 5 partite su 20. Dal 2011 lavora a Sydney in Australia, allenando i giovani tra i 15 e i 17 anni d'et\u00e0 per l\"AC Milan Soccer School Academy\", assieme ad Andrea Icardi.\nNel 2015, terminata la collaborazione col Milan, resta in Australia, a Brisbane, entrando in varie realt\u00e0 calcistiche della zona.\nIl 5 gennaio 2022, diviene collaboratore tecnico di Roberto Venturato , alla S.P.A.L.."}
{"id": "742543", "revid": "109903261", "url": "https://it.wikipedia.org/wiki?curid=742543", "title": "Dashcode", "text": "Dashcode \u00e8 un'applicazione sviluppata dalla Apple Inc. inclusa in Mac OS X Leopard che semplifica lo sviluppo di widget per Dashboard.\nFu per la prima volta scoperta sui MacBook venduti intorno al 24 maggio 2006, come parte degli Apple Developer Tools.\nControversia.\nIl software \u00e8 stato incluso nei MacBook e nei MacBook Pro per errore, e molti utenti hanno riportato problemi di stabilit\u00e0. Dashcode non fu incluso nell'aggiornamento di Xcode 2.3 disponibile sul sito Apple al momento della sua scoperta, fatto che aliment\u00f2 dei sospetti.\nLa notizia \u00e8 emersa grazie ad un video inserito su molti siti di \"indiscrezioni\" Mac, nel novembre 2005.\nWWDC.\nSteve Jobs, durante la WWDC del 2006, descrisse Dashcode come una nuova funzionalit\u00e0 che doveva essere inclusa in Leopard.\nSebbene Dashcode non facesse parte dell'installazione di Xcode, i DVD distribuiti alla WWDC contenevano una versione di Dashcode.\nSebbene il numero di versione fosse minore di quello della versione del MacBook, la versione WWDC di Dashcode conteneva numerosi nuovi modelli, insieme a miglioramenti di interfaccia e funzionalit\u00e0.\nLa versione WWDC di Dashcode si lancia sulle versioni WWDC di Mac OS X 10.4 e 10.5, ma \u00e8 inutilizzabile sul 10.4 (si chiude subito dopo l'avvio).\nBeta pubblica.\nIl 20 dicembre 2006, la Apple rilasci\u00f2 una beta pubblica di Dashcode. Quando ha annunciato questa beta, Apple ha riferito che \u00e8 stata adattata per compatibilit\u00e0 con Mac OS X Tiger.\nQuesta versione di Dashcode \u00e8 scaduta il 15 luglio 2007."}
{"id": "742545", "revid": "2184720", "url": "https://it.wikipedia.org/wiki?curid=742545", "title": "Centro storico di Potenza", "text": "Il centro storico di Potenza \u00e8 il primo quartiere della citt\u00e0 lucana. \u00c8 la parte pi\u00f9 antica della citt\u00e0, nella quale si trovano la maggior parte degli edifici storici e delle testimonianze del passato cittadino; comprende inoltre il punto della citt\u00e0 con l'altitudine misurata pi\u00f9 elevata, che corrisponde a 819 .\nIl quartiere \u00e8 popolarmente chiamato Sopra Potenza, in riferimento alla posizione sopraelevata rispetto al resto della citt\u00e0.\nStruttura.\nIl centro storico \u00e8 percorso dalla stretta via Pretoria, che un tempo conduceva al castello del XVI secolo di cui oggi rimane solo una torre. Ai lati della strada principale si dispiegano vicoli e stradine che conducono in angoli caratteristici. Via Pretoria, che taglia a met\u00e0 il centro, \u00e8 costeggiata da palazzi stretti gli uni agli altri.\nVia Pretoria, appunto, \u00e8 la via pi\u00f9 antica e importante della citt\u00e0. Attraversa longitudinalmente tutto il nucleo storico a partire dal cosiddetto Rione Castello ad est, sino a Portasalza ad ovest.\nCuore della citt\u00e0, il corso \u00e8 stato di recente restaurato a livello della pavimentazione, sostituendo gli ormai antichi Sanpietrini con grandi blocchi di pietra.\nPartendo da est si pu\u00f2 osservare ci\u00f2 che rimane del castello, ovvero la Torre Guevara, restaurata negli ultimi anni in seguito ai danni ingenti causati dal terremoto nel 1980, e adibita a galleria d'arte. In passato aveva svolto il ruolo di lazzaretto prima e di ospedale (sia civile che militare) poi. Nel recinto in cui si trova la Torre ha luogo un Belvedere.\nUscendo dal parco della Torre troviamo l'antico Palazzo Bonifacio, datato al XVII secolo e rinchiuso intorno al piccolo cortile.\nProseguendo verso est vi \u00e8 largo Duomo, in cui si trova la Cattedrale dedicata al santo patrono della citt\u00e0, San Gerardo, anche se anticamente era intitolata alla Beata Vergine Assunta. La chiesa \u00e8 un edificio neoclassico che venne ricostruito nel XVIII secolo da un allievo del Vanvitelli; al suo interno \u00e8 conservato un sarcofago d'epoca romana, contenente i resti del santo patrono. A sinistra della cattedrale, sempre affacciati su largo Duomo, sono presenti il Palazzo Vescovile, storica residenza del Vescovo della Citt\u00e0 e Palazzo Scafarelli, di propriet\u00e0 dell'omonima antica famiglia borghese.\nRaggiungendo piazza Matteotti, o piazza Sedile, sulla sinistra troviamo il tempietto di San Gerardo di Marmo, costruito nel 1865 dagli scultori potentini Michele e Antonio Busciolano e dedicato al santo patrono della citt\u00e0. \nProseguendo per via Pretoria, sulla destra si trova la Chiesa della Santissima Trinit\u00e0, una delle pi\u00f9 antiche. L'ingresso laterale della chiesa, che affaccia su via Pretoria, conserva sulla lunetta dell'arco sopra l'ingresso una tempera su tavola raffigurante l'Annunciazione. \nIl centro di via Pretoria \u00e8 caratterizzato dalla grande piazza Mario Pagano, punto di ritrovo sul quale si affacciano il Teatro Francesco Stabile, il Palazzo del Governo e, nell'angolo destro, la chiesa e convento di San Francesco, fondata nel 1274.\nProseguendo verso ovest, troviamo la chiesa di San Michele Arcangelo, in stile romanico.\nAll'estremit\u00e0 occidentale di via Pretoria troviamo la cappella di santa Lucia."}
{"id": "742546", "revid": "1543377", "url": "https://it.wikipedia.org/wiki?curid=742546", "title": "Le avventure di Davy Crockett", "text": "\"Le avventure di Davy Crockett (Davy Crockett, King of the Wild Frontier)\" \u00e8 un film del 1955 diretto da Norman Foster.\nIl film \u00e8 composto da tre episodi girati dalla Walt Disney per uno show televisivo: \"Davy Crockett e gli indiani\", \"Davy Crockett a Washington\" e \"Davy Crockett ad Alamo\".\nIl film ebbe un seguito l'anno successivo: \"Davy Crockett e i pirati\", interpretato ancora da Parker.\nTrama.\nPrima parte (\"Davy Crockett e gli indiani\").\ni due trapper del Tennessee Davy Crockett e il suo miglior amico George Russell (figlio del capitano William Russell e di Agness H. Mccollough) si arruolano come volontari per combattere col generale Andrew Jackson e il maggiore Tobias Norton nell guerra creek (1813-1814). Dopo una vittoriosa battaglia tornano a casa per assicurarsi che le loro famiglie abbiano provviste sufficienti per l'inverno. Poco pi\u00f9 tardi raggiungono i loro commilitoni trovandoli in situazione di stallo contro i Creek, mentre Jackson + andato a New Orleans. Disobbedendo agli ordini di Norton, Crockett e Russell vanno a osservare le posizioni dei Creek, e Russell viene catturato.\nCrockett pedina i Creeks fino al loro accampamento, dove sfifa il capo creek rimasto, Stecca Rossa, a un duello con l'ascia per la vita di Russell. Crockett ha la meglio, ma concede di risparmiare la vita di Stecca Rossa in cambio della sua firma al trattato di pace.\nSeconda parte (\"Davy Crockett a Washington\").\nCrockett e Russell si dirigono a ovest per esplorare le terre vergini che sono state aperte all'insediamento di coloni, progettando di chiamarvi la famiglia di Davy dopo aver costruito una capanna. Essi ottengono una concessione dopo aver battuto Piedoni Mason in una gara di tiro al bersaglio. Apprendono poi che Mason sta scacciando gli indiani dalle loro terre per rivenderle, ed entrano in amicizia con una famiglia di profughi cherokee vittime di Mason. Crockett si offre di diventare il magistrato governativo reponsabile della zona: sconfigge Mason in un combattimento a mani nude prima di far arrestare lui e il suo complice sopravvissuto (l'altro era stato colpito a morte quando aveva tentato di sparare a Crockett).\nCrockett viene convinto a presentarsi alle elezioni statali contro Amos Thorpe, un politico corrotto alleato con uomini che cercano d'impadronirsi delle terre dei Cherokee, che altrimenti non avrebbe contendenti. Riceve allora una lettera dalla cognata, che lo informa che sua madre \u00e8 morta di febbri. Con difficolt\u00e0 Crockett vince l'elezione, e diventa un popolare membro del parlamento del Tennessee. Incontra nuovamente Norton e Andrew Jackson, che \u00e8 in lizza per diventare presidente degli Stati Uniti e lo convince a concorrere anche per la Camera dei rappresentanti degli Stati Uniti.\nDopo che Crockett \u00e8 entrato a far parte del Congresso, Norton, che cerca di far passare una proposta di legge per usurpare le terre che sono state riconosciute agli indiani per mezzo dei trattati, fa s\u00ec che parta in un tour di conferenze negli stati orientali per distrarne la sua attenzione, ma Russell apprende della proposta e riporta Crockett a Washington perch\u00e9 vi si opponga. Prima di lasciare la carica ponendo fine alla sua carriera politica, Crockett si scaglia contro la proposta.\nTerza parte (\"Davy Crockett ad Alamo)\".\nNel 1836, Crockett decide di unirsi ai ribelli texani che stanno combattendo ad Alamo, ed \u00e8 raggiunto da George Russell. Mentre viaggia verso San Antonio, si uniscono a loro Thimblerig, un giocatore d'azzardo, e Busted Luck, un indiano comanche. Dopo aver raggiunto il forte si uniscono alla sua difesa, nonostante che il colonnello James Bowie riveli che le loro riserve di munizioni siano pericolosamente scarse. Russell fa in modo d'infiltrarsi oltre le linee nemiche per cercare aiuto, ma col solo risultato di tornare a mani vuote. La guarnigione texana resiste a diversi attacchi delle truppe messicane prima di essere sconfitta. George Russell, Thimblerig, Busted Luck, Travis e un colonello Bowie tirato gi\u00e0 dal letto vengono tutti uccisi, lasciando Crockett come estremo difensore. Crockett viene infine visto mentre mulina il suo fucile contro i messicani che avanzano; la scena poi si dissolve su un'inquadratura della bandiera della Stella Solitaria e del diario di Crockett che si chiude sulla sua ultima registrazione \"6 marzo 1836 - Libert\u00e0 e indipendenza per sempre!\", accompagnata da una ripresa della \"Ballata di Davy Crockett\".\nColonna sonora.\nFanno parte della colonna sonora due canzoni: \"The Ballad of Davy Crockett\", con testo di Tom Blackburn su musica di George Bruns (eseguita da The Wellingtons) e \"Farewell to the Mountains\", una poesia di Davy Crockett musicata da George Bruns e cantata nella versione originale dallo stesso interprete Fess Parker.\nGenesi e produzione.\nNella primavera del 1948, durante un'intervista con la giornalista Hedda Hopper per la promozione de \"Lo scrigno delle sette perle\", Walt Disney accenn\u00f2 alla possibilit\u00e0 di realizzare un cortometraggio sul personaggio di Davy Crockett, creando cos\u00ec una serie di cortometraggio sulle lggende americane comprendente \"Giovannino Semedimela\" e \"Pecos Bill\". Poco dopo l'uscita de \"Lo scrigno delle sette perle\" nel maggio 1948, Walt Disney decise di fermare la produzione dei film a episodi per riprendere quella di \"Cenerentola\". Il progetto rimase nel cassetto e si trasform\u00f2 in una serie televisiva negli anni Cinquanta per permettere la costruzione e la promozione del parco Disneyland.\nLa serie televisiva \"Davy Crockett\" fu sviluppata dagli studi Disney come una sequenza di tre episodi della durata di un'ora trasmessi nel 1954-1955 dalla rete ABC, conclusi con la morte dell'eroe nella battaglia di Fort Alamo.\nFu dopo le riprese del terzo episodio, nel quale l'eroe cade a Fort Alamo, che la serie inizi\u00f2 ad essere trasmessa. Il successo fu immediato, ma Disney si ritrov\u00f2 con \u00abtre soli episodi e un eroe morto\u00bb. Per conservare un poco dell'aura del personaggio, si commercializz\u00f2 la canzone \"La ballata di Davy Crockett\", che avrebbe promosso un'affezione verso l'eroe con ulteriori prodotti derivati, tra cui il berretto in pelliccia di procione.\nLa popolarit\u00e0 dell'eroe incarnato da Fess Parker fu tale che poco prima dell'estate del 1955 Disney fece montare degli estratti dei tre episodi in un lungometraggio da 90 minuti da distribuire nei cinema. Inoltre, dopo il 1955 Disney produsse due episodi supplementari che costituirono una seconda stagione e che furono raccolti nel film cinematografico \"Davy Crockett e i pirati\".\nIl film contiene alcune sequenze animate. quelle del \"diario\" di Davy Crockett. Tecnicamente, il film mostra alcuni elementi che indicano una realizzazione fatta in economia. Degli spezzoni della serie documentaristica \"La natura e le sue meraviglie\" sono utilizzati per mostrare ci\u00f2 che vedeva Crockett con i suoi occhi. Si possono vedere anche un orso, un alligatore e altri animali inseriti nel film. L'edificio del Congresso del Tennessee e la casa coloniale di Andrew Jackson sono riprodotti a dimensioni naturali, ma il Campidoglio di Washington \u00e8 un modello in scala ridotta messo dietro a un vetro. I passaggi tra le tre sezioni non sono ruvidi ma restano sensibilmente visibili: ne \u00e8 esempio il fatto che il personaggio di Thimblerig interpretato da Hans Conried compaia senza essere sviluppato.\nLa maggior parte delle riprese fu effettuata nel Tennessee e nel Wildwood Regional Park a Thousand Oaks in California.\nDistribuzione.\nIl film usc\u00ec nelle sale statunitensi il 25 maggio 1955 e in quelle italiane il 7 febbraio 1956.\nAnalisi critica.\nL'uscita di questo film fu un primo esperimento per uno studio che produceva serie televisive. Il fatto di utilizzare degli estratti di episodi televisivi per fare un lungometraggio \u00e8 per Leonard Maltin una forma d'imbroglio per il pubblico, ma ci\u00f2 dimostra l'attenzione alla qualit\u00e0 dello studio Disney nel girare le sue serie televisive, a colori e con un taglio cinematografico.\nIn conclusione, il film costituisce una visione gradevole. Tuttavia, Maltin nota che numerosi elementi, come la sua violenza e le sue imprecazioni, dimostrano che il personaggio non avrebbe dovuto avere tanto successo. Fu solo in seguito, con le storie scritte da Norman Foster e Thomas W. Blackburn, che il personnaggio fu addomesticato, reso pio e senza macchia.\nPer coloro che non vedono altro che sentimentalismo nelle produzioni Disney, Maltin fa notare che vedere un Davy Crockett sfruttato dal presidente Andrew Jackson sia abbastanza \"interessante\"."}
{"id": "742548", "revid": "81195", "url": "https://it.wikipedia.org/wiki?curid=742548", "title": "Centrifugazione", "text": ""}
{"id": "742553", "revid": "116901529", "url": "https://it.wikipedia.org/wiki?curid=742553", "title": "Otello (Rossini)", "text": "Otello ossia Il moro di Venezia \u00e8 un'opera lirica di Gioachino Rossini. Seconda di una serie di nove opere composte da Rossini per Napoli, and\u00f2 in scena il 4 dicembre 1816 al Teatro del Fondo di Napoli.&lt;br&gt;\nIl librettista Francesco Maria Berio di Salsa scrisse i versi non basandosi direttamente sulla tragedia di Shakespeare ma, come era abituale all'epoca, usando adattamenti contemporanei (\"Othello, ou le More de Venise\" di Jean-Fran\u00e7ois Ducis, 1792).\nPrime rappresentazioni.\nNonostante il dissenso di una parte del pubblico in sala, particolarmente riguardo al finale considerato eccessivamente \"tragico\", l'opera ebbe subito un grande successo. Rappresentata in tutto il mondo (talvolta sostituendo la conclusione tragica con un lieto fine), venne replicata fino alla fine del XIX secolo, quando venne sostituita nei gusti del pubblico dall'Otello di Verdi.\nIl 18 gennaio 1817 avviene la prima nel Teatro San Carlo di Napoli con Manuel Garc\u00eda (padre) come Jago e lo stesso cast della prima.\nIl 21 febbraio 1818 avviene la prima nel Teatro San Benedetto di Venezia con Nicola Tacchinardi.\nIl 13 settembre 1819 va in scena a Monaco di Baviera ed il successivo 26 dicembre nel Teatro Argentina di Roma nella seconda versione.\nIl 5 giugno 1821 avviene la prima nel Th\u00e9\u00e2tre-Italien di Parigi con Giuditta Pasta, Garc\u00eda, Marco Bordogni e Nicolas-Prosper Levasseur.\nIl 16 maggio 1822 avviene la premi\u00e8re nel Her Majesty's Theatre di Londra.\nIl 3 settembre 1823 avviene la prima nel Teatro alla Scala di Milano diretta da Alessandro Rolla con Giovanni Orazio Cartagenova, il successivo 31 ottobre in Amburgo e il 1\u00ba dicembre a Lione in francese.\nIl 26 dicembre 1825 avviene la prima nel Teatro Regio di Torino diretta da Giovanni Battista Polledro con Henriette M\u00e9ric-Lalande.\nIl 10 gennaio 1826 avviene la prima nel Teatro La Fenice di Venezia con Ester Mombelli, Domenico Donzelli e Domenico Cosselli ed il successivo 7 febbraio a New York con Maria Malibran, Garc\u00eda, Gaetano Crivelli e Manuel Garc\u00eda (figlio).\nIl 20 gennaio 1827 avviene la prima nel Teatro Comunale di Bologna.\nIl 17 gennaio 1838 avviene la prima nel Teatro Regio di Parma.\nIl 2 settembre 1844 avviene la prima all'Opera di Parigi con Rosina Stoltz, Gilbert-Louis Duprez e Levasseur.\nIl 10 giugno 1848 avviene la prima nel Gran Teatre del Liceu di Barcellona.\nIl 15 novembre 1856 avviene la prima nel Teatro della Canobbiana di Milano ed il 10 settembre 1859 nel Teatro Riccardi (oggi Teatro Donizetti) di Bergamo con Mario Tiberini.&lt;br&gt;\nL'opera inizia a sparire dal repertorio a partire dal debutto dell'omonima opera di Verdi.\nRiprese contemporanee.\nA partire dagli anni 1950, grazie alla \"Rossini Renaissance\", l'opera appare di nuovo nei cartelloni dei teatri d'opera, rivelando un'opera che mantiene intatta la sua validit\u00e0. In particolare il terzo atto, comprendente la famosa \"Canzone del Salice\", \u00e8 una delle pi\u00f9 grandi creazioni rossiniane.&lt;br&gt;\nNel ruolo del titolo si impongono le performance dei tenori Chris Merritt, Bruce Ford, Gregory Kunde e John Osborn; come Desdemona si segnalano Virginia Zeani, Mariella Devia, Anna Caterina Antonacci, Jessica Pratt, Cecilia Bartoli e Nino Machaidze. &lt;br&gt;\nL'opera debutta al Rossini Opera Festival nel 1988, e vi ritorna nel 1991, 1998 e 2007.\nLa trama.\nSi riporta l'argomento dell'opera, come risulta dal libretto delle rappresentazioni milanesi del 1818:\nOrganico orchestrale.\nLa partitura di Rossini prevede l'utilizzo di:"}
