{"id": "702236", "revid": "39884", "url": "https://it.wikipedia.org/wiki?curid=702236", "title": "Edoardo Perotti", "text": "Appartenne alla scuola dei \"paesisti\" piemontesi, e approfond\u00ec le proprie conoscenze artistiche prima a Ginevra, dove studi\u00f2 pittura presso il pittore Alexandre Calame, e poi a Parigi.\nBiografia.\nIn Svizzera fece studi commerciali, in parallelo ai corso di pittura, poi si trasfer\u00ec per un breve periodo a Parigi, prima di rientrare a Torino. Nel 1846 partecip\u00f2 all'esposizione fatta dalla Societ\u00e0 Promotrice delle belle arti di Torino presentando 4 dipinti: Castello di Miolans, Paese dell\u2019Oberland, Veduta nella valle d\u2019Aosta e Veduta nella valle di Lauterbrunnen, e due disegni: Valle degli Ormonds e Valle di Meyringen, che rompevano con la tradizione pittorica dell'epoca mediante una rappresentazione pi\u00f9 realistica della natura. L'anno successivo partecip\u00f2 all'esposizione seguente con tre quadri: Valle d\u2019Aosta e catena del Monte Bianco, Tramonto del sole sulla sommit\u00e0 delle Alpi dell\u2019Oberland, Un temporale nei dintorni di Meyringen.\nTra il 1847 al 1849, cominci\u00f2 a viaggiare per l'Italia: Roma, Capri, Napoli e la Romagna, che divennero i principali soggetti delle sue tele. Durante questi viaggi Perotti era solito eseguire degli schizzi che poi avrebbe utilizzato per realizzare i quadri nel suo studio.\nSecondo Mario Michela il Perotti \u00e8 tra i protagonisti del rinnovamento della \"scuola di paese\". A Perotti va il merito di aver saputo mediare tra i paesaggi bucolici e fantastici dei pittori del periodo, e le prime raffigurazioni \"realistiche\". \nNel corso degli anni settanta, la sua pittura per\u00f2 perse di freschezza ed originalit\u00e0, aspetto sottolineato anche dai critici pi\u00f9 moderati, come ad esempio Clementi..\nQuesto non imped\u00ec al Perotti di ottenere committenze dalla famiglia reale, (\"Al cadere dell'estate\" 1862) e dal Ministero della Pubblica istruzione (\"La vita campestre\" 1861 ed \"Un mattino\" 1862).\nMor\u00ec nel 1870 nei pressi di Torino in seguito ad un incidente di caccia.\nMostre ed esposizioni.\nCome allievo di Calame, nel 1855 partecip\u00f2 all'Esposizione Universale di Parigi, presentando due quadri \"Capri\" e \"Golfo di Napoli\".Negli anni seguenti, partecip\u00f2 sovente alla mostra della Promotrice di Torino.Nel 1861 partecip\u00f2 alla Mostra Nazionale di Firenze, e nel 1867 e 1869, present\u00f2 due opere alla mostra annuale di Brera (\"Autunno sulle sponde della Dora\" e \"Le prime foglie\") entrambe conservate alla Galleria d'Arte Moderna di Milano.\nMusei.\nElenco dei musei e degli edifici che espongono opere dell'artista:"}
{"id": "702237", "revid": "547034", "url": "https://it.wikipedia.org/wiki?curid=702237", "title": "Diva (Dana International)", "text": "Diva (in ebraico \u05d3\u05d9\u05d5\u05d5\u05d4) \u00e8 la canzone che, con un punteggio complessivo di 172 voti, risult\u00f2 vincitrice dell'Eurovision Song Contest nel 1998; eseguita in ebraico da Dana International in rappresentanza di Israele, la canzone era stata composta da Svika Pick per la musica e da Yoav Ginai per le parole.\nLa canzone \u00e8 importante per varie ragioni. La pausa tra la lettura dei voti e la replica dell'esecuzione del brano da parte di Dana, rappresenta l'ultima volta che delle musiche dal vivo suonate da un'orchestra furono utilizzate per la gara, poich\u00e9 nel 1999 questa si sarebbe tenuta in spazi inadatti a contenerne una. Dana \u00e8 anche l'unica cantante transessuale ad avere mai vinto sino ad ora un Eurovision Song Contest. La selezione della canzone di Dana International caus\u00f2 grandi controversie in seno ai gruppi conservatori in Israele, tanto che al suo arrivo in Gran Bretagna furono continuamente richiesti agenti di sicurezza e di polizia per la scorta.\nL'esecuzione del brano, senza ricorso alla danza, vide l'accompagnamento di Dana International, vestita di un abito argenteo, da parte di tre coriste in nero. La canzone rappresenta un'ode alle donne pi\u00f9 potenti della storia, ma in effetti Cleopatra \u00e8 l'unico personaggio reale ad essere nominato. Vengono inoltre menzionate Victoria, la dea romana della vittoria, e Afrodite, la dea greca della bellezza.\nQuella sera il brano fu eseguito per ottavo, dopo Sixteen con \"To Takie Proste\" per la Polonia, e prima di Guildo Horn e Die Orthop\u00e4dischen Str\u00fcmpfe con \"Guildo Hat Euch Lieb!\" per la Germania. Alla fine delle votazioni, la canzone ottenne 172 punti, collocandosi prima su 25 concorrenti. Ci\u00f2 rappresent\u00f2 la terza vittoria per Israele al concorso; non avendo partecipato a quello dell'anno precedente, al paese ne venne la distinzione non usuale di aver vinto un Eurofestival dopo una pausa, cos\u00ec come di aver vinto un Eurofestival prima di una pausa (ci\u00f2 che Israele aveva precedentemente fatto nel 1979 con \"Hallelujah\", nell'esecuzione di Gali Atari).\nDopo la vittoria, Dana International provoc\u00f2 un piccolo scandalo arrivando alla premiazione della canzone in ritardo per cambiarsi d'abito ed indossare per la replica uno stravagante costume adorno di piume, di Jean-Paul Gaultier.\nLa canzone che rappresent\u00f2 Israele nel 1999 durante l'edizione successiva a Gerusalemme fu \"Yom Huledet (Happy Birthday)\", degli Eden.\nIn un sondaggio condotto in Internet nel 2005 dall'Unione europea di radiodiffusione, la canzone venne scelta tra le 14 pi\u00f9 famose della storia dell'Eurovisione, e prese parte a \"Congratulations\", il concerto tenutosi a Copenaghen in Danimarca nell'ottobre 2005 per marcare il cinquantenario dell'Eurovision Song Contest. La canzone fu di nuovo eseguita da Dana International, accompagnata da un'orchestra dal vivo e questa volta da sei ballerini con ventagli giganti di piume, mentre le immagini originali scorrevano sullo sfondo. Diva si classific\u00f2 tredicesima alla votazione.\nLa canzone successiva a risultare vincitrice della gara nel 1999 fu \"Take Me to Your Heaven\", eseguita da Charlotte Nilsson in rappresentanza della Svezia."}
{"id": "702238", "revid": "104485", "url": "https://it.wikipedia.org/wiki?curid=702238", "title": "Eliofanografo", "text": "Leliofanografo \u00e8 uno strumento utilizzato in meteorologia per misurare la durata dell'illuminazione solare (soleggiamento reale) ovverosia le ore e le frazioni di ora durante le quali il Sole \u00e8 presente sopra l'orizzonte libero da nubi.\n\u00c8 costituito da una sfera di vetro ottico sostenuta ai poli da due\nsupporti posti alle estremit\u00e0 di un arco meridiano graduato, che permette di disporre\nl'asse della sfera con un'inclinazione uguale ai gradi di latitudine del sito in cui \u00e8 posta.\nSul piano equatoriale della sfera \u00e8 situata una superficie sferica\ncava e solidale con il sostegno graduato. Questa superficie \u00e8 dotata\ndi una serie di scanalature longitudinali nelle quali vengono\nposte delle strisce di carta diagrammata per la registrazione dei\ndati. La carta speciale fotosensibile viene bruciata dai raggi del\nSole concentrati dalla sfera e dalla posizione e lunghezza delle\nbruciature \u00e8 possibile risalire all'orario ed alla durata dell'insolazione."}
{"id": "702239", "revid": "287204", "url": "https://it.wikipedia.org/wiki?curid=702239", "title": "Oltre l'invisibile", "text": "Oltre l'invisibile \u00e8 un romanzo di fantascienza scritto da Clifford D. Simak e pubblicato per la prima volta a puntate sulla rivista statunitense \"Galaxy\" nel 1951.\nAnche in Italia questo titolo \u00e8 stato pubblicato a puntate, nella collana Urania. La prima puntata usc\u00ec in appendice al numero 1 di questa collana (\"Le sabbie di Marte\", di Arthur Clarke) il 10 ottobre 1952.\nIn forma di romanzo unitario, il titolo \u00e8 poi stato ripubblicato sempre in Urania (numero 414 del 12 dicembre 1965) e nella collana Urania Classici (numero 9 del dicembre 1977).\nTrama.\nNono millennio: 61 Cygni \u00e8 una stella al centro di un sistema stellare poco distante dal Sistema Solare ma rappresenta una spina nel fianco per gli esseri umani, che non sono mai riusciti a penetrare con un'astronave attraverso i suoi schermi energetici protettivi.\nSoltanto un agente speciale, Asher Sutton, a bordo di una piccola scialuppa spaziale, \u00e8 riuscito a scendere sulla superficie del settimo dei sedici pianeti del sistema. Tuttavia la navetta si \u00e8 fracassata nell'atterraggio e Sutton \u00e8 stato dato per morto. Finch\u00e9, vent'anni dopo, questi fa ritorno sulla Terra utilizzando incredibilmente la stessa navetta, priva di motori e di tenuta stagna, senza cibo n\u00e9 acqua, in un viaggio di undici anni luce.\nImmediatamente Sutton comprende di essere in pericolo. Viaggiando nel tempo e con l'aiuto di alcuni umani e androidi, cercher\u00e0 di scoprire chi lo vuole morto e perch\u00e9 gli stanno dando la caccia dal futuro.\nChi \u00e8, dunque, Asher Sutton?\nCommento.\nCosa succederebbe se, nel futuro, l'uomo si impadronisse della capacit\u00e0 di viaggiare a ritroso nel tempo? Questa \u00e8 la domanda fondamentale che si pone Simak in questo articolato romanzo; domanda alla quale risponde che, senza dubbio, l'essere umano sfrutterebbe questa possibilit\u00e0 per tornare nel passato ed alterare il corso degli eventi \"pro domo sua\".\nParadossi nel romanzo.\nMa, quando si parla di viaggio all'indietro nel tempo, i paradossi sono in agguato:\nQuesti intriganti paradossi non vengono analizzati compiutamente ma solo gettati \"en passant\" nel piano narrativo.\nIn realt\u00e0, la tesi di Simak \u00e8 che il passato non pu\u00f2 essere cambiato nella misura in cui qualcuno ne \u00e8 a conoscenza. Se nessuno, nel futuro, sa niente di un fatto, tale fatto pu\u00f2 essere cambiato a volont\u00e0. Ma non appena sorge un manufatto, una testimonianza, una cronaca che identifica il modo in cui gli avvenimenti si sono svolti, sorge la necessit\u00e0 di operare con cautela e di modificare solo i dettagli dell'avvenimento. Il tempo tollera solo piccole alterazioni (ipotesi della censura cosmica). Qui si nasconde per\u00f2 un ulteriore paradosso: il passato non \u00e8 fatto solo di telegiornali e lettere scritte; \u00e8 fatto soprattutto dalle azioni degli uomini: \u00e8 gente che si \u00e8 incontrata e che ha generato dei figli, dai quali sono nati altri figli che scriveranno (hanno scritto) il futuro. Dunque gli intrusi temporali che cambiano i dettagli potrebbero, in realt\u00e0, apportare molte pi\u00f9 modifiche di quante essi credano.\nNote critiche.\nComposto con uno stile nostalgico e pastorale, tipico di Simak, che in alcuni passi ricorda quello, pi\u00f9 scosso e dolente, di Stanis\u0142aw Lem in \"Solaris\", questo romanzo risulta tuttavia penalizzato dalla mancanza di un piano narrativo lineare. Mentre in \"Solaris\" questa particolarit\u00e0 stilistica diviene trasognante e doloroso lirismo (il ricongiungimento con la donna amata e perduta, il misterioso oceano vivente...) qui esita in un'esposizione circonvoluta di fatti che, privati della necessaria progressivit\u00e0, si sfaldano su piani narrativi intersecati.\nSimak mette molta carne al fuoco ma non ne cura la \"cottura\": l'amico invisibile, i superpoteri di Sutton, le creature di 61 Cygni, il viaggio nel tempo, la guerra nel futuro, il valore quasi salvifico del libro che Sutton \u00e8 destinato a scrivere, la rivolta degli androidi, il destino... sono spunti di valore, che tuttavia non vengono sviluppati a sufficienza. Ci\u00f2 si traduce in una narrazione un po' zoppicante che lascia molti, forse troppi interrogativi irrisolti."}
{"id": "702241", "revid": "108905110", "url": "https://it.wikipedia.org/wiki?curid=702241", "title": "Ivy Mike", "text": "Ivy Mike \u00e8 il nome in codice della prima bomba H, fatta esplodere il 1\u00ba novembre 1952 alle 07:15 (ora locale) nelle isole Marshall dell'Oceano Pacifico, e in particolare a Elugelab, nell'atollo Enewetak.\nSvolgimento del test.\nFatta esplodere sull'atollo di Enewetak nel contesto dell'Operazione Ivy, liber\u00f2 un'energia pari a 10,4-12 megatoni, quasi mille volte superiore a quella della bomba di Hiroshima."}
{"id": "702243", "revid": "62814", "url": "https://it.wikipedia.org/wiki?curid=702243", "title": "Mastino Spagnolo", "text": ""}
{"id": "702244", "revid": "287204", "url": "https://it.wikipedia.org/wiki?curid=702244", "title": "La fenice libertaria", "text": "La fenice libertaria \u00e8 un componimento poetico in forma di poema in trenta endecasillabi scritto da Luigi Tribaudino e pubblicato nel 2006 dalla casa editrice milanese Lampi di stampa.\nSoggetto.\nIl volume - che ha per sottotitolo \"La lunga marcia di fra' Dolcino\" - \u00e8 dedicato, appunto, alla figura e alle gesta del predicatore ed eretico novarese perseguitato dalla Santa Inquisizione nel XIV secolo e ucciso sul rogo assieme alla sua compagna Margherita di Trento e a molti suoi seguaci.\nL'autore sottolinea, nelle note introduttive, come le gesta del gruppo di fedeli dolciniani che tennero testa alla Chiesa di Roma sui monti fra la Valsesia e la Valle Sessera (in particolare, sul monte che prender\u00e0 poi il nome di \"Rubello\", dai ribelli seguaci del religioso), si siano tramandate nel tempo prevalentemente per via orale attraverso i racconti passati di generazione in generazione, rimanendo pressoch\u00e9 limitate, in termini di conoscenza, all'interno delle vallate del vercellese e del biellese che furono teatro di una fra le pi\u00f9 sanguinose persecuzioni condotte in nome della religione cattolica.\nVisite adolescenziali sui luoghi storici in cui gli eventi si verificarono - corroborate da successivi studi ed approfondimenti - hanno indotto Tribaudino alla scrittura di questo componimento che, lungi dal voler essere una semplice commemorazione moderna della figura del \"frate rivoluzionario\", cerca di affondare, poeticamente, il \"bisturi\" del verso che non cerca la rima baciata nelle pieghe di eventi la cui complessit\u00e0 non \u00e8 stata del tutto - appunto, storicamente - disvelata.\nUn'operazione che viene condotta in un parallelismo storico che conduce fino a tempi recenti, con la rievocazione di moderne battaglie dalla Resistenza italiana al fascismo e durante la seconda guerra mondiale, e l'esodo di un popolo - appunto, la \"lunga marcia\" rievocata nel sottotitolo dell'opera - sotto la guida di Mao Zedong.\nDedicato ai \"diversi\".\nNella nuda parola che si fa poesia, citando Dante che inserisce Fra' Dolcino nel canto XXVIII del suo \"Inferno\", ma mutuando molto dal linguaggio contemporaneo ed appoggiandosi anche a fonemi esteri (come nel caso del termine di lingua inglese \"contractor\", funzionale qui a definire i quattrocento balestrieri genovesi noleggiati \"dall'armata crociata\", ma che \"nulla potranno contro i valsesiani che conoscono strade e transumanze\") l'opera di Tribaudino - nell'impervio ed accidentato percorso analitico, simile per tutto alla particolare conformazione geografica delle Prealpi biellesi - va in cerca pi\u00f9 della comprensione non superficiale di un fenomeno socio-politico di un tempo lontano che non della mera commozione (e commemorazione) agiografica - sorta di lirici \"affetti\" - legata ad una figura comunque rilevante sul piano strettamente storico.\nDedicato \"alle donne e agli uomini perseguitati e assassinati per le loro diversit\u00e0 da tutte le inquisizioni della storia umana\", il libro \u00e8 completato - oltre che dalle note introduttive in cui l'autore rievoca le giovanili gite sui luoghi dolciniani - da una sezione documentaria in due distinti capitoli che d\u00e0 conto di cosa fu il gruppo degli \"Apostolici\" e del significato della resistenza condotta in Valsesia fra il 1260 ed il 1307, e di come era organizzata l'Inquisizione medievale. A completare il tutto \u00e8 un glossario delle voci di meno facile comprensione ricorrenti nel testo."}
{"id": "702245", "revid": "56620", "url": "https://it.wikipedia.org/wiki?curid=702245", "title": "Guerra dei cent'anni", "text": "La guerra dei cent'anni fu un conflitto tra il Regno d'Inghilterra e il Regno di Francia che dur\u00f2, con varie interruzioni, centosedici anni, dal 1337 al 1453; le cause che lo scatenarono furono diverse, ma il pretesto ufficiale fu la questione dinastica sulla corona francese rivendicata nel 1336 da Edoardo III d'Inghilterra e duca d'Aquitania in quanto nipote di Filippo IV di Francia.\nLa guerra inizi\u00f2 favorevolmente per gli inglesi che, sotto la guida del Edoardo il Principe Nero, inflissero pesanti sconfitte ai francesi a Cr\u00e9cy (1346) e a Poitiers (1356), dove arrivarono perfino a catturare il re Giovanni II di Francia. Con il trattato di Br\u00e9tigny del 1360 Edoardo III rinunci\u00f2 alla sua pretesa ereditaria sulla Francia garantendosi, tuttavia, il dominio di tutta l'Aquitania e di Calais. Otto anni pi\u00f9 tardi la tregua fu rotta da Carlo V di Francia, che riusc\u00ec a riconquistare gran parte del territorio ceduto agli inglesi. Tra il 1407 e il 1435 la Francia fu dilaniata da una guerra civile tra Armagnacchi e Borgognoni che, in seguito all'alleanza di Giovanni di Borgogna con Enrico V d'Inghilterra, fece riprendere il conflitto. La battaglia di Azincourt (1415) segn\u00f2 una delle pi\u00f9 gravi sconfitte francesi: gli inglesi occuparono tutto il nord-ovest e nel 1420 entrarono persino a Parigi; due anni dopo Enrico VI d'Inghilterra si nomin\u00f2 re di Francia.\nMentre gli inglesi assediavano Orl\u00e9ans, nel 1429 inizi\u00f2 la riscossa francese guidata da Giovanna d'Arco, che aveva ricevuto dal delfino Carlo VII \u2013 nel frattempo rifugiatosi a sud della Loira \u2013 il comando di un esercito. Giovanna riusc\u00ec a rompere l'assedio di Orl\u00e9ans, invertendo definitivamente le sorti della guerra, e a entrare a Reims, dove Carlo fu incoronato re di Francia. Successivamente i francesi furono in grado di espellere gli inglesi da tutti i territori continentali, fatta eccezione per la cittadina di Calais che rimase inglese fino al 1559. Alla conclusione delle ostilit\u00e0 la Francia aveva sostanzialmente raggiunto l'assetto geopolitico moderno.\nNel corso del secolo furono introdotte nuove armi e nuove tattiche che segnarono la fine degli eserciti organizzati su base feudale e incentrati sulla forza d'urto della cavalleria pesante. Sui campi di battaglia dell'Europa occidentale rividero la luce gli eserciti professionali, scomparsi dai tempi dell'Impero romano. Si tratt\u00f2 inoltre del primo conflitto sul continente nel quale si impiegarono armi da fuoco in campo aperto. Nonostante la notevole durata del conflitto esso fu caratterizzato da un numero relativamente contenuto di battaglie; ciononostante il territorio francese sub\u00ec ingenti devastazioni da numerose incursioni di armati (dette \"chevauch\u00e9es\", celebre quella del Principe Nero del 1355), spesso accadute in periodi di apparente tregua, che contribuirono all'impoverimento della popolazione e alla diffusione della peste nera.\nLa straordinaria importanza della guerra dei cent'anni, nella storia dell'Europa nel suo complesso, \u00e8 evidenziata dal fatto che la sua fine nel 1453 \u00e8 una delle date convenzionalmente poste dalla storiografia moderna a conclusione del Medioevo europeo, vista anche la concomitante caduta di Costantinopoli.\nContesto storico.\nOrigini.\nVariegati, e spesso conflittuali, erano stati i rapporti tra Francia e Inghilterra nei secoli precedenti, sin da quando Guglielmo il Conquistatore, duca di Normandia e quindi vassallo del re di Francia, era asceso al trono inglese; il matrimonio tra Enrico II d'Inghilterra ed Eleonora d'Aquitania (nel 1152) aveva poi portato alla Corona inglese l'Aquitania e la Guienna, mettendo cos\u00ec in mano ai sovrani d'oltremanica, in qualit\u00e0 di feudatari, vasta parte del territorio francese.\nLo stridente legame tra i vassalli inglesi e i re francesi sfoci\u00f2 in aperto conflitto quando al principio del XIII secolo Giovanni Senza Terra si schier\u00f2 col nipote Ottone IV per la successione a Enrico VI di Svevia mentre Filippo Augusto, impegnato nell'unificazione monarchica del territorio francese, appoggiava Federico II: con la vittoriosa battaglia di Bouvines e il successivo trattato di Chinon la Francia riannetteva i possedimenti a nord della Loira (Berry, Turenna Maine e Angi\u00f2) mentre l'Inghilterra conservava in Francia solo l'Aquitania e il Ponthieu.\nDopo un breve periodo in cui le parti si capovolsero e un sovrano francese (Luigi VIII di Francia, nel 1216-1217) sedette sul trono d'Inghilterra, i successori di Filippo Augusto portarono avanti la politica di riunificazione territoriale, sia con le alleanze e i matrimoni, sia con le armi. Il trattato di Parigi del 1259 complic\u00f2 ulteriormente la situazione: con vari aggiustamenti territoriali, se pure pose temporanea fine a un periodo di lotte durato oltre ottant'anni, ribad\u00ec il ruolo di feudo dei possedimenti inglesi in Francia lasciando inalterate le ragioni di conflittualit\u00e0 fra le due potenze.\nFrancia.\nAgli inizi del XIV secolo il Regno di Francia contava una popolazione approssimativa tra i 15 e i 20 milioni, circa 3 o 4 volte superiore a quella dell'Inghilterra. Il paese era prevalentemente agricolo anche se lo scarso interesse da parte della nobilt\u00e0 nella gestione dei terreni aveva fatto s\u00ec che tale settore non fosse particolarmente all'avanguardia, nonostante una pi\u00f9 che buona diversificazione nei prodotti.\nParigi, centro politico e intellettuale, vantava una popolazione di circa abitanti, ma vi erano anche altre citt\u00e0 importanti, in particolare nel sud-ovest e nel nord. Seppur costretto alla convocazione degli Stati Generali ogni qualvolta fosse necessario prendere una decisione importante, da Filippo IV in poi fu concessa al re una certa autonomia e la sua autorit\u00e0 era riconosciuta in circa i due terzi del paese. Tuttavia, allo scoppio della guerra, la corona era avvantaggiata dai buoni rapporti che intercorrevano con i grandi feudatari pi\u00f9 autonomi, come i conti di Foix o d'Armagnac, anche grazie a generose elargizioni.\nLe truppe di cui il regno disponeva erano chiamate alle armi con l'adunata generale, ovvero il sistema dell\"arri\u00e8re-ban\", che consentiva di avere un esercito numeroso ma indisciplinato e malamente organizzato a causa dei continui dissidi che sorgevano tra i nobili; era scarsamente coeso poich\u00e9 composto da milizie feudali, provenienti dalle citt\u00e0 e rafforzato da contingenti di mercenari. Inoltre l'ultima generazione di soldati aveva poca esperienza sul campo rispetto ai loro avversari di oltre Manica. Il re poteva contare anche sul supporto di altre forze, come la Repubblica di Genova, il Regno di Boemia e la Contea di Savoia.\nNel 1284 il re Filippo IV il Bello continu\u00f2 la politica unitarista intrapresa dal suo predecessore accorpando alla corona anche il Regno di Navarra collocato nei Pirenei. Nello stesso anno il matrimonio con Giovanna I di Navarra port\u00f2 alla Corona i territori di Champagne e Brie adiacenti all'\u00cele-de-France. Con l'ascesa al trono di Filippo IV gli inglesi iniziarono a preoccuparsi delle influenze esercitate da Filippo nei confronti della regione delle Fiandre, da sempre una riserva commerciale per i sovrani inglesi che di fatto ne avevano il controllo e vi esportavano ingenti quantitativi di lane grezze prodotte in patria, acquistando con i proventi i vini del Bordeaux.\nNel 1302, nella battaglia di Courtrai, in cui i francesi si trovarono di fronte le milizie delle citt\u00e0 fiamminghe insorte contro il dominio di Filippo IV, si assistette alla prima grande sconfitta della cavalleria feudale, determinata in gran parte dall'inadeguatezza delle tecniche di guerra. I francesi comunque ebbero modo di rifarsi cogliendo un importante successo nella successiva battaglia di Mons-en-P\u00e9v\u00e8le del 1304. Filippo continu\u00f2 il suo progetto unitarista annettendo al Regno di Francia tutti i territori papali e confiscando i beni delle abbazie, il che determin\u00f2 la successiva ostilit\u00e0 di papa Bonifacio VIII; cerc\u00f2 di annettere anche i feudi inglesi presenti sul territorio francese ma, da questo azzardato tentativo, deriv\u00f2 una rivalit\u00e0 di lunga durata che contribu\u00ec allo scoppio della guerra dei cent'anni.\nInghilterra.\nAllo scoppio della guerra l'Inghilterra aveva una popolazione molto inferiore a quella della Francia, arrivando a contare solo 5 milioni di abitanti. Anche l'economia inglese si basava principalmente sul settore agricolo, tuttavia l'interesse attivo dell'aristocrazia aveva permesso lo sviluppo di un'agricoltura pi\u00f9 efficiente. Si coltivavano in particolare i cereali e si allevavano ovini; i commerci verso il continente erano ben sviluppati con l'esportazione di stagno, lana e alimenti. L'unica citt\u00e0 di dimensioni rilevanti era Londra, che in quel periodo contava tra i e i abitanti.\nL'Inghilterra, a differenza della Francia, nacque gi\u00e0 nel 1066 come stato unitario in cui tutte le terre erano sotto il controllo del re e il potere dei vassalli era relativamente debole. Tale unit\u00e0 politica permise ai monarchi inglesi di dedicarsi ad azioni di conquista su larga scala all'estero e di ampliare quindi notevolmente i propri possedimenti al di fuori dei confini originari del regno. Nel 1152 Enrico II, gi\u00e0 duca di Normandia, duca d'Angi\u00f2 e conte del Maine (tutti feudi francesi), spos\u00f2 Eleonora d'Aquitania e ne ottene l'immenso, omonimo feudo sul continente: per eredit\u00e0 e matrimonio, il primo re della dinastia Plantegeneta si ritrovava a essere il principale possessore di terre nel regno di Francia, poich\u00e9 i suoi feudi erano ben pi\u00f9 estesi di quelli del re capetingio. Sul fronte interno, Enrico tent\u00f2 di rafforzare il proprio controllo sulla Chiesa non facendosi scrupolo di assassinare Tommaso Becket, arcivescovo di Canterbury, colpevole di aver ostacolato il suo ridimensionamento dei privilegi ecclesiastici (1170). Presto il ducato di Bretagna, tra la Normandia e l'Aquitania, pass\u00f2 in mano ai Plantageneti e nel 1180 tutta la parte ovest del regno di Francia apparteneva di fatto al re d'Inghilterra.\nDavanti a un tale potere il nuovo re di Francia, Filippo II Augusto, decise di attaccare gli inglesi per allargare il proprio dominio. I figli e successori di Enrico II, Riccardo Cuor di Leone e Giovanni Senzaterra, combatterono in Normandia e nel sud-ovest della Francia per difendere i possedimenti inglesi dalle mire di Filippo Augusto ma Giovanni fu sconfitto e il re francese recuper\u00f2 la maggior parte dei possedimenti inglesi in Francia, in particolare la Normandia; di fronte al malcontento dei nobili Giovanni Senzaterra fu costretto a cedere notevoli poteri al Parlamento emanando la \"Magna Carta\" (1215). Nel corso del XIII secolo, gli inglesi, sempre padroni dell'Aquitania (per il possedimento della quale dovevano prestare fedelt\u00e0 al re di Francia), intrapresero nuove operazioni militari in Francia ma furono sconfitti, come alla battaglia di Taillebourg nel 1242.\nNei cinquant'anni precedenti lo scoppio della guerra dei cent'anni Edoardo I intraprese campagne di conquista in Galles e in Scozia, sottomettendoli. Gli scozzesi, tuttavia, guidati da William Wallace e da Robert Bruce si ribellarono e sconfissero le truppe di Edoardo II nella battaglia di Bannockburn (1314). Il Galles, invece, grazie a un'opera massiccia di fortificazioni fu mantenuto saldamente in mano inglese. Queste due guerre contribuirono a formare quegli arcieri che permisero all'Inghilterra di dominare i campi di battaglia nella prima fase della guerra dei cent'anni.\nDal punto di vista istituzionale l'autorit\u00e0 del re d'Inghilterra era pi\u00f9 debole e nello stesso tempo pi\u00f9 forte di quella del re di Francia. La debolezza risiedeva nei forti poteri del parlamento (tra i quali era anche presente il diritto di veto su qualsiasi imposizione fiscale) mentre la forza era dovuta alla rete capillare di funzionari regi, detti sceriffi, che controllavano il territorio. Il peso della nobilt\u00e0 nell'esercito, inoltre, era relativamente basso poich\u00e9 si preferiva che i feudatari inviassero al sovrano contributi in denaro piuttosto che contingenti di cavalieri. I soldati venivano reclutati in gran parte su base volontaria, con contratti sottoscritti dai loro capitani in cui si dichiarava il tempo di ferma, la paga e l'eventuale spartizione del bottino. Le recenti campagne contro il Galles avevano permesso alla truppa di raggiungere una certa esperienza; il loro punto di forza era rappresentato da arcieri, a piedi o a cavallo, capaci di maneggiare egregiamente l'arco lungo (o \"longbow\").\nCause.\nIl problema dinastico.\nFin dal 987 i re Capetingi avevano sempre generato un figlio maschio cui trasmettere la corona di Francia. Questo \"miracolo capetingio\" ebbe fine nel 1316 con la morte di Luigi X, avvenuta solo due anni dopo quella del padre Filippo IV il Bello: Luigi aveva avuto dalla prima moglie, Margherita di Borgogna, solo una figlia, Giovanna II di Navarra, e quando mor\u00ec la sua seconda moglie era in attesa di un bambino, il futuro Giovanni I di Francia, destinato a sopravvivere per soli cinque giorni dopo la nascita. Il regno si trov\u00f2 dunque in un caso senza precedenti, con una donna, Giovanna di Navarra, unica erede diretta al trono. Tuttavia, un consiglio di dotti, di alti prelati e nobili (gli Stati generali del 1317) decret\u00f2 che la successione alla Corona poteva riguardare solamente un maschio, avallando cos\u00ec l'incoronazione di Filippo V di Francia, fratello di Luigi. La scelta si bas\u00f2 anche su ragioni geopolitiche derivanti dal rifiuto che uno straniero sposasse la regina e governasse cos\u00ec il paese. Per convalidare la tesi venne dato risalto all'accusa d'illegittimit\u00e0 di Giovanna, resa possibile dalla condanna per adulterio di sua madre, la regina Margherita, accusata di aver intrattenuto una relazione extraconiugale con il cavaliere normanno Philippe d'Aunay, fin dal 1311.\nLa legge salica non fu in realt\u00e0 invocata nell'immediato, ma solo trent'anni pi\u00f9 tardi, intorno al 1350, quando un monaco benedettino della basilica di Saint-Denis, scrivendo la cronaca ufficiale del regno, cit\u00f2 la legge per rafforzare la posizione del re francese. Dopo il breve regno di Filippo V, che mor\u00ec anch'egli senza un erede maschio, fu suo fratello minore Carlo IV a salire al trono nel 1322. Ma anche il regno di Carlo dur\u00f2 poco, questi mor\u00ec infatti nel 1328 senza nessun figlio maschio, e con lui si estinse la dinastia capetingia.\nIl trono francese si trov\u00f2 cos\u00ec a essere conteso tra due pretendenti: il futuro Filippo VI di Valois, figlio del fratello di Filippo il Bello, Carlo di Valois, e il re Edoardo III d'Inghilterra, figlio di Isabella di Francia e quindi discendente diretto per linea femminile dello stesso Filippo il Bello. Ultima figlia superstite di Filippo, Isabella aveva sposato il re d'Inghilterra Edoardo II. Grazie al sostegno dei grandi feudatari di Francia, che stabilirono che Isabella non poteva trasmettere un titolo di cui non poteva nemmeno lei fregiarsi, Filippo di Valois pot\u00e9 cingere la corona e inaugurare una nuova dinastia. Come dodici anni prima, i nobili francesi erano riusciti a scongiurare l'eventualit\u00e0 di uno straniero sul trono di Francia. Seppur con una certa riluttanza, Edoardo III d'Inghilterra prest\u00f2 quindi omaggio feudale a Filippo VI, in quanto, nella sua posizione di duca di Aquitania, egli risultava vassallo del re di Francia. Si aspettava peraltro di vedersi riconosciuto il diritto di agire come meglio credeva in Scozia, ma il nuovo re francese conferm\u00f2 il proprio sostegno a Davide II. Tutto ci\u00f2 fu preso da Edoardo come pretesto per dare inizio alla guerra.\nLa questione della Guienna.\nA lungo la storiografia ufficiale ha condensato nella rivalit\u00e0 storica fra le dinastie tutte le maggiori cause della guerra; solo in epoca pi\u00f9 recente si \u00e8 rivolta con maggiore interesse alla \"questione della Guienna\" (o Aquitania), indicando la conservazione e la legittimazione definitiva del possesso di tale provincia come il vero obiettivo di Edoardo III, il quale con strategia difensivistica avrebbe impostato tutto il conflitto a tale scopo.\nLa Guienna si trovava in mano inglese dal tempo del matrimonio tra Enrico II con Eleonora d'Aquitania, ma secondo quanto stabilito nel trattato di Parigi del 1259, il re di Inghilterra doveva considerarsi formalmente feudatario del re francese e, di conseguenza, doveva riconoscere la sovranit\u00e0 del re francese su di essa. In questa situazione, una sentenza giudiziale pronunciata in Guienna poteva essere oggetto di ricorso dinanzi al tribunale di Parigi, e non a quello di Londra: il re di Francia aveva dunque il potere di revocare tutte le decisioni legali, cosa ovviamente inaccettabile per gli inglesi. La sovranit\u00e0 sulla regione fu quindi oggetto di un conflitto sotterraneo tra le due monarchie per diverse generazioni.\nNel 1323 Carlo IV di Francia fece costruire una fortificazione nei pressi di Saint-Sardos, nel territorio del duca di Guienna, causando forti proteste da parte degli inglesi che attaccarono la fortezza e la incendiarono.\nDi fronte a questo atto il Parlamento di Parigi, sostenendo che il duca di Guienna non aveva reso l'omaggio feudale al suo sovrano, confisc\u00f2 il ducato nel luglio 1324. Il re di Francia invase quasi tutta l'Aquitania, ma con riluttanza accett\u00f2 poi di restituirla nel 1325. Per recuperare il suo ducato Edoardo II dovette scendere a compromessi: mand\u00f2 suo figlio, il futuro Edoardo III d'Inghilterra, a rendere l'omaggio, ma il re di Francia gli offr\u00ec solo una Guienna priva dell'Agenais. La situazione si sblocc\u00f2 nel 1327 con la salita al trono di Edoardo III che, il 6 giugno 1329, rese omaggio al re di Francia, dichiarando tuttavia che ci\u00f2 non avrebbe implicato la rinuncia alla rivendicazione delle terre estorte.\nRagioni economiche e sociali.\nA partire dal X secolo, grazie al progresso delle tecniche agrarie e al dissodamento dei terreni, la popolazione in Occidente era progressivamente aumentata; ci\u00f2 fece s\u00ec che nel XIII secolo in alcune zone d'Europa la domanda arrivasse a superare la capacit\u00e0 produttiva agricola. I fondi agricoli, inoltre, erano assai frammentati e i contadini possedevano in media appezzamenti di terra appena sufficienti ad un'economia di sussistenza. In tale contesto il minimo imprevisto poteva rovinare una famiglia: la popolazione rurale si era impoverita, il prezzo dei prodotti agricoli diminuiva e le entrate fiscali della nobilt\u00e0 erano in costante declino, mentre aumentavano le imposte e le tensioni sociali. Molti contadini tentarono la fortuna come lavoratori stagionali nelle citt\u00e0, ricavandone per\u00f2 salari molto bassi.\nLa cosiddetta \"piccola era glaciale\" port\u00f2 a cattivi raccolti che a loro volta, insieme alla sovrappopolazione, causarono tra il 1314 e il 1316 diffuse carestie in tutta l'Europa settentrionale. A causa della malnutrizione, Ypres perse ad esempio il 10% della popolazione e Bruges il 5%. La crescita demografica urbana, a sua volta, comport\u00f2 un'ulteriore scarsit\u00e0 delle derrate alimentari reperibili e quindi si dovette provvedere a intensificare gli scambi commerciali per importarle da regioni pi\u00f9 o meno lontane. D'altro canto, i consumatori pi\u00f9 abbienti chiedevano beni abbondanti e variegati: il vino, ad esempio, era ampiamente diffuso tra la nobilt\u00e0. Tale diversificazione dell'agricoltura and\u00f2 ulteriormente ad aggravare la carenza dei prodotti alimentari di base necessari alla popolazione pi\u00f9 povera.\nLa riduzione delle imposte riscosse obblig\u00f2 i governi a rivedere i bilanci pubblici e a svalutare la moneta, con l'effetto, tra l'altro, di ridurre il reddito fondiario. La nobilt\u00e0 fu quindi costretta a nuove strategie per compensare la diminuzione delle proprie entrate: la guerra era ritenuta un ottimo mezzo per perseguire tale scopo, grazie ai riscatti che si potevano ottenere dopo aver catturato un avversario di rango, al saccheggio e all'aumento delle imposte giustificato dalle esigenze belliche.\nIntrighi e dichiarazione di guerra.\nLa continua crescita della tensione tra i due sovrani, sostenuta da una nobilt\u00e0 sempre pi\u00f9 propensa al conflitto, port\u00f2 inevitabilmente verso la dichiarazione di guerra. Gi\u00e0 da alcuni anni il re di Francia aveva offerto aiuto al regno di Scozia impegnato nella lotta contro l'Inghilterra, una politica che fu perseguita per diversi secoli dai re Capetingi: la cosiddetta \"Auld Alliance\". Il re di Scozia, Davide II, era stato costretto all'esilio da Edoardo III nel 1333 e Filippo VI gli aveva offerto riparo a Ch\u00e2teau-Gaillard, fornendogli inoltre sostegno per un'eventuale riconquista del regno scozzese. Dall'altra parte, Edoardo III intrigava nelle Fiandre alla ricerca di alleati e il suo matrimonio con Filippa di Hainaut gli aveva permesso di stringere legami nella Francia settentrionale e nel Sacro Romano Impero.\nQueste continue insubordinazioni di Edoardo, formalmente vassallo di Filippo, spinsero quest'ultimo a confiscare la Guienna, il 24 maggio 1337. A tale azione Edoardo replic\u00f2 mettendo in discussione la legittimit\u00e0 di Filippo quale sovrano (in alcuni documenti inglesi si inizi\u00f2 a scrivere di \u00abFilippo che si definisce re di Francia\u00bb) fino ad arrivare al culmine quando, il 7 ottobre, rivendic\u00f2 pubblicamente il regno di Francia rinnegando l'omaggio feudale che aveva prestato per i feudi continentali. Nello stesso momento, come d'usanza, un arcivescovo fu inviato a Parigi per lanciare il guanto di sfida: il conflitto ebbe cos\u00ec inizio.\nSvolgimento del conflitto.\nSuddivisione cronologica.\nIl conflitto fu costellato da tregue pi\u00f9 o meno brevi e interrotto da due periodi di vera e propria pace della durata rispettivamente di 9 e 26 anni che lo dividono cos\u00ec in tre fasi principali: la guerra edoardiana (tra il 1337 e il 1360), la guerra carolina (tra il 1369 e il 1389) e la guerra dei Lancaster (tra il 1415 e il 1429), alle quali deve essere aggiunta la fase conclusiva della guerra (tra il 1429 e il 1453). Tale suddivisione \u00e8 tipica della storiografia anglosassone, mentre altre periodizzazioni, in particolare quella francese, prevedono una prima (1337-1389) e una seconda fase (1415-1453).\nLa fase edoardiana (1337-1360).\nGli inglesi irrompono nella Manica e sul continente.\nEdoardo III d'Inghilterra inizi\u00f2 le operazioni militari prefiggendosi due scopi: affermare la sua autorit\u00e0 sulla Guienna e farsi incoronare Re di Francia; per raggiungere ci\u00f2 era conscio di dover affrontare una lunga campagna che avrebbe visto lo scontro in campo aperto con le truppe di Filippo VI. Per prima cosa raggiunse i Paesi Bassi dove cerc\u00f2 di reclutare forze tra i suoi alleati. Non riuscendo ad avere lo sperato aiuto di Luigi I di Fiandra, tent\u00f2 la strada della pressione economica sui fiamminghi, proibendo l'esportazione della lana inglese, ottenendo cos\u00ec il supporto delle citt\u00e0 di Gand, Ypres e Bruges mentre Luigi, volendo rimanere fedele ai francesi, ripar\u00f2 a Parigi.\nRaggruppate cos\u00ec le forze, Edoardo inizi\u00f2 scorrerie in terra francese, saccheggiando Le Cateau-Cambr\u00e9sis, Vermandois, Thi\u00e9rache, sperando di indurre Filippo allo scontro. Tuttavia, quest'ultimo, considerandosi impreparato a una battaglia in campo aperto con gli inglesi, prefer\u00ec prendere tempo, confidando che Edoardo non disponesse di sufficienti risorse economiche per continuare a lungo le operazioni. Insoddisfatto dell'atteggiamento attendista dell'avversario, Edoardo torn\u00f2 nel Brabante dove in cambio di sussidi ottenne ufficialmente, il 3 dicembre 1339, il supporto delle citt\u00e0 fiamminghe, ora guidate da Jacob van Artevelde. Nel gennaio dell'anno successivo si fece incoronare a Gand come re di Francia, un'incoronazione riconosciuta solamente nella Guienna e nelle Fiandre, oltre che in Inghilterra. La storiografia ha evidenziato la buona fede delle pretese dinastiche di Edoardo e quindi la sua sincera convinzione nella legittimit\u00e0 di questa incoronazione, ritenendosi egli stesso un difensore della giustizia e delle leggi che Filippo fu accusato di aver usurpato.\nTuttavia la politica difensiva del re francese inizi\u00f2 a dare i suoi frutti: Edoardo si trov\u00f2 a corto di denaro e dovette tornare in Inghilterra, dopo aver lasciato la propria famiglia in ostaggio dei creditori, per convincere il Parlamento ad accordargli nuove risorse per finanziare l'impresa. Ottenuti i fondi, gli si present\u00f2 il problema di trasportare il suo esercito sul continente. All'epoca il canale della Manica era in gran parte controllato dalla flotta di Filippo VI che disponeva anche di efficienti arsenali a Rouen. Nonostante i rischi dell'impresa e i consigli di diverso avviso, Edoardo ruppe gli indugi e il 22 giugno la sua flotta lasci\u00f2 gli ormeggi. Lo scontro tra le due forze navali avvenne il 24 giugno 1340 nella battaglia di Sluis che vide la piena vittoria inglese. Edoardo era riuscito a cogliere un doppio fondamentale successo: aveva scongiurato una possibile invasione francese dell'Inghilterra e si era assicurato la possibilit\u00e0 di far sbarcare il suo esercito sul continente.\nPrime difficolt\u00e0 e la questione bretone.\nCon l'arrivo delle truppe inglesi sul continente, la guerra pot\u00e9 riprendere: Edoardo poteva contare su una forza di circa uomini in armi inglesi e fiamminghi a cui si contrapponevano 20- francesi. Dopo alcuni scontri di modesta entit\u00e0 a Tournai e a Saint-Omer, con l'approssimarsi dell'inverno fu stipulata, il 25 settembre 1340, la tregua di Esplechin, che sarebbe dovuta durare fino al giugno 1342.\nLa tregua fu propizia per entrambi i contendenti che dovevano fare i conti con alcune difficolt\u00e0 interne. Il re di Francia si trovava in serie difficolt\u00e0 finanziarie e il pagamento delle truppe era stato assolto solo a fronte di una svalutazione monetaria; per far fronte alla situazione fu costretto a introdurre, il 16 marzo 1341, una gabella sul sale. Nel frattempo aveva tentato anche una sortita nella Guienna ma una forza di 3- armati fedeli a Edoardo III gli aveva impedito il successo. Il re d'Inghilterra, dal canto suo, prendeva atto della perdita degli alleati fiamminghi, scomunicati da papa Clemente VI per essersi alleati con gli inglesi ribellandosi a Luigi I. Inoltre Davide II di Scozia, alleato di Filippo di Francia, riprese le ostilit\u00e0 costringendolo a investire risorse militari anche in patria. La situazione condusse Edoardo a non riuscire pi\u00f9 a onorare i propri debiti, causando la bancarotta dei suoi maggiori creditori, tra cui i banchieri fiorentini Peruzzi e Bardi.\nNel frattempo, a seguito della scomparsa di Giovanni III di Bretagna, si era aperta anche la questione della successione al ducato bretone. Due erano i pretendenti: Giovanni di Montfort, fratellastro del defunto duca, che aveva conquistato Nantes e aveva riconosciuto Edoardo III come re francese, e Carlo di Blois, nipote del re francese, che era stato investito della carica dallo zio. Il 9 gennaio 1343 tra i due contendenti fu siglata la tregua di Malestroit con cui gli inglesi occuparono le piazzeforti bretoni, guadagnando cos\u00ec una nuova base sul continente.\nLa Francia in crisi, la battaglia di Cr\u00e9cy e la presa di Calais.\nIl 12 luglio 1346 Edoardo mise, dunque, nuovamente piede sul continente per riprendere la campagna. L'inizio delle ostilit\u00e0 fu totalmente a sfavore dei francesi: l'esercito inglese, che inquadrava i famosi arcieri armati d'arco lungo, sconfisse duramente la cavalleria pesante francese, meglio equipaggiata ma indisciplinata, nella battaglia di Cr\u00e9cy del 26 agosto; molti nobili di Francia caddero nello scontro e lo stesso re fu ferito. Successivamente gli inglesi misero sotto assedio Calais che, comunque, cadde solamente il 3 agosto 1347; la citt\u00e0 rester\u00e0 avamposto inglese, difesa da una solida guarnigione, per oltre due secoli. Edoardo pot\u00e9 quindi dilagare verso sud arrivando ad attraversare il 26 agosto la Senna nei pressi di Poissy. La situazione entr\u00f2 nuovamente in una fase di stallo: i francesi erano in vistosa difficolt\u00e0, sia militare che economica, mentre gli inglesi, nonostante i successi, non erano riusciti a cogliere una vittoria decisiva. Cos\u00ec, grazie alla mediazione pontificia, si arriv\u00f2 alla tregua di Calais sottoscritta il 18 settembre 1347. Gli storici non hanno mancato di osservare che, pi\u00f9 di tale tregua, fu lo scoppio dell'epidemia di peste nera la vera causa dell'interruzione del conflitto.\nL'epidemia, partita probabilmente dall'altopiano della Mongolia, arriv\u00f2 nel 1347 in Sicilia e da l\u00ec si propag\u00f2 in tutta Europa fino al 1353 quando i focolai della malattia si ridussero fino a scomparire. Secondo studi moderni la peste nera uccise almeno un terzo della popolazione del continente, provocando verosimilmente quasi 20 milioni di vittime.\nNel frattempo, il 26 agosto 1350, Filippo VI mor\u00ec lasciando il trono di Francia al figlio Giovanni II, detto il Buono. Il nuovo sovrano, conscio dei gravi insuccessi toccati al padre, si preoccup\u00f2 di riorganizzare l'esercito e in particolare la cavalleria; a tale scopo istitu\u00ec l'Ordine della Stella in risposta all'analogo Ordine della Giarrettiera creato da Edoardo d'Inghilterra. Negli anni successivi, complice la peste, gli eventi bellici furono assai rari e perlopi\u00f9 costituiti da piccoli scontri spesso risoltisi col successo francese; gli inglesi dovettero anche rinunciare al controllo delle citt\u00e0 fiamminghe. Tuttavia Edoardo III riusc\u00ec a instaurare un'alleanza con il re di Navarra Carlo II, detto il Malvagio. L'intensa attivit\u00e0 diplomatica svolta nel frattempo non port\u00f2 a nessuna soluzione che mettesse d'accordo i contendenti e alla fine, con la rinuncia di Giovanni a tentare altre trattative, il conflitto riprese.\nRipresa delle ostilit\u00e0, le scorrerie del principe Nero e il trattato di Br\u00e9tigny.\nAgli ordini di Edoardo il Principe Nero, principe di Galles e primogenito del re d'Inghilterra, gli inglesi lasciarono Bordeaux per una grande operazione, tra l'ottobre e il dicembre del 1355, volta a saccheggiare l'Occitania. Dopo il successo di questa scorreria, detta \"chevauch\u00e9e\", agli inizi dell'anno seguente Edoardo volse le proprie forze verso nord e sconfisse a Poitiers la cavalleria pesante del nuovo re di Francia, Giovanni II, che fu catturato e liberato solo con la promessa del pagamento di un pesante riscatto; a garanzia il re dovette lasciare i due figli come ostaggi. Durante la prigionia del sovrano il delfino Carlo, figlio di Giovanni e legittimo erede al trono, fu nominato dagli Stati Generali difensore del regno in assenza del padre. La evidente superiorit\u00e0 militare inglese poggiava sull'esperienza conseguita nel corso di guerre lunghe e complesse, come quelle in Scozia, Irlanda e Galles; inoltre Edoardo seppe sfruttare l'impreparazione e la disorganizzazione delle forze francesi, simili a un'accozzaglia di milizie private radunate alla svelta col metodo dell\"arri\u00e8re-ban\".\nIn seguito alla disfatta la Francia sprofond\u00f2 nel caos: i borghesi di Parigi, stanchi delle continue svalutazioni monetarie e dell'imposizione di sempre nuove tasse, strapparono al delfino la \"Grande Ordonnance\" (1357) che concedeva agli Stati Generali il potere di autoconvocarsi, il potere di deliberare sulle imposizioni fiscali e infine il diritto di eleggere propri rappresentanti nel Consiglio del Re, mettendo cos\u00ec la monarchia sotto controllo. Questa situazione indusse il Delfino a scendere a patti con gli inglesi; quando giunse a Parigi la notizia degli accordi di Londra che concedevano agli inglesi la sovranit\u00e0 su un terzo della Francia senza contropartita, i borghesi si ribellarono (rivolta di \u00c9tienne Marcel, del 1358). Carlo fugg\u00ec allora da Parigi e organizz\u00f2 una controffensiva, vessando ulteriormente la popolazione rurale per rifornire l'esercito. Scoppiarono cos\u00ec numerose rivolte di contadini, conosciute come \"jacquerie\". I grandi borghesi parigini si rifiutarono per\u00f2 di appoggiare le rivendicazioni contadine: l'esercito dei nobili riusc\u00ec facilmente ad avere ragione dei rivoltosi, che furono massacrati; Parigi fu infine isolata, Marcel assassinato e il delfino pot\u00e9 tornare in citt\u00e0.\nEdoardo pens\u00f2 di approfittare della precaria situazione della monarchia francese e prepar\u00f2 un'offensiva verso Reims con l'intenzione di prenderla e farsi incoronare re di Francia. Tuttavia, nonostante un assedio di oltre un mese intrapreso nel dicembre 1359, la citt\u00e0 resistette ed Edoardo fu costretto ad abbandonare i suoi propositi, per prepararsi a fare ritorno in patria. Entrambi i regni di Inghilterra e di Francia erano stremati, e Giovanni il Buono si affrett\u00f2 a concludere definitivamente un patto con l'Inghilterra, concedendo a Edoardo III, col trattato di Br\u00e9tigny del 1360, l'intera parte sudoccidentale della Francia (praticamente la Guienna) e un appannaggio di 4 milioni di scudi, ottenendo in cambio la rinuncia da parte del re inglese alle pretese dinastiche.\nGuerra carolina (1360-1389).\nPreludio: il periodo di pace tra il 1360 e il 1369.\nA seguito del trattato di pace l'Inghilterra trattenne come prigionieri alcuni ostaggi francesi, in attesa del pagamento del riscatto stabilito. Tra di essi vi erano due dei figli di Giovanni II, diversi principi e nobili, quattro abitanti di Parigi e due cittadini di ciascuna delle diciannove principali citt\u00e0 della Francia. Nel frattempo il re si adoperava a raccogliere fondi per pagare il riscatto. Nel 1362 uno degli ostaggi, il figlio Luigi I d'Angi\u00f2, fugg\u00ec da Calais dove era detenuto; Giovanni II, per senso dell'onore, si sent\u00ec obbligato a rientrare nuovamente in Inghilterra come prigioniero.\nA peggiorare ulteriormente le cose erano i continui tentativi di Carlo il Malvagio, re di Navarra, di ottenere la corona, che perduravano fin dal 1354. Nel 1363 Carlo colse il momento apparentemente favorevole, dovuto alla prigionia di Giovanni II e alla debolezza politica del delfino di Francia, per rinnovare le proprie pretese regali. Sebbene non esistesse un trattato formale, Edoardo III d'Inghilterra appoggi\u00f2 le mosse di Carlo rallentando deliberatamente i negoziati di pace. L'anno successivo Giovanni II mor\u00ec a Londra ancora prigioniero degli inglesi e il figlio Carlo V gli succedette sul trono di Francia. Il 7 maggio 1364, tre giorni prima della sua incoronazione, la Navarra di Carlo il Malvagio sub\u00ec una schiacciante sconfitta nella battaglia di Cocherel da parte delle truppe francesi condotte da Bertrand du Guesclin. L'anno successivo, con il primo trattato di Gu\u00e9rande in cui si confermava Giovanni V quale duca di Bretagna, si mise fine alla guerra di successione bretone: il ducato diveniva uno Stato vassallo del regno di Francia, pur godendo di ampia autonomia.\nUna volta salito al trono Carlo V si ritrov\u00f2 a gestire una situazione difficile: la Francia era nel pieno di una vasta crisi economica, un terzo del regno era controllato dagli inglesi e le rivolte contadine e autonomiste (come quella fiamminga) si susseguivano senza sosta, anche a causa degli aiuti inviati agli insorti dall'Inghilterra. Un altro grave problema nacque dalla smobilitazione degli eserciti: si trattava delle cosiddette \"Grandes compagnies\", vere e proprie armate di mercenari privi di ingaggio che si erano dedicati al brigantaggio che terrorizzavano le popolazioni, saccheggiando e devastando. Nonostante tali difficolt\u00e0 e ostacoli, Carlo V stabil\u00ec che occorreva riprendere le armi per riconquistare le terre perdute e, per fare ci\u00f2, ricorse a un pretesto.\nPrima guerra civile castigliana.\nNel 1366 era scoppiata per cause dinastiche la prima guerra civile castigliana in cui le forze del sovrano Pietro I di Castiglia (detto \"il Crudele\"), sostenute dalla corona inglese, combatterono quelle del fratellastro Enrico di Trast\u00e1mara (detto \"il Misericordioso\"), il quale godeva invece dell'aiuto francese. Carlo V di Francia invi\u00f2 sul teatro delle operazioni un contingente militare forte di uomini al comando di Bertrand du Guesclin.\nPer fronteggiare la minaccia Pietro I fece appello all'Inghilterra e a Edoardo il Principe Nero, ma inizialmente non ricevette alcun aiuto; fu pertanto costretto ad abbandonare il suo regno e riparare in esilio in Aquitania. Tuttavia, poco dopo, fu lo stesso Principe Nero a mettersi alla testa di un esercito anglo-guascone diretto verso la Castiglia, dove sconfisse Enrico di Trast\u00e1mara nella battaglia di N\u00e1jera del 3 aprile 1367, rimettendo Pietro sul trono. Ma Edoardo era ammalato e le sue truppe flagellate dalla dissenteria: gli inglesi dovettero abbandonare la Castiglia senza, peraltro, aver ricevuto quanto pattuito da Pietro per l'aiuto ricevuto. Cogliendo l'opportunit\u00e0, Enrico e Bertrand du Guesclin tornarono all'attacco, attraversarono il regno d'Aragona loro alleato e occuparono la met\u00e0 orientale del regno di Castiglia.\nDopo oltre un anno di stallo, il conflitto e la causa dinastica si risolsero con l'uccisione di Pietro I da parte, sembra, dello stesso fratello Enrico, in occasione di un incontro tra i due avvenuto nella notte tra il 22 e il 23 marzo durante la battaglia di Montiel. La Francia ottenne cos\u00ec l'alleanza della Castiglia, e in particolare della sua flotta che svolse un ruolo tutt'altro che marginale nel conflitto con l'Inghilterra, minacciando le rotte che attraversavano la Manica e cogliendo una strategica vittoria nella battaglia di La Rochelle combattuta il 22 giugno 1372.\nRipresa del conflitto: i successi di Carlo V di Francia.\nUna condizione degli accordi di pace stipulati a Br\u00e9tigny prevedeva che in cambio della rinuncia inglese al trono di Francia il re francese avrebbe perso la sovranit\u00e0 su tutte le terre cedute e, cos\u00ec, Edoardo III aveva affidato i suoi possedimenti d'Aquitania al principe del Galles. Inizialmente il principe Edoardo fu benvoluto dai suoi sudditi, ricevendo l'omaggio feudale da centinaia di vassalli, e dimostrando notevoli capacit\u00e0 amministrative. Tuttavia le ingenti spese cagionate dalla fallimentare campagna castigliana non erano state ripianate, poich\u00e9 re Pietro non aveva versato la cifra pattuita per l'aiuto ricevuto. A causa di ci\u00f2 si introdusse nel 1368 un focatico, un'imposta che colpiva ogni singolo nucleo famigliare, di ben 10 scudi. Molti vassalli si ribellarono: in particolare il conte Giovanni I d'Armagnac si rivolse al re di Francia per un arbitrato, negando di fatto che l'Aquitania fosse un dominio inglese. La situazione precipit\u00f2 e il 3 giugno, nel Palazzo di Westminster, Edoardo III si nomin\u00f2 nuovamente re di Francia. Il 30 novembre Carlo V confisc\u00f2 l'Aquitania e pretese che il principe del Galles gli prestasse giuramento di fedelt\u00e0 come vassallo. Al rifiuto del figlio del re d'Inghilterra la Francia rispose con la dichiarazione di guerra, riaccendendo il conflitto con i Plantageneti.\nLe operazioni iniziarono dunque nel 1369 con una scorreria di Giovanni di Gand, duca di Lancaster, nel nord della Francia. Questa volta la superiorit\u00e0 militare inglese non fu pi\u00f9 tanto netta: la nuova tattica francese ideata da Bertrand du Guesclin e consistente nel cosiddetto \"sciopero delle armi\", ovvero nell'evitare lo scontro campale prediligendo una guerra di logoramento, colse del tutto impreparati i nemici che, abituati alla vecchia guerra d'incursione, si impegnavano in lunghe e infruttuose spedizioni di devastazione. Carlo V perci\u00f2 riusc\u00ec a conseguire svariati successi e, in meno di dieci anni, riconquist\u00f2 la maggior parte delle terre precedentemente perse: nel 1380 agli inglesi rimanevano solo le citt\u00e0 di Calais, Cherbourg, Brest, Bordeaux e Bayonne. La vittoria sembrava a portata di mano, ma la Francia fu nuovamente risucchiata da un'ondata di rivolte.\nOppresse dal peso di una pesante fiscalit\u00e0, infatti, le citt\u00e0 delle Fiandre si erano ribellate e pretendevano il riconoscimento dell'indipendenza. Gli inglesi fecero grande affidamento sulla sollevazione, in quanto da sempre avevano interessi in quella regione. La Francia, tuttavia, con l'aiuto di Filippo II di Borgogna, sconfisse nel 1382 i ribelli nella battaglia di Roosebeke, senza per\u00f2 riuscire a prendere Gand. Il duca borgognone fu ricompensato con l'annessione delle Fiandre ai propri domini.\nNel frattempo si era anche tentata una soluzione diplomatica al conflitto: tra il luglio 1375 e il giugno 1377 si erano svolti negoziati a Bruges a cui avevano partecipato come mediatori dei legati inviati da papa Gregorio XI. Nonostante ci\u00f2 non fu possibile trovare una posizione che conciliasse i belligeranti; nemmeno la proposta di una tregua della durata di quarant'anni pot\u00e9 essere accolta. Vi fu anche un avvicendarsi dei protagonisti del conflitto. Il 21 giugno 1377 era morto Edoardo III d'Inghilterra, a cui succedette il nipote Riccardo II di soli 10 anni, mentre Edoardo il Principe Nero era scomparso gi\u00e0 l'anno precedente. Il regno di Riccardo si apr\u00ec subito con una crisi: dovendo far fronte alle ingenti spese militari, la corona accrebbe la pressione fiscale suscitando malcontento nella popolazione, che sfoci\u00f2 nella rivolta dei contadini, iniziata nel maggio 1381 a seguito della predicazione di John Wyclif. Anche sul trono di Francia sedeva ora un regnante diverso: Carlo V era infatti morto il 16 settembre 1380 lasciando il posto al figlio Carlo VI.\nA seguito dello Scisma d'Occidente gli inglesi decisero di appoggiare papa Urbano VI, il primo pontefice non francese dopo la fine della cattivit\u00e0 avignonese. Questi, il 6 dicembre 1382, aveva indetto una crociata contro i francesi sostenitori dell'antipapa Clemente VII. A essere incaricato dell'impresa militare fu il vescovo di Norwich Enrico Despenser detto il \"vescovo guerriero\". Despenser sbarc\u00f2 quindi nel maggio 1383 a Calais riuscendo a conquistare tutta la costa fiamminga e arrivando ad assediare Ypres. Non ricevendo per\u00f2 gli aiuti sperati da parte inglese, spaventato dall'ingente contrattacco francese, il vescovo dovette abbandonare le terre conquistate e fare un precipitoso ritorno in Inghilterra. Gli eventi portarono a una nuova tregua, seppur breve, che avrebbe fermato le ostilit\u00e0 dal 26 gennaio 1384 al 1\u00ba maggio 1385.\nArmagnacchi e Borgognoni.\nCon la salita al trono di Carlo VI la politica francese prosegu\u00ec sulla falsa riga di quella seguita sotto il monarca precedente, ed in questo modo la posizione dei Valois continu\u00f2 a rafforzarsi. Complici la vittoria di Roosebeke e il fallimento della crociata di Despenser, i francesi tornarono a pianificare una strategia offensiva. Il piano era attaccare direttamente l'Inghilterra, sbarcando sia nei pressi dell'estuario del Tamigi per dirigersi su Londra, sia in Scozia per impegnare gli inglesi a nord. Le oggettive difficolt\u00e0 di simili operazioni frenarono comunque gli entusiasmi francesi e ben presto le ostilit\u00e0 ristagnarono nuovamente: nell'agosto 1388 entr\u00f2 in vigore una tregua che l'anno seguente divenne generale, segnando un riavvicinamento tra i due contendenti. La tregua fu quindi conclusa il 9 marzo 1396 a Parigi e, nelle intenzioni dei negoziatori, era previsto che dovesse durare fino al 1426. I termini dell'accordo, in realt\u00e0, non furono sempre rispettati e in molte occasioni si verificarono scontri, seppur di lieve intensit\u00e0 in quanto nessuno dei belligeranti era in grado di costituire forze di rilevanti dimensioni.\nA partire dal 1392 Carlo VI di Francia aveva iniziato a mostrare una personalit\u00e0 sempre pi\u00f9 instabile fino ai primi segni di pazzia. A causa di ci\u00f2, dall'anno seguente, il paese fu messo sotto il governo di un consiglio di reggenza presieduto dalla regina Isabella. Il membro pi\u00f9 influente del consiglio era il duca di Borgogna Filippo l'Ardito che era anche zio di Carlo VI: egli era contrastato dal fratello del re, Luigi d'Orl\u00e9ans.\nNel 1404 Filippo l'Ardito mor\u00ec e suo figlio, il nuovo duca di Borgogna Giovanni senza Paura, ebbe nel consiglio di reggenza un'influenza molto minore del padre e si scontr\u00f2 con Luigi d'Orl\u00e9ans per ottenere il controllo della Francia. Nel 1407 l'uccisione del duca Luigi a opera dei partigiani di Giovanni fece sfociare la lotta per il potere in una vera e propria guerra civile. Il successore di Luigi fu il figlio Carlo che, nel suo desiderio di vendetta, raccolse intorno a s\u00e9 diversi nobili, detti orleanisti, e nel 1410 si alle\u00f2 con il suocero Bernardo VII, conte d'Armagnac e i suoi cavalieri guasconi (da cui il nome di Armagnacchi). Egli intraprese cos\u00ec un'accanita lotta contro la fazione dei Borgognoni. Questi ultimi non esitarono a chiedere l'aiuto degli inglesi per assicurarsi la vittoria, aprendo l'ultima e decisiva fase della guerra dei cent'anni.\nNel frattempo, il 16 settembre 1400, Owain Glynd\u0175r era stato incoronato Principe di Galles. Nel 1405, i francesi si allearono con Glynd\u0175r e con i castigliani in Spagna; scoppi\u00f2 una vasta ribellione, la pi\u00f9 grande contro l'autorit\u00e0 dell'Inghilterra dalla conquista del 1282-1283 e quasi contemporanea alla lotta intestina francese. L'esercito franco-gallese avanz\u00f2 fino a Worcester, mentre gli spagnoli diressero le proprie galee contro la Cornovaglia a Southampton, saccheggiando e distruggendo i porti inglesi, prima di riparare a Harfleur. La ribellione di Glynd\u0175r fu infine sedata nel 1415 ma comport\u00f2 per un certo tempo la semi-indipendenza del Galles.\nGuerra dei Lancaster (1415-1429) e unione delle corone.\nNel 1411 il duca di Borgogna Giovanni senza Paura, desideroso di conquistare il trono francese, aveva chiesto aiuto al re inglese, promettendogli in cambio alcune citt\u00e0 fiamminghe e il supporto in una futura campagna in Normandia. A quel tempo sul trono inglese, dopo la deposizione di Riccardo II nel 1399 (morto l'anno successivo) e la fine della dinastia dei Plantageneti, sedeva il primo monarca dei Lancaster: Enrico IV. Enrico, gi\u00e0 stanco e malato, accett\u00f2 l'alleanza ma si dimostr\u00f2 prudente, inviando solo una parte delle proprie forze a supporto del borgognone.\nFu pertanto il giovane e ambizioso Enrico V d'Inghilterra, incoronato alla morte del padre avvenuta nel 1413, a ravvivare le pretese al trono di Francia e a preparare una spedizione militare, approfittando della guerra civile che indeboliva in quel momento i francesi. Cos\u00ec, dopo aver tentato una strada diplomatica che gli rese evidente l'impossibilit\u00e0 di ottenere per vie pacifiche la Normandia, si decise a muovere verso il continente. Le truppe inglesi, circa uomini, sbarcarono a Chef-de-Caux il 14 agosto 1415 e misero sotto assedio Harfleur. La citt\u00e0 resistette pi\u00f9 a lungo del previsto ma alla fine si arrese il 22 settembre. I francesi, quindi, radunarono un ingente esercito per contrastare gli invasori: le due potenze si scontrarono il 25 ottobre 1415 nella battaglia di Azincourt, a nord della Somme. Nonostante l'inferiorit\u00e0 numerica, l'esercito di Enrico V colse una grande vittoria, sbaragli\u00f2 l'esercito francese e fece prigioniero, fra gli altri, il maresciallo di Francia Jean II Le Meingre detto Boucicault. Circa il 40% della nobilt\u00e0 francese per\u00ec nel sanguinoso scontro.\nEnrico, forte del sostegno popolare per la vittoria ottenuta, con una fortunata attivit\u00e0 diplomatica ruppe l'alleanza tra i francesi e l'imperatore Sigismondo, attraverso la stipula del trattato di Canterbury (15 agosto 1416). Con tale atto, Enrico sostenne l'azione diplomatica svolta da Sigismondo nel Concilio di Costanza per porre fine allo Scisma d'Occidente; da parte sua, Sigismondo si dichiar\u00f2 favorevole a riconoscere la legittimit\u00e0 della guerra intrapresa da Enrico stesso. L'8 ottobre il sovrano Lancaster rinsald\u00f2 l'alleanza con Giovanni senza Paura incontrandolo a Calais, dove pare che Giovanni fosse disposto a riconoscere Enrico V re di Francia. La Francia, nel frattempo, stava sempre pi\u00f9 sprofondando nella completa anarchia: la sconfitta navale subita alla foce della Senna proprio il 15 agosto 1416, il fallimento delle trattative per ostacolare la coalizione con Sigismondo e la morte, nell'aprile 1417, del delfino di Francia Giovanni, contribuirono a demoralizzare la corte francese. Con un re folle, la minaccia perenne del duca di Borgogna e l'esercito francese annientato, Enrico poteva rivendicare la corona di Francia, data la giovane et\u00e0 del nuovo delfino, il quattordicenne Carlo VII di Francia.\nEnrico sbarc\u00f2, quindi, in Francia nell'agosto 1417 alla testa di oltre soldati. Le forze congiunte degli inglesi e dei borgognoni occuparono in breve tempo l'intera parte settentrionale del regno: nel 1417 cadde Caen, nel gennaio 1419 presero Rouen a cui seguirono Alen\u00e7on, Cherbourg, \u00c9vreux. Inoltre, nonostante l'assassinio di Giovanni senza Paura, i borgognoni avevano mantenuto il controllo di Parigi e agli armagnacchi non rest\u00f2 quindi che scendere a patti.\nNel 1420 gli accordi tra Enrico d'Inghilterra e Carlo VI di Francia portarono al trattato di Troyes, firmato dalla regina Isabella, poich\u00e9 il marito era stato nuovamente colpito da un episodio d'insanit\u00e0 mentale. Nel trattato si stabiliva che a Enrico sarebbe andata in sposa la figlia di Carlo, Caterina di Valois, e i loro figli avrebbero ereditato il trono di Francia, creando una \u00abdoppia monarchia\u00bb. Il trattato delegittimava il delfino Carlo VII, che, come rifer\u00ec suo padre, con il suo coinvolgimento nell'omicidio di Giovanni senza paura, si era \u00abreso indegno di succedere al trono e di qualsiasi altro titolo\u00bb. Enrico entr\u00f2 a Parigi nello stesso anno e il trattato fu ratificato dagli Stati Generali.\nEnrico V si ammal\u00f2 e mor\u00ec nel 1422; il figlio Enrico VI fu incoronato a soli nove mesi, secondo i dettami del trattato, come \"Re di Francia e d'Inghilterra\". La madre, Caterina di Valois, fu allontanata dal figlio e non lo pot\u00e9 educare poich\u00e9 il consiglio di reggenza inglese (che fu costituito per l'et\u00e0 prematura del nuovo re ed era capeggiato dal signore di Bedford) pensava potesse influenzare il bambino facendolo passare dalla parte francese. Dall'altra parte della Manica, nello stesso anno, moriva anche Carlo VI e i sostenitori del delfino respinsero gli accordi di Troyes proclamando anche Carlo VII re di Francia.\nGli inglesi, a questo punto, pensarono che fosse giunto il momento propizio per dare il colpo di grazia al regno di Francia e violando i patti ripresero le ostilit\u00e0. Il 30 luglio 1423 gli anglo-borgognoni sconfissero l'esercito del delfino nella battaglia di Cravant e il 17 agosto dell'anno successivo confermarono la loro superiorit\u00e0 strategica e militare nella battaglia di Verneuil, in cui i principali capitani francesi furono catturati o uccisi. Il 12 ottobre 1428 gli inglesi si apprestarono ad assediare Orl\u00e9ans, citt\u00e0 simbolo della parte armagnacca, mentre il delfino Carlo VII si era ritirato nel meridione.\nGiovanna d'Arco e la vittoria francese (1429-1453).\nGiovanna d'Arco.\nIl delfino di Francia Carlo VII palesava tutta la sua debolezza non riuscendo a organizzare un appropriato contrattacco che riuscisse a fermare gli inglesi. Un tentativo francese, passato alla storia come la battaglia delle aringhe del 12 febbraio 1429, di intercettare un convoglio di rifornimenti per le truppe inglesi che assediavano Orl\u00e9ans, si rivel\u00f2 un disastro. Era chiaro che la citt\u00e0 sarebbe presto caduta. In questa congiuntura una giovane contadina lorenese, Giovanna d'Arco, si rec\u00f2 a Chinon, tra la fine di febbraio e l'inizio del marzo 1429, e dichiar\u00f2 al delfino Carlo di essere stata inviata da Dio per risollevare le sorti del regno di Francia. La ragazza sosteneva di essere stata spinta ad agire in prima persona dalle voci dell'arcangelo Michele e delle sante Caterina d'Alessandria e Margherita di Antiochia. Giovanna riusc\u00ec a convincere sia il delfino che gli alti dignitari del regno e cos\u00ec, alla testa di alcune truppe e con un proprio stendardo, lasci\u00f2 Blois il 28 aprile per giungere a Orl\u00e9ans il giorno seguente.\nSebbene gli storici inglesi minimizzino il ruolo che ella ebbe nello svolgersi degli eventi, resta il fatto che da quel momento in poi la guerra sembr\u00f2 registrare una svolta di non poco conto. Le truppe del delfino, guidate da Giovanna, ruppero l'assedio l'8 maggio e inflissero una pesante sconfitta alle forze inglesi: da tale impresa deriv\u00f2 il soprannome \"pulzella d'Orl\u00e9ans\". L'inaspettata vittoria elev\u00f2 decisamente il morale dei francesi che, imbaldanziti, colsero una serie di ulteriori vittorie a Jargeau (11-12 giugno), a Meung-sur-Loire (15 giugno), a Beaugency (16-17 giugno) e infine a Patay (18 giugno), riuscendo a liberare tutti i territori occupati fino a Reims, dove Carlo VII fu incoronato re di Francia il 17 luglio. Tra il 3 e il 9 settembre i francesi guidati da Giovanna tentarono senza successo di assediare Parigi, in quel momento in mano inglese, confidando in una possibile sollevazione della popolazione cittadina.\nMentre secondo Giovanna sarebbe stato opportuno continuare la guerra fino alla totale cacciata degli inglesi, il sovrano prefer\u00ec intavolare delle trattative col nemico. La \"pulzella\" allora continu\u00f2 le proprie spedizioni fino a quando nel 1430 fu catturata dai Borgognoni durante la battaglia di Compi\u00e8gne e consegnata agli inglesi per lire tornesi. Fu processata per eresia e condannata a morte nel 1431, senza che apparentemente Carlo VII intervenisse. La figura di Giovanna fu riabilitata solamente al termine della guerra (1456) per diventare un personaggio leggendario della storia francese e uno dei simboli pi\u00f9 significativi della Francia monarchica e cristiana.\nPace di Arras e fine delle ostilit\u00e0.\nFinita la guerra civile e scacciati gli inglesi da buona parte del territorio, Carlo VII convoc\u00f2 una riunione ad Arras per stipulare gli accordi per poter costituire il Regno di Francia e rendere definitiva la pace tra armagnacchi e borgognoni. La conferenza di Arras \u00e8 ricordata per essere stata la prima conferenza europea: vi presenziarono i francesi, i borgognoni, i lussemburghesi e i Savoia. Carlo VII cedette a Filippo III di Borgogna la Contea di M\u00e2con e le citt\u00e0 della Somme che costituirono con l'Olanda Settentrionale e meridionale gli Stati Generali dei Paesi Bassi, uno Stato nazionale basato sul modello francese. Inoltre il duca di Borgogna rimase vassallo del monarca francese ma divent\u00f2 ufficialmente indipendente da questi. Il trattato di Arras, firmato il 21 settembre 1435, pose finalmente termine alla guerra civile tra Armagnacchi e Borgognoni, ma non affront\u00f2 il conflitto tra Francia e Inghilterra che, pertanto, and\u00f2 avanti.\nIl 9 luglio 1436 Filippo il Buono tent\u00f2 di assediare Calais, nella speranza disattesa di poter avere il supporto degli olandesi. Gli inglesi sbarcarono dunque sul continente, in poco tempo ruppero l'assedio e dilagarono infine nella Fiandre, devastandole. I modesti fatti d'armi che seguirono portarono due anni pi\u00f9 tardi alla stipula di alcune tregue. Nel frattempo il re di Francia si trov\u00f2 nelle condizioni di attuare alcune sostanziali riforme sull'amministrazione del suo regno: il potere statale fu decisamente centralizzato, il sistema giudiziale rivisto, l'esercito abbandon\u00f2 i caratteri feudali per essere riorganizzato secondo un modello pi\u00f9 moderno ed efficiente con ampio utilizzo dell'artiglieria. In Inghilterra la parte politica che mirava all'ottenimento della pace, capeggiata da William de la Pole, I duca di Suffolk, prese lentamente il sopravvento. Nonostante i negoziati non fossero riusciti a conseguire la definitiva cessazione del conflitto, il 28 maggio 1444 venne stipulata la generale tregua di Tours che sarebbe rimasta in vigore fino al 1\u00ba aprile 1446.\nIn realt\u00e0 le ostilit\u00e0 ripresero solo nel 1448 e l'anno seguente i francesi riconquistarono Rouen; nel 1450, guidati da Arturo III di Bretagna e Giovanni II di Borbone, colsero una vittoria decisiva contro gli inglesi nella battaglia di Formigny, completando la riconquista della Normandia in breve tempo: il 1\u00ba luglio e il 12 agosto furono rispettivamente riconquistate Caen e Cherbourg. Dopo questa fortunata campagna militare, Carlo VII concentr\u00f2 gli sforzi sulla Guascogna, l'ultima provincia tenuta dagli inglesi. Bordeaux, la capitale, fu assediata e presa il 30 giugno 1451. Tuttavia, in gran parte a causa delle simpatie del popolo guascone verso gli inglesi, questo risultato fu vanificato da John Talbot, I conte di Shrewsbury che, alla guida di un nuovo esercito, fu capace di strappare la citt\u00e0 ai francesi il 23 ottobre 1452. Gli inglesi furono comunque definitivamente sconfitti nella battaglia di Castillon, combattuta il 17 luglio 1453. Talbot era stato convinto a ingaggiare la battaglia a Castillon-la-Bataille, vicino a Bordeaux; durante lo scontro, a un certo punto, i francesi sembrarono ritirarsi verso il loro accampamento e gli inglesi si lanciarono all'inseguimento solo per essere martellati dalla ben posizionata artiglieria avversaria: il conte di Shrewsbury per\u00ec con il figlio e centinaia dei suoi uomini. Con l'esercito inglese decimato e incapace di proseguire le ostilit\u00e0, Bordeaux fu assediata nuovamente e ripresa, e sia la Guienna che la Normandia passarono definitivamente sotto saldo controllo francese. Agli inglesi rimase solo il porto di Calais che fu riconquistato militarmente dai francesi solo nel 1558, conquista poi riconosciuta definitivamente l'anno successivo con la Pace di Cateau-Cambr\u00e9sis.\nTrattato di Picquigny.\nLe disfatte subite in Francia non portarono subito alla pace poich\u00e9 un qualunque trattato avrebbe significato la rinuncia da parte degli inglesi a qualsiasi pretesa sul trono francese. Sebbene la battaglia di Castillon sia considerata l'ultima battaglia della guerra dei cent'anni, Inghilterra e Francia rimasero formalmente in conflitto per altri 20 anni, ma gli inglesi non furono in grado di portare avanti le ostilit\u00e0 in quanto occupati ad affrontare gravi disordini interni. Dopo la sconfitta nella guerra, i proprietari terrieri inglesi recriminarono vivamente per la perdita dei loro possedimenti continentali; questa \u00e8 generalmente considerato una delle cause principali della guerra delle due rose, iniziata nel 1455.\nNel 1474 la guerra dei cent'anni fu sul punto di riprendere, quando il duca Carlo I di Borgogna, detto il Temerario, contando sul supporto inglese, imbracci\u00f2 le armi contro Luigi XI di Francia. Luigi riusc\u00ec a isolare i borgognoni comprando la neutralit\u00e0 di Edoardo IV d'Inghilterra con una grande somma in denaro e una rendita annuale, secondo quanto stipulato nel trattato di Picquigny del 1475. Questo trattato pose fine ufficialmente alla guerra dei cent'anni, poich\u00e9 Edoardo IV rinunci\u00f2 alla sua pretesa al trono di Francia. Tuttavia i futuri re d'Inghilterra (e in seguito di Gran Bretagna) continuarono a rivendicare il titolo fino al 1803, quando ogni velleit\u00e0 fu lasciata cadere per deferenza all'esilio di re Luigi XVIII, riparato in Inghilterra dopo la Rivoluzione francese.\nI conflitti anglo-francesi ripresero sotto altra veste nei primi anni del XVI secolo durante le guerre d'Italia e poi nuovamente verso la fine del XVII secolo e fino al 1815, in quella che \u00e8 definita da alcuni storici la seconda guerra dei cent'anni.\nConseguenze.\nLa guerra dei cent'anni copr\u00ec per intero l'ultimo scorcio del Medioevo e di conseguenza Inghilterra e Francia (in particolare quest'ultima) alla fine del conflitto apparivano molto differenti rispetto a prima. L'Inghilterra si trasform\u00f2, in seguito alla pace finale, da potenza con forti interessi sulla terra ferma a stato marittimo del tutto tagliato fuori dalle vicende continentali. Gli stravolgimenti maggiori si ebbero per\u00f2 in Francia: se all'inizio del Trecento il regno aveva un'impronta fondamentalmente feudale e la corona deteneva solo un potere limitato, a met\u00e0 Quattrocento un esercito permanente aveva soppiantato le milizie feudali e cittadine, l'autorit\u00e0 regia rappresentata dai balivi si era estesa a tutto il territorio ed era stata creata una fiscalit\u00e0 centrale. Il potere dei feudatari inoltre era stato notevolmente limitato e non erano pi\u00f9 presenti possedimenti stranieri (con le uniche eccezioni di Calais e della Borgogna) all'interno dei confini.\nDemografiche.\nI combattimenti durante la guerra dei cent'anni causarono un numero limitato di morti dirette. Consideratane la durata vi fu un relativamente esiguo numero di battaglie che raramente coinvolsero pi\u00f9 di uomini, spesso causando poche vittime per via dell'usanza del tempo di risparmiare i prigionieri allo scopo di ottenere un riscatto. Tuttavia a Poitiers (1356) o ad Azincourt (1415) gli inglesi, desiderando indebolire in modo duraturo la cavalleria francese, non fecero alcun prigioniero, il che ebbe la conseguenza di decimare la nobilt\u00e0 francese. Alcuni autori hanno stimato che il 40% della cavalleria francese scomparve durante la battaglia di Poitiers e almeno il 70% ad Azincourt. Questo comport\u00f2 un notevole rinnovamento dell'aristocrazia, la qual cosa contribu\u00ec alla sua perdita di potere: nella Beauce, per esempio, nel Cinquecento, solo il 19% dei nobili poteva vantare un'origine del proprio titolo anteriore a quel secolo.\nBen pi\u00f9 devastante della guerra fu la peste nera che colp\u00ec l'Europa tra il 1347 e il 1353, ma che continu\u00f2 a ripresentarsi a intervalli relativamente costanti fino alla met\u00e0 del XV secolo, portandosi via circa il 30% della sua popolazione. Tra il 1310 e il 1320, la Francia contava circa 21 milioni di abitanti all'interno degli attuali confini; un secolo dopo, nel 1430, tale conta era scesa a circa 8-10 milioni, con una perdita del 60% della popolazione, che tornava al livello dell'anno Mille. In Inghilterra intorno al 1400 si scese a 2,1 milioni di abitanti rispetto ai 4 milioni dell'inizio della guerra. Sempre oltre Manica, si osservava una desertificazione della campagna che accentu\u00f2 la transizione verso una societ\u00e0 commerciale con una forte concentrazione dei poteri nelle citt\u00e0, mentre la Francia manteneva una popolazione agricola del 90%.\nEconomiche.\nAll'inizio del conflitto l'esercito francese, come del resto tutti gli altri eserciti feudali, non comportava costi eccessivi per la corona: i vassalli avevano il dovere di sopperire a tutte le spese dei propri contingenti se la mobilitazione era limitata a poche settimane. La proclamazione dell'eribanno, inoltre, forniva un aumento considerevole delle entrate e scongiurava un rapido consumo del modesto tesoro regio. Tuttavia l'uso massiccio dei mercenari e il declino dell'istituzione dell'eribanno comportarono uno stravolgimento del sistema finanziario francese; occorse incrementare il processo di svalutazione monetaria, ovvero diminuire le percentuali d'oro e d'argento delle monete per disporre di pi\u00f9 denaro liquido, mossa che provoc\u00f2 effetti negativi sull'economia. La pressione fiscale si impenn\u00f2, l'esazione si fece permanente e pi\u00f9 incisiva e gli scambi commerciali furono resi insicuri. L'aumento delle tasse fu dovuto anche ai costi sempre pi\u00f9 gravosi per i feudatari, equipaggiati con armature sempre pi\u00f9 complesse e circondati da lance decisamente pi\u00f9 numerose che in passato. La nobilt\u00e0, pertanto, and\u00f2 incontro a un generale impoverimento e rispose alzando i carichi fiscali richiesti ai contadini; costoro, gi\u00e0 schiacciati dalla tassazione regia di guerra, si ribellarono in massa, ma in realt\u00e0 furono le citt\u00e0 ad affrontare le maggiori spese durante il conflitto. Al contrario furono le campagne a subire le maggiori devastazioni, specie in Francia, ove gli inglesi applicarono il modello strategico teorizzato da sir John Fastolf, articolato su azioni di saccheggio e di offesa alla stessa popolazione civile, allo scopo di seminare il terrore e privare di risorse l'avversario.\nIn ambito pi\u00f9 prettamente finanziario, la guerra ebbe ripercussioni immense sull'economia dell'Europa intera. A causa del passivo sempre pi\u00f9 accentuato i regni dovettero fare ricorso massiccio al credito, impegnandosi con le maggiori banche del tempo, tanto da essere costretti a volte a dichiarare bancarotta, come l'Inghilterra (1343). Ci\u00f2 port\u00f2 al fallimento delle due pi\u00f9 importanti famiglie di banchieri dell'Europa del tempo, i Bardi e i Peruzzi. Il generale calo demografico e il flagello della peste portarono a un costante aumento dei prezzi in una situazione di offerta di moneta costante. Di conseguenza i prodotti orientali divennero pi\u00f9 competitivi e il deficit commerciale a favore dell'Oriente increment\u00f2; ci\u00f2 incoraggi\u00f2 i commerci a lunga distanza e i progressi tecnici nella nautica, peraltro gi\u00e0 in atto nel XIII secolo. Le navi divennero pi\u00f9 manovrabili grazie al miglioramento del timone, crebbero di dimensioni e furono introdotte nuove tecniche di navigazione, favorite dal perfezionamento della bussola grazie agli studi di Pierre de Maricourt sul magnetismo. Fu cos\u00ec possibile applicare una correzione matematica alla declinazione magnetica e introdurre la balestriglia per misurare la latitudine. Queste innovazioni resero possibile la navigazione transoceanica e posero le basi per le grandi scoperte geografiche. L'insicurezza delle vie terrestri, invece, comport\u00f2 danni all'economia delle Fiandre e della Francia, in quanto il commercio tessile si spost\u00f2 via mare, aggirando la penisola iberica a beneficio dei commercianti italiani. Le ripetute sospensioni dei traffici attraverso La Manica ebbero seri contraccolpi sull'industria tessile fiamminga che, all'inizio del conflitto, importava lana inglese: per colmare questa lacuna gli inglesi si resero maggiormente indipendenti, imparando a trasformare la propria lana in capi di abbigliamento. Nel 1337, come incentivo a tale trasformazione, il re d'Inghilterra eman\u00f2 delle riforme: aument\u00f2 le tasse sui capi non di lana, concesse ampi privilegi ai lavoratori stranieri che si fossero stabiliti nelle citt\u00e0 inglesi, proib\u00ec l'esportazione di lana nelle Fiandre e l'importazione di vestiti. Di conseguenza molti tessitori fiamminghi itineranti emigrarono in Inghilterra per tentare la fortuna, tanto che le Fiandre si trovarono in crisi demografica gi\u00e0 prima delle peste. Non solo: il paese reindirizz\u00f2 le esportazioni di lana in Spagna, un primo passo della futura integrazione nella sfera economica nella casa d'Asburgo, e privilegi\u00f2 altri settori, come quello bancario, per compensare la forte concorrenza inglese nel settore tessile.\nMilitari.\nProtagonista delle prime battaglie del conflitto fu l'arco lungo inglese, arma con una gittata utile di ben 90 metri. Questo nuovo tipo di arco, sebbene fosse inferiore alla balestra per gittata e capacit\u00e0 di perforazione dei dardi, appariva in qualche modo vantaggioso per il minore costo, la maggiore maneggevolezza, praticit\u00e0 e velocit\u00e0 di ricarica. Gli arcieri inglesi si dimostrarono efficacissimi nel contrastare le cariche della cavalleria pesante, poich\u00e9 erano capaci di uccidere i cavalli in corsa a notevole distanza e lasciare i cavalieri nemici a terra nell'impossibilit\u00e0 di muoversi a causa della loro pesante corazza. Queste nuove armi si rivelarono letali contro le armature in uso, sostanzialmente identiche a quelle del Duecento, consistenti in lunghe cotte in maglia metallica, in cui le parti composte da piastre di metallo erano limitate. A poco a poco la parte in maglia diminu\u00ec a vantaggio delle piastre metalliche, ora ben articolate e foggiate su misura da artigiani specializzati nella realizzazione anche di un singolo elemento; alla fine del conflitto anche i cavalli erano corazzati.\nMan mano che la guerra proseguiva si impose un nuovo congegno, che doveva generare una vera e propria rivoluzione: l'arma da fuoco. L'invenzione di un simile strumento era avvenuta nell'Impero cinese Song ed era stato possibile grazie alla scoperta della polvere da sparo (una cui prima menzione appare su un testo del 1044): questa miscela fu presto utilizzata per lanciare proiettili infilati in lunghe canne di bamb\u00f9 o di legno. Si presume che la polvere da sparo e i primi, rudimentali mezzi per scagliare proietti siano giunti in Europa attraverso il mondo musulmano, a sua volta entrato in contatto con le armi da fuoco grazie ai mongoli. Solo nel 1267, in ogni caso, Ruggero Bacone compose la prima formula europea per la produzione di questo esplosivo. Doveva passare circa mezzo secolo, per\u00f2, prima che si parlasse di \"cannoni\", richiamati per la volta in un documento fiorentino del 1326. Nel 1346 si ebbe infine il primo impiego documentato, forse il primo in assoluto in Europa, di cannoni: nella battaglia di Cr\u00e9cy gli inglesi esplosero alcuni colpi di artiglieria, con l'intento soprattutto di atterrire gli avversari francesi. I francesi stessi misero in campo alcuni pezzi d'artiglieria gi\u00e0 nel 1348. Da allora la presenza di armi da fuoco si fece sempre pi\u00f9 marcata e decisiva, tanto da arrivare a influenzare l'esito di interi scontri. Sempre nel 1346, ma a Calais, gli inglesi ebbero a disposizione ben dieci cannoni e diverse palle di piombo, con le quali tenere a bada i francesi. Fino ai primi anni del XV secolo si era soliti ricorrere a pezzi di artiglieria di piccolo calibro, pi\u00f9 maneggevoli, ma da l\u00ec in avanti si assistette alla produzione di grandi bocche da fuoco, tanto che nel 1412 a Carcassonne si parla di bombarde da chili. La scrittrice coeva Christine de Pizan rilev\u00f2 che l'artiglieria era diventata pressoch\u00e9 indispensabile e, nei suoi testi, raccomand\u00f2 di impiegare almeno quattro grandi cannoni in appoggio all'attacco a una piazzaforte ben difesa.\nLe nuove artiglierie a polvere pirica non cancellarono subito le precedenti artiglierie a trabucco, poich\u00e9 questi due tipi di armi furono usati, almeno inizialmente, per scopi diversi: i cannoni erano impiegati con un alzo minimo e per sparare con tiro teso, quasi orizzontale; al contrario i ben sperimentati trabucchi servivano a lanciare proiettili lungo traiettorie paraboliche. Non \u00e8, tuttavia, da sottovalutare l'impatto che le armi da fuoco ebbero sulla concezione della guerra, sul modo di combattere, di organizzare e di finanziare le spedizioni e sulla preparazione degli eserciti. Infatti l'uso pi\u00f9 ragionato dell'artiglieria da campo permise ai francesi, nell'ultima fase delle ostilit\u00e0, di disarticolare i pericolosi reparti di arcieri e, quindi, di organizzare nuovamente le tradizionali cariche di cavalleria, dirette contro masse di avversari pi\u00f9 vulnerabili o in rotta. Questa strategia si dimostr\u00f2 vincente fino alle prime guerre d'Italia del XVI secolo, in cui la battaglia di Marignano \u00e8 il migliore esempio di combinazione tra cavalleria e artiglieria, ma and\u00f2 anch'essa gradualmente in disuso per via della comparsa dell'archibugio che impose la fanteria svizzera e spagnola (i \"tercios\") sui campi di battaglia. L'introduzione dell'artiglieria, infine, ebbe profonde ripercussioni sull'architettura delle fortificazioni. Le mura crebbero in larghezza e si circondarono da argini di terra per rallentare o fermare le palle di cannone. Durante il Rinascimento, che per alcuni ebbe inizio proprio al termine della guerra dei cent'anni, i castelli divennero incapaci di resistere all'artiglieria e furono trasformati in residenze spaziose e confortevoli: il castello fortificato, simbolo del feudalesimo, scomparve. La sicurezza divent\u00f2 appannaggio del potere centrale, in grado di sostenere i cospicui finanziamenti necessari al mantenimento di un esercito permanente, che crebbe a spese dell'aristocrazia guerriera.\nImportanti furono, perci\u00f2, i contraccolpi sulla stessa composizione delle armate. Verso la fine del Medioevo gli eserciti erano composti principalmente da due elementi: la cavalleria pesante, considerata la punta di diamante, e la fanteria, composta da fanti, arcieri e balestrieri. Siccome l'equipaggiamento era di competenza del combattente, la struttura della societ\u00e0 si rifletteva anche sull'organizzazione delle armate. Oltre che del cavallo, i cavalieri necessitavano di un'armatura completa in ferro assai costosa, precludendo automaticamente l'accesso alla cavalleria a chi non era agiato. Diversamente i soldati a piedi erano equipaggiati con modeste protezioni di cuoio e, quando raramente possedevano un cavallo, questo era di scarsa qualit\u00e0 e non veniva utilizzato in combattimento. La guerra dei cent'anni contribu\u00ec a sconvolgere questo modello segnando, innanzitutto, il declino della cavalleria. I cavalieri francesi, che coincidevano con il ceto aristocratico abbiente, furono sopraffatti dalle strategie inglesi. Allo scoppio del conflitto, la tattica della cavalleria francese era rimasta la stessa dall'XI secolo: grazie alla staffa e alla sella profonda, il cavaliere poteva appoggiare la sua lancia alla resta (puntata in avanti e sotto l'ascella) e, con la velocit\u00e0 delle cavalcature, le masse di cavalleria si trasformavano in una notevole massa d'urto. Sin dalle iniziative denominate \"Tregua di Dio\" promosse a cominciare dal X secolo, la Chiesa aveva imposto regole di condotta ai bellicosi aristocratici. Pertanto, per far parte della nobilt\u00e0, era necessario giustificare una condotta onorevole e la guerra era un'opportunit\u00e0 per legittimare la propria posizione sociale, mostrare coraggio e lealt\u00e0 sul campo di battaglia. La cattura di cavalieri avversari era, inoltre, una buona fonte di reddito tramite la richiesta di riscatto, il che significava in ultima analisi che per i cavalieri il rischio di morte era piuttosto basso.\nLa strategia di carica frontale divenne progressivamente obsoleta dall'inizio del XIV secolo, poich\u00e9 una fila di picchieri era sufficiente a rompere l'avanzata della cavalleria: cos\u00ec a Courtrai i fiamminghi schiacciarono la cavalleria francese e, a Bannockburn, gli scozzesi sconfissero quella inglese. Le guerre di Scozia permisero agli inglesi di organizzare il proprio esercito attorno a numerosi arcieri (spesso armati anche di spada) e uomini d'armi a piedi, protetti dalle file di picchieri. Questa tattica permise agli inglesi di conseguire grandi vittorie nonostante l'inferiorit\u00e0 numerica a Cr\u00e9cy, a Poitiers o ad Azincourt. D'altra parte gli eserciti di fanteria non si regolavano con il codice d'onore cavalleresco e puntavano a eliminare in permanenza il massimo numero di avversari; quindi a Courtrai, a Cr\u00e9cy o ad Azincourt gli inglesi preferirono massacrare i cavalieri francesi piuttosto che farli prigionieri per il riscatto.\nLa smobilitazione degli eserciti di mercenari, talvolta stranieri (italiani del nord, tedeschi, svizzeri, fiamminghi) poneva il problema delle compagnie che durante i periodi di tregua si davano al saccheggio: anche per questo iniziarono quindi a preferirsi truppe di professionisti permanenti, formate da combattenti pagati tramite le tasse. La tassazione della popolazione divenne possibile grazie all'arricchimento generale conseguente allo sviluppo del commercio e delle citt\u00e0. D'altra parte, quando i soldati non venivano inquadrati in eserciti regolari, iniziavano a organizzarsi tra di loro, dando origine alle compagnie di ventura, che furono protagoniste dei campi di battaglia dei secoli successivi.\nCrisi del papato.\nAll'inizio del conflitto la sede del papato si trovava ad Avignone e i papi erano francesi, il che conferiva al re di Francia un importante vantaggio diplomatico. Tuttavia nel 1377 Gregorio XI riport\u00f2 la sede a Roma per porre fine al conflitto con i fiorentini grazie all'intervento di Caterina da Siena. L'anno successivo il nuovo papa Urbano VI si dimostr\u00f2 particolarmente dispotico nei confronti dei cardinali francesi, che lo accusarono di essere stato eletto grazie a pressioni politiche; nominarono quindi l'antipapa Clemente VIII ad Avignone. I belligeranti ebbero tutto l'interesse ad avere l'appoggio di un papa, pertanto l'Inghilterra e il Sacro Romano Impero riconobbero Urbano VI, mentre la Francia e i suoi alleati castigliani e scozzesi sostennero Clemente VII.\nDurante questi due secoli di guerra, caratterizzati da carestie e pestilenze, i credenti scoprirono una Chiesa spesso incapace di dare risposta alle loro ansie. \u00c8 il momento in cui l'\u00abaritmetica della salvezza\u00bb (Henri Martin) e la \u00abcontabilit\u00e0 dell'aldil\u00e0\u00bb (Jacques Chiffoleau) assunsero proporzioni incomprensibili per coloro che ignorarono il terrore degli uomini di quel tempo per l'Inferno: per i ricchi era consuetudine comprare centinaia, persino migliaia, di messe per la salvezza delle loro anime. Tutti prendevano parte a processioni penitenziali, \"passioni\" teatrali sul piazzale delle chiese, l'\"incoronazione della Vergine\" divenne un soggetto frequentissimo dell'arte. Sempre pi\u00f9 fedeli, riformatori cristiani, richiesero di avere un accesso diretto alla fonte della salvezza, la lettura della Bibbia in volgare, in un momento in cui solo i chierici possedevano la capacit\u00e0 e il diritto di leggere e commentare le Sacre Scritture. Si riscontra, quindi, un'origine di quella che poi sar\u00e0 la riforma protestante del XVI secolo, un altro elemento di modernit\u00e0 che si materializza alla fine del Medioevo insieme all'ascesa delle classi borghesi. La divisione della Chiesa, in seguito al grande Scisma d'Occidente, apr\u00ec spazio alle critiche. Nuove teorie, come quelle di John Wyclif vennero alla ribalta, mentre i sacerdoti si scontrarono tra i sostenitori del papa o dell'antipapa, che si screditarono a vicenda. In questo modo fu spianata la strada per la riforma di cui Wyclif \u00e8 considerato uno dei precursori.\nPer risolvere il conflitto la Chiesa dovette ricorrere al conciliarismo, in cui un concilio ecumenico ha pi\u00f9 potere dello stesso Papa. L'importante assemblea si svolse a Costanza del 1415, i due papi rinunciarono alla carica e cos\u00ec fu possibile eleggere un unico papa: Martino V. Il prezzo da pagare per l'utilizzo di tale strumento fu la riduzione del potere temporale del pontefice, circostanza che consent\u00ec a Carlo VII di Francia di emanare la prammatica Sanzione (1438) e divenire il capo naturale della chiesa francese. Egli si appoggi\u00f2 all'episcopato locale e rafforz\u00f2 il gallicanesimo.\nLa differenziazione tra Francia e Inghilterra.\nIl conflitto trasform\u00f2 profondamente i due principali paesi belligeranti. In Inghilterra il commercio e l'artigianato crebbero di importanza e con essi and\u00f2 a rafforzarsi la borghesia cittadina, a scapito dei borghi rurali e del mondo contadino in generale; il Parlamento vide un graduale e continuo incremento dei propri poteri, erodendo le competenze della monarchia. Nei contadini, sempre meno numerosi, crebbe la consapevolezza del loro ruolo sociale e iniziarono a chiedere che fosse maggiormente riconosciuto, soprattutto dal momento che molte battaglie del conflitto erano state vinte grazie al loro talento di arcieri: si trattava del naturale allineamento ai sermoni dei lollardi di John Wyclif. Le rotte commerciali via mare rendevano meno necessario un potere centralizzato per garantirne la sicurezza, rispetto alle vie terrestri, cos\u00ec la nobilt\u00e0 cominci\u00f2 un lento declino cui si accompagn\u00f2 di riflesso l'indebolimento del potere assoluto e il sorgere di embrionali rivendicazioni delle libert\u00e0 individuali. In questo processo si possono vedere i primi passi verso l'avvento di una monarchia costituzionale. Nel 1361 l'inglese divenne la lingua ufficiale confermando la spaccatura culturale tra i due paesi.\nIn Francia, diversamente, complice il clima mite che favoriva l'agricoltura, and\u00f2 affermandosi un modello di societ\u00e0 prevalentemente rurale con una rigida connotazione religiosa e una potente monarchia, cui era attribuito un potere centralizzato, forte e protettivo. Lo sviluppo delle citt\u00e0 permise alla borghesia di contestare il potere della nobilt\u00e0 che sembr\u00f2 incapace di giustificare il suo \"status\" sui campi di battaglia, mentre monarchi come Carlo V e suo nipote Carlo VI, che saggiamente riuscirono a convogliare intorno a loro il sentimento nazionale emergente, alla fine riuscirono a rafforzare il potere reale. Sfruttando l'insicurezza generata dal conflitto e che la nobilt\u00e0 non seppe gestire, la corona riusc\u00ec a imporre la costituzione di un esercito permanente finanziato da un sistema fiscale e un sistema amministrativo moderno. In questo modo l'antico sistema feudale, eredit\u00e0 del primo medioevo, and\u00f2 in crisi davanti all'autorit\u00e0 del re, preparando il terreno verso l'evoluzione nella monarchia assoluta estremamente centralizzata, a differenza del resto d'Europa in cui il potere si frammentava sempre di pi\u00f9 a favore delle citt\u00e0."}
{"id": "702246", "revid": "228587", "url": "https://it.wikipedia.org/wiki?curid=702246", "title": "Eretici", "text": ""}
{"id": "702253", "revid": "287204", "url": "https://it.wikipedia.org/wiki?curid=702253", "title": "Sandor Marai", "text": ""}
{"id": "702265", "revid": "30610", "url": "https://it.wikipedia.org/wiki?curid=702265", "title": "Catherine Douglas", "text": "Secondo la leggenda il 20 febbraio 1437, durante la permanenza del re Giacomo I di Scozia nel monastero dei Frati Predicatori di Perth, un gruppo di cospiratori, guidati da sir Robert Graham, si rec\u00f2 nella stanza in cui dormivano il re e la regina per uccidere il re. Il ciambellano, implicato nell'intrigo, aveva tolto la sicura alla porta della stanza in modo da permettere agli aggressori di entrare. Catherine Douglas, prima servitrice della regina, per impedire l'ingresso agli assassini, sbarr\u00f2 la porta col suo braccio, ma quelli forzarono la porta rompendole l'arto.\nDa questo episodio deriv\u00f2 a Catherine Douglas il soprannome di \"Barlass\" (letteralmente: \"ragazza della sbarra\").\nDante Gabriel Rossetti scrisse un poema nel 1881 intitolato \"La tragedia del re\", in cui narr\u00f2 la storia di Catherine Douglas. Il poema contiene la frase \"Catherine, sorveglia la porta\" da cui deriva la frase idiomatica inglese \"Katy, spranga la porta\", che si usa come avvertimento dell'approssimarsi di probabili guai."}
{"id": "702275", "revid": "110157", "url": "https://it.wikipedia.org/wiki?curid=702275", "title": "Il Domani della Calabria", "text": "Il Domani della Calabria era un quotidiano calabrese pubblicato dalla T&amp;P Editori S.r.l., societ\u00e0 costituita nel 1993 con lo scopo di creare un quotidiano calabrese.\nL'iniziativa nasce dell'idea di un gruppo di giovani imprenditori locali animati dalla volont\u00e0 di contribuire attivamente allo sviluppo sociale e culturale di una regione che \u00e8 l'unica in Italia, insieme con la Basilicata e la Valle d'Aosta, a non esser riuscita ad esprimere un proprio organo d'informazione a livello nazionale. Nel 1994 il progetto della T&amp;P editori viene presentato alla societ\u00e0 per l'imprenditoria giovanile (Legge 44), che nel luglio 1996 approva definitivamente il finanziamento: per la prima volta in Italia un organo d'informazione nasce con i contributi statali e del Fondo sociale europeo. Il primo numero \u00e8 uscito il 25 febbraio 1998.\nA giugno 2012 ha cambiato nome in \"Il Domani dello Sport\" e da agosto \u00e8 cessato."}
{"id": "702277", "revid": "599013", "url": "https://it.wikipedia.org/wiki?curid=702277", "title": "Hilderaldo Bellini", "text": "Bicampione Mondiale di calcio con il Brasile nel '58 e '62.\n\u00c8 considerato l'involontario inventore del gesto di sollevare un trofeo al fine di festeggiare una vittoria. Durante la premiazione della Finale del campionato mondiale di calcio 1958, nell'intento di mostrarla meglio ai fotografi, sollev\u00f2 la Coppa Rimet sopra la testa. Il suo gesto divenne l\u2019iconica immagine naturale della vittoria sportiva.\nBiografia.\nNacque nello Stato di San Paolo da padre di origine italiana. Sofferente da lungo tempo di malattia di Alzheimer in stadio avanzato, \u00e8 scomparso nel 2014 all'et\u00e0 di 83 anni, a seguito di un arresto cardiaco.\nCarriera.\nClub.\nCrebbe calcisticamente nella Itapirense, club della sua citt\u00e0 natale, in cui si mise in luce come difensore centrale dalla tecnica non sopraffina, ma di sicuro affidamento. Nel 1949, a 19 anni, pass\u00f2 alla S\u00e3o Joanense dove rimase due stagioni. Nel 1951 si trasfer\u00ec al Vasco da Gama di Rio de Janeiro, con il quale vinse tre campionati carioca (1952, 1956 e 1958) ed il Torneo interstatale Rio-S\u00e3o Paulo. Il periodo al Vasco da Gama fu il pi\u00f9 prolifico per Bellini, in quanto ad esso furono legate tutte le sue vittorie a livello di club. Dal 1962 al 1969, anno del definitivo ritiro dal calcio, Bellini non vinse pi\u00f9 alcun trofeo.\nNazionale.\nChiamato in Nazionale nel 1957 (esordio a Lima il 13 aprile, - 1-1), fu tra i selezionati ai campionati del mondo del 1958 in Svezia, del 1962 in Cile e del 1966 in Inghilterra, laureandosi campione del mondo nel 1958 e nel 1962 e passando alla storia come il primo giocatore, in qualit\u00e0 di capitano della Nazionale brasiliana, a sollevare la Coppa Rimet. Quel gesto divenne da allora un classico, che dura tuttora. Vinse anche due Coppe Rocca (Torneo Argentino - Brasiliano), nel 1957 e nel 1960. In totale gioc\u00f2 in Nazionale 51 incontri fino al 1966."}
{"id": "702283", "revid": "28941", "url": "https://it.wikipedia.org/wiki?curid=702283", "title": "Telescopio zeiss di merate", "text": ""}
{"id": "702284", "revid": "729019", "url": "https://it.wikipedia.org/wiki?curid=702284", "title": "Sincope (medicina)", "text": "La sincope \u00e8 una perdita di coscienza transitoria (PdCT), a insorgenza rapida, da ipo-perfusione cerebrale globale, di breve durata e a risoluzione spontanea. In tale definizione \u00e8 stata volutamente inserita la causa d'incoscienza, cio\u00e8 l'ipoperfusione cerebrale transitoria, cosa che esclude cause come l'ictus e la commozione cerebrale (la forma pi\u00f9 comune di trauma cranico nello sportivo), in precedenza non ben distinte dalla sincope vera e propria.\nEziologia.\nLa perdita di coscienza della sincope \u00e8 in genere associata ad alterazioni del flusso sanguigno al cervello, cio\u00e8 vi \u00e8 transitoriamente uno scarso afflusso di sangue al cervello.\nLa riduzione del flusso pu\u00f2 essere dovuta a riduzione della frequenza cardiaca, ad aritmie, cardiopatie strutturali del miocardio e/o delle valvole, a cardiopatie con ostruzione all'efflusso, a massiccia riduzione della pressione arteriosa per deplezione di volume ematico, in seguito a uso di determinati farmaci, per disautonomia. Cause neurologiche possono determinare la sincope situazionale, la sincope vasovagale e da ipersensibilit\u00e0 del seno carotideo, nevralgie trigeminali e glossofaringee.\nAffezioni traumatiche o infiammatorie possono causare sincope se interessano i seguenti distretti:\nSituazione a s\u00e9 stante \u00e8 il furto della succlavia, evento che pu\u00f2 rappresentare un'emergenza medico-chirurgica in grado di provocare sincope per flusso retrogrado sanguigno dall'arteria vertebrale all'arteria succlavia per scorrere a valle di un'ostruzione di quest'ultima.\nCondizioni patologiche che all'aspetto richiamano la sincope, sono dovute a epilessia generalizzata senza crisi convulsive, attacchi di panico e ansia generalizzata, ipossiemie acute per bassa tensione d'ossigeno o avvelenamento da monossido di carbonio.\nPatogenesi.\nLe cause essenziali di sincope sono la diminuzione dell'output cardiaco e la diminuzione delle resistenze vascolari periferiche totali.\nLe 3 grandi categorie patogenetiche sono la \"sincope da riflesso inappropriato\" o \"sincope riflessa\", la \"sincope secondaria a ipotensione ortostatica\", la \"sincope cardiaca\".\nSindrome del seno carotideo.\n\u00c8 legata a un'ipersensibilit\u00e0 del seno carotideo, che pu\u00f2 essere causata da manovre di massaggio del seno stesso (\u00e8 sufficiente talvolta il gesto del radersi o dell'annodarsi una cravatta), tale per cui si ha una sintomatologia vagale legata a una risposta cardioinibitoria, pari a una pausa del \"pacemaker\" sinusale di almeno 3 secondi, o a una risposta vasodepressiva pari a un crollo della pressione arteriosa sistolica di almeno 50 mmHg.\nSincope da deglutizione.\nLa sincope da deglutizione \u00e8 un malessere mediato dal nervo vago. A causa di un malfunzionamento degli impulsi trasmessi dal nervo vago, si pu\u00f2 avere una variazione dell'attivit\u00e0 cardiaca.\nClinica.\nPer la diagnosi della sincope non \u00e8 sufficiente che il soggetto non sia contattabile e che non risponda in modo conscio, ma deve anche aver perso la capacit\u00e0 di mantenere una postura (per esempio seduta o eretta). Questa precisazione permette di distinguere la sincope da alcuni tipi di epilessia, in cui caratteristicamente il tono posturale viene mantenuto (per es. nella cosiddetta crisi di piccolo male il paziente rimane seduto e ad occhi aperti ma non \u00e8 cosciente).Per definizione la sincope \u00e8 un evento transitorio: il soggetto deve riacquistare la coscienza per potersi definire tale.\nTrattamento.\nLa terapia farmacologica varia a seconda della causa e a seconda della gravit\u00e0 e frequenza degli episodi sincopali. Una sincope isolata che non abbia provocato conseguenze non \u00e8 quasi mai da trattare, a meno che il paziente non sia un soggetto a rischio o che svolga lavori che possono essere pericolosi (uso di macchine operatrici, autista).\nIn caso di episodi sincopali ricorrenti esistono diversi presidi terapeutici: beta-bloccanti (propranololo), vasocostrittori (efedrina, midodrina), inibitori del \"reuptake\" della serotonina (paroxetina), vagolitici (atropina). I beta bloccanti non sono indicati nella sindrome del seno carotideo. In caso di mancato beneficio farmacologico occorre il posizionamento di un \"pacemaker\".\nAltri presidi terapeutici sono la dieta (aumento dell\u2019apporto di sale), l'uso di calze elastiche, il sollevamento della parte dei piedi del letto durante la notte.\nLa lipotimia.\nViene talvolta definita come \"lipotimia\" un'insorgenza graduale della perdita di coscienza, con durata inferiore, tuttavia questo termine \u00e8 impreciso e si preferisce usare l'aggettivo \"pre-sincopale\" per esprimere il complesso dei sintomi prodromici alla sincope; il sostantivo \"pre-sincope\" o \"simil-sincope\" invece esprime una sincope \"abortita\" in cui nonostante i sintomi prodromici non si \u00e8 manifestata la perdita transitoria di coscienza, e quindi \u00e8 impossibile parlare di sincope in senso stretto.\nNon vi sono infatti differenze sostanziali tra le patologie che causano perdita di coscienza in modo graduale, con sintomi premonitori (per es. sudorazione, malessere, pallore, senso di incombente svenimento), e quelle che causano perdite di coscienza improvvisa senza prodromi. Anche i termini \"malore\" e \"svenimento\", utilizzati come sinonimi, sono considerati inesatti nell'attuale terminologia medica."}
{"id": "702287", "revid": "767487", "url": "https://it.wikipedia.org/wiki?curid=702287", "title": "Geraldo Vandr\u00e9", "text": "Nel 1966, raggiunse la finale del Festival da Record con la canzone \"Disparada\", interpretata da Jair Rodrigues. La canzone conquist\u00f2 il primo posto, a pari merito con la \"A Banda\", di Chico Buarque. Nel 1968, partecip\u00f2 al III Festival Internacional da Can\u00e7\u00e3o con la canzone \"Pra n\u00e3o dizer que n\u00e3o falei de flores\" o \"Caminhando\".\nLa canzone era un inno alla resistenza contro il governo militare.\nIl suo ritornello fu interpretato come una chiamata alla lotta armata contro i dittatori. Al festival arriv\u00f2 al secondo posto, dietro a \"Sabi\u00e1\", di Chico Buarque e Tom Jobim.\nL'esilio.\nNel 1968, con la promulgazione dell'atto AI-5, Vandr\u00e8 fu obbligato all'esilio. Dopo aver passato alcuni giorni nascosto nella tenuta agricola della vedova dello scrittore Guimar\u00e3es Rosa, morto l'anno prima, il compositore part\u00ec per il Cile, e, poi, per la Francia.\nRitorno in patria.\nVandr\u00e9 torn\u00f2 in Brasile nel 1973. Vive tuttora a San Paolo e compone. Tuttavia, sono in molti a credere che Vandr\u00e9 sia impazzito a causa di torture a cui potrebbe esser stato sottoposto. Il cantante, a sua volta, nega di esser mai stato torturato, e dice che, semplicemente, non si fa pi\u00f9 vedere perch\u00e9 la sua immagine di \"Cantante Che Guevara\" soffoca la sua opera.\nFAB, Fabiana.\n\"Fabiana\" \u00e8 una canzone relativamente recente, che ha molto contribuito a diffondere l'idea della pazzia di Vandr\u00e9. Tratta di Fabiana, anche se \u00e8 un omaggio alla Forza Aerea Brasiliana; \u00e8 stata presentata negli anni '90 presso la Biblioteca Comunale di San Paolo.\nDa l\u00ec \u00e8 tratta la sua famosa frase \"La vita non si riassume in festivals\"."}
{"id": "702288", "revid": "1606527", "url": "https://it.wikipedia.org/wiki?curid=702288", "title": "Susgnevizza", "text": " \nSusgnevizza (in croato \u0160u\u0161njevica, in istrorumeno: \"\u015eu\u015fnievi\u0163a\") \u00e8 un insediamento del comune di Chersano, nella regione istriana in Croazia, gi\u00e0 comune italiano della provincia di Pola dal 1922 al 1947 col nome di Valdarsa (ma conosciuto anche come Frascati d'Istria, Susgneviza, Susgnevizza, Susnevita, Susnieviza).\nGeografia fisica.\nL'insediamento si trova nella valle del fiume Arsa, nell'Istria orientale. \u00c8 bagnato dal torrente Bogliuno che scende dalle vicine pendici del Monte Maggiore e successivamente fluisce nel bonificato lago d'Arsa per poi continuare verso il golfo del Quarnaro col nome di fiume Arsa. Si trova a circa 110 metri d'altezza ed \u00e8 a meno di sette km dalla cima del Monte Maggiore che \u00e8 alto 1394 metri.\nSusgnevizza \u00e8 circondata da boschi un tempo molto estesi, che diedero fama alla sua vallata di essere il \"giardino dell'Istria\". Durante il Rinascimento la vallata fu zona di soggiorno estivo di facoltose famiglie istriane.\nStoria.\nSusgnevizza fu in epoca asburgica frazione censuaria del comune di Bogliuno. Successivamente, con l'annessione al Regno d'Italia fu capoluogo del nuovo comune della provincia di Pola, creato nel gennaio 1922 ed inizialmente denominato \"Susgnevizza\". Il comune, fortemente voluto da Andrea Glavina, soprannominato l\"'apostolo degli istrorumeni\" poich\u00e9 si batt\u00e9 per l'unit\u00e0 amministrativa del suo popolo, coron\u00f2 l'aspirazione, delusa sotto l'Austria-Ungheria, di vedere l'intero ramo del poco numeroso popolo istro-rumeno, di essere raccolto sotto un unico comune. Il nuovo comune di Susgnevizza, su un'area di oltre 5.500 ettari, raccolse le frazioni di Berdo (istrorumeno \"B\u00e2rda\", croato \"Brdo\"), Gradigne (croato \"Gradinje\"), Grobenico (istrorumeno \"Grobenjco\", croato \"Grobnik\"), Lettai (istrorumeno \"Letaj\", croato \"Letaj\"), gi\u00e0 comprese nei comuni di Pisino, Bogliuno e Fianona.\nAd aprile del 1923 venne ridenominato \"Valdarsa - Susgnevizza\", al fine di italianizzarne il nome. Il comune venne formato dalle seguenti frazioni:\nIl nuovo comune ebbe inizialmente una popolazione, quasi tutta di lingua istrorumena, di 2100 abitanti nel 1922, che nel 1942 erano cresciuti a circa 3000. Andrea Glavina, il suo primo sindaco e creatore, fece adottare il simbolo della \"Colonna Traiana\" come stemma comunale. Valdarsa ebbe l'unica scuola in lingua istrorumena, che funzion\u00f2 sotto il Regno d'Italia dal 1922 fino al 1947.\nLa citt\u00e0 prosper\u00f2 negli anni trenta grazie alla bonifica del lago D'Arsa e alle vicine miniere di carbone di Arsia. \nDopo la seconda guerra mondiale, quando l'Istria pass\u00f2 alla Iugoslavia nel 1947, venne chiusa la scuola istrorumena e annullata la municipalit\u00e0 di Valdarsa e con ci\u00f2 si riattiv\u00f2 il secolare processo slavo di assimilazione del popolo istrorumeno. Come conseguenza si ebbe l'esodo in massa della popolazione del comune di Valdarsa, Susgnevizza inclusa, che si aggreg\u00f2 ai profughi dall'Istria del dopoguerra."}
{"id": "702294", "revid": "116163783", "url": "https://it.wikipedia.org/wiki?curid=702294", "title": "Corpi chetonici", "text": "I corpi chetonici sono tre composti normalmente presenti nel sangue in piccole quantit\u00e0.\nQuesti composti, sintetizzati dalla cellula epatica in caso di eccesso di acetil-CoA, sono l'acetone, l'acido acetoacetico e l'acido \u03b2-idrossibutirrico. La loro concentrazione plasmatica \u00e8 definita chetonemia.\nLa chetogenesi.\nLa via sintetica che porta alla formazione dei corpi chetonici a partire dall'acetil-CoA si chiama chetogenesi. La chetogenesi costituisce una via per ridurre il consumo di proteine utilizzate per la gluconeogenesi in caso di digiuno prolungato e per fornire energia al SNC sotto forma di beta-idrossibutirrato e acetoacetato.\nUtilizzo nel metabolismo.\nL'acetoacetato e il D-Beta-idrossibutirrato possono essere ossidati nel ciclo dell'acido citrico per produrre energia in tessuti come, ad esempio: il muscolo scheletrico, la corteccia renale e il cuore. Anche il cervello in condizioni di digiuno prolungato, ossia quando il glucosio \u00e8 scarsamente disponibile, pu\u00f2 adattarsi a utilizzare i corpi chetonici (escluso l'acetone) come riserva energetica. Sono quindi usati come fonte di energia in molti tessuti con l'eccezione del fegato in quanto mancante dell'enzima tioforasi anche chiamato \u03b2-chetoacil-CoA transferasi.\nL'acetone, a differenza degli altri due corpi chetonici, \u00e8 prodotto in piccole quantit\u00e0 ed eliminato direttamente con la respirazione (per questo in taluni casi pu\u00f2 costituire un indice patologico).\nLa produzione e l'esportazione dei corpi chetonici consente di continuare l'ossidazione degli acidi grassi quando l'acetil-coA non viene ossidato nel ciclo di Krebs.\"I chetoni esogeni possono rivelarsi utili per molti pazienti sia per affrontare pi\u00f9 facilmente il digiuno intermittente e l\u2019OMAD (un pasto al giorno) sia come strumento per raggiungere la chetosi oppure aumentare la concentrazione di chetoni nel sangue e il \"signaling\" del beta-idrossi-butirrato, inibendo l\u2019istone deacetilasi (importante nella prevenzione delle neoplasie e nelle patologie neurologiche e psichiatriche); inoltre abituano cervello, cuore e muscoli a questo quarto carburante del nostro metabolismo, che deve essere stato importante durante i lunghi digiuni del passato, dalla savanizzazione fino agli inverni nelle steppe.\"\nSquilibrio nei corpi chetonici.\nLo squilibrio nella presenza ematica di corpi chetonici \u00e8 di notevole rilevanza in eventi fisiologici e patologici. I corpi chetonici possono accumularsi ad esempio durante il digiuno e negli individui affetti da diabete mellito. L'accumulo di corpi chetonici viene definito chetosi.\nNel corso del digiuno prolungato, la gluconeogenesi porta alla sottrazione di intermedi al ciclo di Krebs, in particolare l'ossalacetato, indirizzando l'acetil-CoA verso la produzione dei corpi chetonici.\nIl diabete mellito, se non trattato, \u00e8 caratterizzato da una concentrazione insufficiente di insulina o da un malfunzionamento dei recettori per quest'ormone, tale da impedire ai tessuti di internalizzare e usare il glucosio presente nel sangue. Di conseguenza il malonil-CoA non viene prodotto e la carnitina palmitoil-transferasi (CPT) non viene inibita favorendo quindi il trasporto degli acidi grassi nel mitocondrio e la loro ossidazione."}
{"id": "702296", "revid": "287204", "url": "https://it.wikipedia.org/wiki?curid=702296", "title": "Geraldo Vandre", "text": ""}
{"id": "702297", "revid": "287204", "url": "https://it.wikipedia.org/wiki?curid=702297", "title": "Geraldo Vandr\u00e8", "text": ""}
{"id": "702299", "revid": "62988", "url": "https://it.wikipedia.org/wiki?curid=702299", "title": "Geraldo Pedrosa de Ara\u00fajo Dias", "text": ""}
{"id": "702302", "revid": "122420767", "url": "https://it.wikipedia.org/wiki?curid=702302", "title": "Gabriele Polo", "text": "Biografia.\n\u00c8 stato direttore del quotidiano \"il manifesto\" dal 2003 al giugno 2009, diventandone poi direttore editoriale, oltre che commentatore e inviato fino al 31 dicembre 2012, quando - in seguito al cambio di propriet\u00e0, dopo la liquidazione del \"manifesto cooperativa editoriale\" - ha lasciato il quotidiano, per lavorare come freelance. Dal gennaio 2015 dirige la casa editrice Meta. Dall'aprile 2020 al febbraio 2021 \u00e8 direttore di Collettiva.it\nIn giovent\u00f9 \u00e8 stato militante di Lotta Continua e poi tra i promotori nei primi anni '80 del gruppo Lotta Continua per il Comunismo. Inizia la sua collaborazione al manifesto nel 1988. Sotto la sua direzione \"il manifesto\" affronta due momenti salienti della sua storia.\nNel 2005 viene rapita in Iraq una sua giornalista, Giuliana Sgrena, ed il quotidiano s'impegna nella campagna per la sua liberazione. Sar\u00e0 poi Polo, a liberazione avvenuta, ad avvisare la redazione della morte di Nicola Calipari, il funzionario del SISMI caduto durante l'operazione di liberazione della Sgrena.\nNel 2006 il giornale entra in una forte crisi economica e inizia la lotta per la sua sopravvivenza chiedendo aiuto a tutta la sinistra, realizzando una sottoscrizione popolare che . Tra le iniziative promosse una raccolta di icone sulla storia del comunismo, \"L'album di famiglia\". All'interno di queste operazioni di rilancio del quotidiano, dal 6 giugno 2008, \"il manifesto\" esce con una nuova veste grafica introducendo il colore nella sua prima pagina. \nFino al 31 dicembre 2012 la cooperativa del manifesto ha attuato una politica salariale egualitaria, perci\u00f2 anche il direttore guadagnava quanto un qualsiasi componente del giornale, 1470 euro al mese, nel 2006."}
{"id": "702310", "revid": "17654", "url": "https://it.wikipedia.org/wiki?curid=702310", "title": "Intermezzo sinfonico", "text": ""}
{"id": "702315", "revid": "1652635", "url": "https://it.wikipedia.org/wiki?curid=702315", "title": "Savana", "text": "La savana \u00e8 un bioma terrestre soprattutto subtropicale e tropicale localizzato tra 10 e 20\u00b0 di latitudine (N e S) e caratterizzato da una stagione secca e da una stagione umida. \nLa vegetazione \u00e8 a prevalenza di arbusti e alberi abbastanza distanziati da non dar luogo a una volta chiusa. \nQuesto tipo di ambiente si trova in molte zone di transizione fra la foresta pluviale e il deserto o la steppa in Africa centrale, Centro e Sud America, India, Indocina e Australia, ma pu\u00f2 essere presente anche ad altre latitudini. Le savane possono formarsi in seguito alla presenza di specifiche condizioni climatiche, oppure a causa di incendi stagionali (anche indotti dall'uomo) o particolari faune caratteristiche del suolo.\nCondizioni per lo sviluppo della savana.\nCondizioni climatiche.\nLe savane tropicali e subtropicali sono determinate principalmente dalla scarsit\u00e0 e marcata stagionalit\u00e0 delle precipitazioni. Precipitazioni inferiori ai 1000\u20132000\u00a0mm all'anno sono infatti insufficienti allo sviluppo di alberi e arbusti, e determinano regioni di sola prateria erbosa, quali si trovano tipicamente ai margini dei deserti subtropicali. Spostandosi gradualmente verso latitudini pi\u00f9 piovose, ovvero verso l'equatore, si osserva prima la comparsa di vegetazione arbustiva (fino a 3000\u00a0mm) e poi di alberi isolati (fra i 3000\u00a0mm e i 4000\u00a0mm). Oltre i 4000\u00a0mm annui, a meno che non intervengano altri fattori ambientali, gli alberi sono sufficientemente vicini e ricchi da formare una volta, che blocca la luce del sole e riduce la presenza erbosa: la savana cede quindi gradualmente il posto alla foresta. Regioni di savana determinata esclusivamente o principalmente da fattori climatici si trovano per esempio in Africa occidentale e centrale.\nPresenti in regioni a piovosit\u00e0 relativamente elevate (per esempio in Africa orientale), dove il livello delle precipitazioni consentirebbe in linea di principio lo sviluppo di una foresta, dipendono spesso dagli incendi stagionali. Durante i periodi di siccit\u00e0, il manto erboso secco e continuo crea le condizioni ideali per lo sviluppo di grandi incendi, innescati per esempio dai fulmini. Il fuoco ha l'effetto di arricchire di sali minerali il suolo, stimolando la crescita di un nuovo manto erboso, e impedisce l'infittirsi di alberi e arbusti distruggendone i germogli (infatti sono molto poche le piante che crescono nella savana, per esempio: l'acacia, il baobab e varie leguminose irte di spine). Nelle savane che devono la loro esistenza soprattutto agli incendi stagionali, predominano tipicamente le specie vegetali che sono pi\u00f9 resistenti al fuoco o che possono trarre vantaggio dal fuoco nella competizione con le altre specie.\nLa pratica di appiccare stagionalmente incendi in prati e praterie \u00e8 diffusa nelle comunit\u00e0 umane fin dall'antichit\u00e0, e di conseguenza molti ambienti di savana in diverse parti del mondo si possono attribuire del tutto o in parte all'influenza dell'uomo. Esempi in questo senso sono le savane presenti nel Nordamerica precolombiano, di cui restano tracce in alcune localit\u00e0 della macchia mediterranea. Il fuoco \u00e8 stato usato storicamente dall'uomo, tra l'altro, per rinnovare i pascoli per il bestiame, preparare il terreno per l'agricoltura, o scacciare gli animali selvatici. Incendi antropogeni sono oggi determinanti anche per la sopravvivenza di importanti aree di savana protetta; per esempio, in alcuni parchi faunistici africani gli incendi periodici sono esplicitamente previsti dai programmi di conservazione ambientale.\nConformazione del suolo.\nIn alcuni casi specifici, un ambiente di savana pu\u00f2 essere determinato o favorito da caratteristiche peculiari del suolo. Per esempio, i campos cerrados del Brasile sono aree di prateria in cui il suolo presenta una crosta dura ferrosa coperta da uno strato di humus sufficiente alla crescita dell'erba ma non allo sviluppo delle radici degli alberi.\nAltri fattori.\nLa fauna (sia naturale che introdotta dall'uomo) pu\u00f2 contribuire a far prevalere un ambiente di savana sulla foresta o viceversa. La presenza abbondante di grandi \"pascolatori\" come gnu, zebre e bovini pu\u00f2 impoverire significativamente il manto erboso, ostacolando il diffondersi degli incendi stagionali e favorendo la transizione verso un ambiente di foresta. I \"brucatori\" come gli elefanti hanno un effetto opposto, danneggiando le popolazioni arboree e arbustive a vantaggio del manto erboso.\nGli ambienti di savana vengono classificati secondo le caratteristiche della vegetazione, il clima, l'altitudine o altri criteri. Si possono per esempio distinguere:"}
{"id": "702321", "revid": "1573940", "url": "https://it.wikipedia.org/wiki?curid=702321", "title": "Campephilus", "text": "Campephilus () \u00e8 un genere di grossi uccelli appartenenti alla famiglia dei Picidi, diffusi in Nord America.\nHanno il becco rigido e lucido come l'avorio.\nSi nutrono di insetti e larve reperiti di solito su alberi morti.\nTassonomia.\nComprende le seguenti specie:"}
{"id": "702324", "revid": "2227307", "url": "https://it.wikipedia.org/wiki?curid=702324", "title": "Campephilus principalis", "text": "Il picchio dal becco avorio (Campephilus principalis) \u00e8 un uccello della famiglia Picidi. Tra le specie pi\u00f9 appariscenti degli Stati Uniti, \u00e8 anche uno delle pi\u00f9 rare e si teme si sia gi\u00e0 estinto. Gli indiani usavano il suo becco e le sue piume per decorare i loro costumi da cerimonia.\nDescrizione.\n\u00c8 uno dei pi\u00f9 grossi componenti della famiglia Picidi dell'ordine Piciformi: misura 50\u00a0cm di lunghezza, ed \u00e8 superato solo dall'affine picchio imperiale del Messico (\"Campephilus imperialis\"), che raggiunge i 55\u00a0cm. Il piumaggio \u00e8 nero lucido, con due vistose strisce bianche su collo, dorso e ali. Il becco \u00e8 bianco e a forma di scalpello, le zampe sono grigie. L'alta cresta sagittale \u00e8 rossa e appuntita nel maschio, e nera e leggermente ricurva nella femmina\nBiologia.\nLa femmina depone da 1 a 4 uova (normalmente 2-3) in una cavit\u00e0 scavata nel tronco di un albero.\nIl picchio dal becco avorio si nutre di insetti e larve che estrae con il lungo becco dalla corteccia e dal legno degli alberi.\nDistribuzione e habitat.\nIl picchio dal becco avorio viveva originariamente nelle foreste e zone acquitrinose di tutti gli Stati Uniti sud-orientali, da Carolina del Nord a Kentucky, Illinois, Missouri, Arkansas e Oklahoma fino al golfo del Messico e alla Florida, dove se ne trovava il maggior numero. Sempre considerato raro, il picchio dal becco avorio ha subito il massimo declino dalla fine del 1800 al 1915. Nel 1941 si stimava che ne sopravvivessero solo 24 in cinque localit\u00e0 sparse e isolate, e nel 1948 scomparve l'ultima popolazione conosciuta, in una zona di 300\u00a0km\u00b2 in Louisiana, a seguito del taglio della foresta per far posto alle coltivazioni di soia. L'ultimo avvistamento provato con fotografie, in Louisiana, risale al 1972. Quelli successivi non sono confermati, anche se talvolta si \u00e8 registrato su nastro il caratteristico richiamo del picchio, e le localit\u00e0 non sono note (o vengono tenute segrete per non richiamare curiosi e collezionisti). Questi ultimi hanno avuto la loro parte nella eliminazione della specie da molte localit\u00e0 negli ultimi anni del XIX secolo. Il picchio dal becco avorio \u00e8 protetto dalla legge federale e dalle leggi degli stati in cui vive (o viveva).\nIl picchio dal becco avorio di Cuba (Campephilus principalis bairdii) \u00e8 una sottospecie del picchio nordamericano. Abitava originariamente le foreste di pini e altre essenze su gran parte di Cuba, ma, scacciato da queste a seguito del taglio degli alberi per far posto alle coltivazioni di canna da zucchero, dal 1900 esiste solo nella provincia d'Oriente dell'isola. Per quanto si sa, oggi sopravvive ancora solo nella riserva Cupeyal. Sembra che non ve ne siano pi\u00f9 di 8 coppie, forse solo 6. Il taglio degli alberi non \u00e8 pi\u00f9 permesso nelle riserve di Cupeyal e Jaguani, istituite dal 1963. Ambedue le sottospecie di picchio dal becco avorio sono classificate \u00abin pericolo di estinzione\u00bb nel \"Red Data Book\" dell'IUCN. Non sono protette dalla CITES in quanto la loro sopravvivenza \u00e8 incerta e il commercio inesistente.\nSpecie affine \u00e8 il picchio imperiale che viveva nelle foreste di conifere e querce della Sierra Madre Occidentale negli stati messicani di Sonora, Chihuahua, Durango, Zacatecas, Jalisco e Michoac\u00e1n, a oltre 2000 metri di quota nella parte nord e a oltre 2500 nella parte sud. Mai abbondante in alcuna localit\u00e0, scacciato dal taglio delle foreste e sterminato dalla caccia, non si sa se esiste ancora in qualche parte del suo areale originario. Si ritiene che sopravviva in zone remote di Zacatecas e Durango, e forse Chihuahua. L'ultimo avvistamento comprovato risale al 1958, e gli altri avvistamenti (1977) mancano di prove concrete. Se c'\u00e8 una popolazione, certamente \u00e8 piccolissima. Un'apposita spedizione organizzata dalla National Audubon Society e composta da G. Plimpton, V. Emanuel e J. Rowlett, nel 1975-76 ha inutilmente cercato di rintracciare questa specie nel suo areale. La specie \u00e8 protetta dalla legge messicana (difficile da far rispettare), ed \u00e8 classificata \u00abin pericolo\u00bb nel \"Red Data Book\" dell'IUCN.\nStato di conservazione.\nHa fatto la sua ricomparsa dopo essere stato dato \"per disperso\" dagli esperti che per sessant'anni l'avevano perso di vista. Grazie a un video che ne testimonia la presenza nel bel mezzo del \"National Wildlife Refuge\", oasi dell'Arkansas (Stati Uniti), si \u00e8 potuto verificare che questo picchio, uno dei pi\u00f9 grandi al mondo, svolazza libero e probabilmente ha gi\u00e0 nidificato. Il filmato risale all'11 febbraio 2004: tra i rami, sotto gli occhi increduli di un \"birdwatcher\", compare il grosso uccello con la tipica cresta rossa e gli studiosi esultano. L'avevano gi\u00e0 soprannominato Sacro Graal per le difficolt\u00e0 (che credevano insormontabili) a rintracciarlo. Ora \u00e8 tornato e il governo ha stanziato 20 milioni di dollari per la sua tutela.\nSecondo il sito http://www.haisentito.it/articolo/gli-animali-estinti-che-non-vedremo-piu-foto/51819/ il picchio becco d'avorio era stato dato per estinto non essendovi stati nuovi avvistamenti o prove che ne certificassero l'esistenza.\nNel settembre del 2021 l'agenzia governativa degli Stati Uniti \" U.S. Fish and Wildlife Service\" ha dichiarato questa specie estinta. L'IUCN non ha modificato la sua valutazione della specie."}
{"id": "702325", "revid": "10652", "url": "https://it.wikipedia.org/wiki?curid=702325", "title": "Sottogenere (tassonomia)", "text": "Il sottogenere \u00e8 una categoria tassonomica, utilizzata in biologia per la classificazione scientifica delle forme di vita, rappresentante un taxon gerarchicamente inferiore al genere e superiore alla specie."}
{"id": "702327", "revid": "94353", "url": "https://it.wikipedia.org/wiki?curid=702327", "title": "Calypso (astronomia)", "text": ""}
{"id": "702330", "revid": "729019", "url": "https://it.wikipedia.org/wiki?curid=702330", "title": "Cavour (metropolitana di Roma)", "text": "Cavour \u00e8 una stazione di superficie della linea B della metropolitana di Roma realizzata a cielo aperto, inaugurata il 10 febbraio 1955. Si trova su via Cavour, nel rione Monti, a met\u00e0 strada tra la Basilica di Santa Maria Maggiore e via dei Fori Imperiali. La fermata ha le uscite dei due binari separate tra loro e situate ai due lati di Via Cavour."}
{"id": "702333", "revid": "647919", "url": "https://it.wikipedia.org/wiki?curid=702333", "title": "Val Maggia", "text": ""}
{"id": "702334", "revid": "438678", "url": "https://it.wikipedia.org/wiki?curid=702334", "title": "Il principe degli attori", "text": "Il principe degli attori \u00e8 una pellicola biografica statunitense del 1955, diretta da Philip Dunne e interpretata da Richard Burton, Raymond Massey e Maggie McNamara.\nLa pellicola, sceneggiata da Moss Hart per l'adattamento cinematografico del romanzo di Eleanor Ruggles, racconta la rocambolesca vita dell'attore statunitense Edwin Booth, noto soprattutto per i suoi ruoli come attore di drammi shakespeariani, la cui esistenza sub\u00ec un forte tracollo quando suo fratello minore, John Wilkes Booth, assassin\u00f2 Abramo Lincoln.\nTrama.\nIl giovane Booth accompagna suo padre alcoolizzato, Junius Brutus Booth, nei suoi spettacoli itineranti per tutta l'America, fino a quando non dovr\u00e0 sostituirlo a causa di una grave crisi di alcoolismo.\nDopo aver guadagnato cos\u00ec la notoriet\u00e0 come attore shakespeariano Ewin Booth deve combattere una dura battaglia con s\u00e9 stesso nel tentativo di sfuggire alla propensione all'alcoolismo ereditata dal padre, ma dopo aver vinto questa lotta vede crollare la propria fama quando suo fratello uccide il presidente Abramo Lincoln.\nAlla fine, durante una delle sue interpretazioni, Booth viene bersagliato dagli sberleffi del pubblico: riuscir\u00e0 tuttavia a dimostrare tutto il suo talento che gli far\u00e0 guadagnare il rispetto di chi lo aveva sempre denigrato."}
{"id": "702335", "revid": "643494", "url": "https://it.wikipedia.org/wiki?curid=702335", "title": "Valle Leventina", "text": "La Valle Leventina \u00e8 la valle formata dal fiume Ticino da Bedretto fino a Biasca.\nGeografia.\nDal punto di vista orografico separa, nelle Alpi Lepontine, il Massiccio del San Gottardo a nord dalle Alpi Ticinesi e del Verbano a sud. Attraverso il passo del Campolungo \u00e8 collegata alla valle Lavizzara. A monte il fiume Ticino percorre la Val Bedretto e a valle la Valle Riviera. Lungo il fondo valle si trovano i comuni di Airolo, Dalpe, Quinto con le frazioni di Ambr\u00ec, Piotta, Rodi (frazione di Prato Leventina), Faido, Chiggiogna, Giornico, Bodio, Personico e Pollegio. Oltre a questi insediamenti principali la Valle Leventina comprende diversi centri abitati pi\u00f9 piccoli.\nLa valle \u00e8 divisa in pi\u00f9 parti, Alta-Media-Bassa Valle. Nella parte Alta si apre per una lunghezza di circa 4\u00a0km e una larghezza di circa 600\u00a0m a circa 1000\u00a0m s.l.m. In questa parte la valle si sviluppa sull'asse Est-Ovest, essa ha la tipica configurazione a U data dal progressivo ritiro del ghiacciaio nell'ultima glaciazione. Il fondovalle \u00e8 stato riempito di materiale fino ad assumere la configurazione attuale. Il fondovalle pianeggiante \u00e8 attraversato da est a ovest dal fiume Ticino, che sgorga poco pi\u00f9 a monte sul passo del San Gottardo, per proseguire a Sud, attraversando la capitale del cantone (Bellinzona), per arrivare al Lago Maggiore, da dove prosegue in Lombardia per gettarsi nel Po a sud di Pavia. La piana, di dimensioni insolitamente ampie per una vallata alpina, era, fino al termine del Ottocento, poco utilizzabile per le frequenti fuoriuscite del fiume. Dalla met\u00e0 dell'Ottocento si \u00e8 proceduto all'arginatura del fiume e alla bonifica del piano di Magadino, trasformandolo in terreno atto all'agricoltura.\nNella valle si trova la Via delle Genti che da millenni \u00e8 utilizzata per andare da Milano a Basilea, gli ultimi studi mostrano che gi\u00e0 nell'et\u00e0 del ferro ai piedi del massiccio del San Gottardo vi erano degli insediamenti. Poi ulteriormente ampliata e migliorata nei secoli da vari popoli come ad esempio i Romani. Numerose strade furono aperte nei secoli per oltrepassare il massiccio del Gottardo e aprire la via Nord-Sud ma il vero balzo di qualit\u00e0 fu fatto nel 1882 all'apertura della galleria ferroviaria sotto il Gottardo che collega G\u00f6schenen ad Airolo ed apre la via nord-sud al commercio e al turismo. Di particolare rilievo \u00e8 la costruzione dell'autostrada, e della relativa galleria, sul lato nord della Valle all'inizio degli anni ottanta. Questa via \u00e8 diventata negli anni particolarmente utilizzata per il traffico nord-sud attraverso le Alpi, sia per le auto che per i trasporti. Dal 2016 quasi tutti i treni attraverso la galleria di base del San Gottardo con entrata a Bodio soltanto quasi tutta la valle."}
{"id": "702339", "revid": "1610933", "url": "https://it.wikipedia.org/wiki?curid=702339", "title": "Ghepardo asiatico", "text": ""}
{"id": "702345", "revid": "1538224", "url": "https://it.wikipedia.org/wiki?curid=702345", "title": "Gilbert B\u00e9caud", "text": "Fu soprannominato \"Monsieur 100.000 volt\" (\"Signor 100.000 volt\") per la sua grande energia sulla scena e per le sue oltre 400 canzoni. Il suo successo pi\u00f9 celebre \"Et maintenant\" \u00e8 del 1961.\nBiografia.\nNato a Tolone, da madre single, che spos\u00f2 in seconde nozze Louis B\u00e9caud, da cui prese il cognome. Inizi\u00f2 a studiare pianoforte sin da giovanissimo al Conservatorio di Nizza che dovette lasciare per unirsi alla Resistenza francese nel 1942.\nDal 1948 al 1950 stabil\u00ec un sodalizio artistico con Marie Bizet e Maurice Vidalin iniziando la sua attivit\u00e0 di compositore e contribuendo al notevole successo del trio.\nDurante una tourn\u00e9e come pianista di Jacques Pills conobbe \u00c9dith Piaf, moglie di Pills, scrivendo per lei \"Mes mains\" e \"Les croix\" (1953) e debuttando sulla scena come cantante l'anno seguente divenendo cos\u00ec uno dei pi\u00f9 brillanti personaggi del panorama artistico francese.\nNella seconda met\u00e0 degli anni '50 cant\u00f2, tra l'altro, \"La corrida\" (1956), \"Le jour o\u00f9 la pluie viendra\" (1957) e \"C'est merveilleux l'amour\" (1958) e di quegli anni fu anche il suo debutto al cinema con il film \"Le pays d'o\u00f9 je viens\" del 1956.\nNel 1960 vinse il \"Gran Prix du Disque\", importante riconoscimento artistico francese, con una cantata natalizia dal titolo \"L'enfant \u00e0 l'etoile\" e l'anno successivo gli Everly Brothers portarono al successo la versione inglese della sua \"Je t'appartiens\" (interpretato in seguito anche da cantanti come Bob Dylan, Nina Simone, Elvis Presley e James Brown).\nIl 1961 \u00e8 l'anno di \"Et maintenant\" che fu uno dei pi\u00f9 grandi successi della storia discografica francese e interpretato tra gli altri, da Frank Sinatra e Judy Garland nella versione tradotta in inglese di \"What Now My Love\".\nNegli anni settanta si dedic\u00f2 alle sue tourn\u00e9e e al cinema e nel 1974 fu nominato Cavaliere della Legione d'onore; l'anno successivo con \"A Little Love And Understanding\" raggiunge un buon successo nel Regno Unito, piazzandosi al decimo posto della classifica di dischi.\nNel 1972 incide per la Emi il brano Kyrie (in italiano) con testo di Marisa Terzi.\nDopo aver lavorato come autore con Neil Diamond, Pierre Grosz e Julian More (con quest'ultimo scrisse il musical \"Roza\" che and\u00f2 in scena a Broadway), nel 1982 incise \"L'amour est mort\" con la cantante del Qu\u00e9bec Martine St. Claire.\nPur avendo ridotto le sue apparizioni e le sue attivit\u00e0 ad alcune tourn\u00e9e, negli anni novanta uscirono alcune compilation di suoi successi.\nMor\u00ec nel 2001, all'et\u00e0 di 74 anni a Parigi, dove viveva in una casa galleggiante sulla Senna; il suo corpo riposa al cimitero di P\u00e8re-Lachaise della capitale francese.\nDiscografia.\nMusica orchestrale e lirica"}
{"id": "702346", "revid": "1654832", "url": "https://it.wikipedia.org/wiki?curid=702346", "title": "Acinonyx jubatus venaticus", "text": "Il ghepardo asiatico (Acinonyx jubatus venaticus ), noto anche come ghepardo persiano, \u00e8 una sottospecie di ghepardo gravemente minacciata che attualmente sopravvive solo in Iran. In passato era presente in gran numero anche in India, dove \u00e8 localmente scomparso.\nIl ghepardo asiatico vive prevalentemente nel vasto deserto centrale dell'Iran nelle aree frammentate di habitat disponibile rimasto. Nonostante un tempo fosse molto comune, il ghepardo \u00e8 stato portato all'estinzione in altre parti dell'Asia sud-occidentale dall'Arabia all'India, Afghanistan compreso. Nel 2013, in Iran sono stati identificati solamente 20 ghepardi, ma alcune aree devono ancora essere pattugliate. La popolazione totale viene stimata tra i 40 e i 70 individui, e il 40% delle morti \u00e8 dovuta ad incidenti stradali. I tentativi di fermare la costruzione di una strada nel cuore dell'area protetta di Bafq non hanno avuto successo. Al fine di sensibilizzare l'opinione pubblica internazionale sulla conservazione del ghepardo asiatico, un'immagine dell'animale \u00e8 stata rappresentata sulle maglie della nazionale di calcio dell'Iran durante la Coppa del Mondo FIFA del 2014. Attualmente (2015), si stima che in Iran sopravvivano circa 50 ghepardi allo stato selvatico, ma il loro numero \u00e8 in aumento.\nIl ghepardo asiatico si separ\u00f2 dal suo parente africano tra 32.000 e 67.000 anni fa. Assieme alla lince eurasiatica e al leopardo persiano, \u00e8 una delle tre specie di grandi felini rimaste in Iran.\nDurante il periodo coloniale britannico in India veniva chiamato leopardo cacciatore, poich\u00e9 l'animale veniva tenuto in cattivit\u00e0 in gran numero dai nobili indiani per essere utilizzato nella caccia alle antilopi selvatiche. In olandese, il ghepardo viene ancora chiamato \"jachtluipaard\". Il nome con cui esso \u00e8 noto presso gli anglosassoni, \"cheetah\", deriva dalla parola hindi \"c\u012bt\u0101\" (\u091a\u0940\u0924\u093e), a sua volta derivata dal sanscrito \"chitraka\", che significa \u00abmacchiato\u00bb.\nDescrizione.\nRispetto ai loro cugini africani, i ghepardi asiatici hanno una costituzione pi\u00f9 slanciata, una colorazione pi\u00f9 chiara e una lunghezza leggermente inferiore. Gli esemplari adulti hanno una lunghezza testa-corpo di 112\u2013135\u00a0cm e una coda lunga 66\u201384\u00a0cm. Il peso si aggira sui 34\u201354\u00a0kg. I maschi sono leggermente pi\u00f9 grandi delle femmine.\nIl ghepardo \u00e8 l'animale terrestre pi\u00f9 veloce. In passato si riteneva che la temperatura corporea dell'animale aumentasse durante la caccia a causa dell'elevata attivit\u00e0 metabolica. Nel breve periodo di tempo di un inseguimento, un ghepardo pu\u00f2 produrre 60 volte pi\u00f9 calore che a riposo, e gli studiosi credevano che gran parte di questo calore, prodotto dalla glicolisi, una volta immagazzinato andasse ad aumentare eventualmente la temperatura corporea. Questa teoria trovava conferma nei dati ricavati da esperimenti in cui due ghepardi venivano fatti correre per alcuni minuti su un tapis roulant, ma \u00e8 stata contraddetta da studi effettuati in natura che indicano che la temperatura corporea rimane relativamente la stessa durante una caccia. Secondo uno studio del 2013 l'animale, dopo una caccia, va incontro ad ipertermia da stress e a un leggero aumento della temperatura corporea. Il nervosismo del ghepardo dopo una battuta di caccia pu\u00f2 indurre ipertermia da stress, che comporta un'elevata attivit\u00e0 del sistema nervoso simpatico e l'aumento della temperatura corporea. Dopo una caccia, il rischio che un altro predatore si impossessi della preda catturata \u00e8 elevato e il ghepardo rimane vigile e agitato. L'innalzamento dell'attivit\u00e0 simpatica prepara il corpo del ghepardo a una possibile fuga nel caso si avvicini un altro predatore. Nel corso dello studio del 2013, anche il ghepardo che non era stato costretto a inseguire la preda and\u00f2 incontro ad un aumento della temperatura corporea una volta che questa era stata catturata, mostrando un incremento dell'attivit\u00e0 simpatica.\nDistribuzione e habitat.\nI ghepardi vivono in zone aperte, pianeggianti e semidesertiche, e in altri habitat aperti ove vi sia disponibilit\u00e0 di prede. Il ghepardo asiatico \u00e8 diffuso soprattutto nelle aree desertiche attorno al Dasht-e Kavir nella met\u00e0 orientale dell'Iran, comprendenti parti delle province di Kerman, Khorasan, Semnan, Yazd, Teheran e Markazi. La maggior parte di essi vive in cinque santuari: il parco nazionale di Kavir, il parco nazionale di Khar Turan, l'area protetta di Bafq, la riserva naturale di Daranjir e il parco nazionale di Nayband. I ghepardi rimanenti sono suddivisi in popolazioni molto distanziate. Alcuni esemplari forse sopravvivono nelle zone aride e pianeggianti della provincia pakistana del Belucistan, ma i locali sostengono di non vederli da pi\u00f9 di quindici anni.\nNegli anni '70, il numero dei ghepardi presenti in Iran veniva stimato a circa 200 unit\u00e0 presenti in sette aree protette. I dati raccolti negli anni 2005-2006 suggerivano l'esistenza in natura di 50-60 ghepardi. Per stimare l'entit\u00e0 della popolazione sono stati effettuati continui sopralluoghi sul campo e analizzate le immagini raccolte in 12.000 nottate dalle fototrappole. Con 80 fototrappole posizionate per tutto l'altopiano del Dasht-e Kavir, i ricercatori iraniani hanno raccolto le immagini di 76 esemplari nel corso di dieci anni a partire dal 2001. A partire dal 2011, le fototrappole hanno identificato solamente 20 esemplari in Iran, ma alcune aree non sono state coperte. Hooman Jowkar, direttore del Conservation of Asiatic Cheetah and Its Habitat Project, afferm\u00f2 che \u00abl'obiettivo delle ricerche \u00e8 stato puntato solamente su specifiche aree protette; e non possibile effettuare il fototrappolaggio in autunno e in inverno, quando il ghepardo \u00e8 fisicamente pi\u00f9 attivo\u00bb. Nel novembre 2013, Morteza Eslami, a capo della Iranian Cheetah Society (ICS), afferm\u00f2 che rimanevano in tutto 40-70 ghepardi.\nNel dicembre 2014, quattro ghepardi furono avvistati e fotografati dalle fototrappole nel parco nazionale di Khar Turan. Nello stesso periodo furono avvistati anche undici ghepardi e altri quattro un mese dopo. E nel luglio 2015, otto nuovi ghepardi (cinque adulti e tre cuccioli) sono stati localizzati a Khar Turan.\nAreale storico.\nI ghepardi asiatici un tempo erano presenti dalla penisola arabica all'India, attraverso Iran, Asia centrale, Afghanistan e Pakistan. La popolazione presente in Turchia era gi\u00e0 scomparsa nel XIX secolo. In Afghanistan, i ghepardi asiatici sono considerati estinti dagli anni '50.\nIn India, i ghepardi asiatici erano presenti nel Rajputana, nel Punjab, nel Sind e, a sud del Gange, dal Bengala fino alla parte settentrionale dell'altopiano del Deccan. I ghepardi asiatici erano presenti anche in altre parti dell'India, quali il distretto di Kaimur (nell'attuale Uttar Pradesh orientale, nei pressi del Bihar), a Darrah e in altre regioni desertiche del Rajasthan e in alcune parti del Gujarat e dell'India centrale. Akbar il Grande, che regn\u00f2 attorno alla met\u00e0 del XVI secolo, era un grande appassionato di ghepardi; li utilizzava per inseguire antilopi cervicapra, chinkara e antilopi quadricorne. Si racconta che nel corso del suo regno avesse posseduto 1000 ghepardi, ma tale numero \u00e8 con tutta probabilit\u00e0 esagerato, dal momento che non vi \u00e8 alcuna prova della presenza di strutture abitative per cos\u00ec tanti animali, n\u00e9 di servizi che li rifornissero di carne a sufficienza ogni giorno. Agli inizi del XX secolo, i ghepardi asiatici selvatici erano divenuti cos\u00ec rari in India, che tra il 1918 e il 1945 i principi indiani furono costretti ad importare ghepardi dall'Africa per i loro passatempi venatori. Gli ultimi tre ghepardi in India vennero abbattuti dal maragi\u00e0 di Surguja nel 1948. Una femmina venne avvistata nel distretto di Koriya nel 1951.\nIn Asia centrale, la caccia incontrollata ai ghepardi asiatici e alle loro prede, i rigidi inverni e la conversione delle praterie in aree a utilizzo agricolo contribuirono al declino della specie. L'ultimo avvistamento registrato in Uzbekistan risale alla fine del 1983 e l'ultima uccisione registrata in Turkmenistan al novembre 1984.\nEcologia e comportamento.\nLe femmine, diversamente dai maschi, non si insediano in un territorio ma si spostano in continuazione attraverso il loro habitat, migrando talvolta su lunghe distanze. Le immagini scattate dalle fototrappole hanno mostrato una femmina che si \u00e8 spostata per 130\u00a0km, un tragitto lungo il quale ha dovuto attraversare una ferrovia e due grandi strade.\nIl ghepardo asiatico cattura prevalentemente piccole antilopi. In Iran, la sua dieta \u00e8 costituita soprattutto da gazzelle jebeer (note anche come chinkara), gazzelle subgutturose, pecore selvatiche, capre selvatiche e lepri del Capo. La principale minaccia per la specie \u00e8 la scomparsa delle sue prede principali dovuta al bracconaggio e alla competizione per i pascoli con il bestiame domestico. Uno studio pubblicato nel 2012 indica che lepri e roditori, nonostante facciano parte della dieta del ghepardo, non costituiscono una sua parte significativa a causa delle piccole dimensioni e della difficolt\u00e0 nel catturarli.\nIn India, in passato, le prede di questo animale erano molto numerose. Prima della sua scomparsa nel Paese, il ghepardo si nutriva di antilopi cervicapre e chinkara e, talvolta, di cervi pomellati e nilgau.\nRiproduzione.\nLe testimonianze di madri che riescono ad allevare con successo i propri cuccioli sono molto rare. Nel maggio 2013, le immagini riprese da una fototrappola mostrarono una madre con tre cuccioli dall'apparente et\u00e0 di un anno nella riserva naturale di Miandasht nell'Iran nord-orientale. Nell'ottobre 2013, i conservazionisti della Persian Wildlife Heritage Foundation filmarono una madre con quattro cuccioli nel parco nazionale di Khar Turan. Il 7 gennaio 2015, il direttore generale del Dipartimento di Protezione Ambientale del Khorasan settentrionale, Ali Asghar Motahari, ha annunciato l'avvistamento di una femmina e del suo cucciolo nella riserva naturale di Miandasht. Lo stesso Motahari ha riferito che, due giorni prima di questo avvistamento, tre altri ghepardi adulti erano stati avvistati ad alcuni chilometri di distanza dal confine orientale della riserva dai locali, che hanno immediatamente avvisato il Dipartimento dell'Ambiente di Jajrom.\nStoria evolutiva.\nIl ghepardo asiatico \u00e8 stato considerato una sottospecie di ghepardo per molto tempo. Nel settembre 2009, Stephen J. O'Brien del Laboratory of Genomic Diversity del National Cancer Institute dichiar\u00f2 che esso \u00e8 geneticamente identico al ghepardo africano e che le due popolazioni si separarono circa 5000 anni fa, un lasso di tempo troppo breve per garantire una differenziazione a livello sottospecifico.\nAl contrario, i risultati di una ricerca genetica durata cinque anni che ha comportato l'analisi di campioni di DNA prelevati da esemplari in natura, animali ospitati negli zoo e campioni museali provenienti da otto Paesi indicano che i ghepardi africani e asiatici sono geneticamente distinti. I confronti delle sequenze molecolari suggeriscono che essi si separarono tra 32.000 e 67.000 anni fa e che la differenziazione sottospecifica ha avuto il tempo di attuarsi. Le popolazioni presenti in Iran sono considerate gli ultimi rappresentanti rimasti del lignaggio del ghepardo asiatico.\nMinacce.\nLa caccia, la riduzione del numero delle gazzelle, il cambiamento di utilizzo del terreno, il degrado e la frammentazione dell'habitat e la desertificazione hanno contribuito al declino del ghepardo. Secondo il Dipartimento dell'Ambiente dell'Iran il peggioramento della situazione \u00e8 avvenuto soprattutto tra il 1988 e il 1991. La riduzione del numero delle prede \u00e8 una conseguenza del sovrapascolo causato dal bestiame introdotto e della caccia alle antilopi. Le prede si allontanano quando i pastori penetrano con le loro mandrie all'interno delle riserve di caccia.\nAnche lo sfruttamento minerario e la costruzione di strade in prossimit\u00e0 delle riserve sono una minaccia per questi felini. Carbone, rame e ferro sono stati estratti in tre diverse regioni dell'habitat del ghepardo nelle zone centrali e orientali dell'Iran. Si stima che le due regioni in cui vengono estratti carbone (Nayband) e ferro (Bafq) ospitino le popolazioni di ghepardo pi\u00f9 numerose al di fuori delle aree protette. Lo sfruttamento minerario in s\u00e9 non costituisce una minaccia diretta per i ghepardi, ma la costruzione di strade e il traffico che ne risulta hanno reso l'habitat del ghepardo accessibile agli esseri umani, bracconieri compresi. Attraverso le regioni di confine con l'Afghanistan e il Pakistan (provincia del Belucistan) passano i sentieri percorsi da fuorilegge armati e trafficanti d'oppio, attivi nelle regioni centrali e occidentali dell'Iran. Secondo quanto afferm\u00f2 Asadi nel 1997, la fauna di questa regione desertica ha sofferto una caccia incontrollata da parte di gruppi armati che i governi dei tre Paesi non sono riusciti a tenere sotto controllo. Riguardo alla situazione attuale della specie nella regione non vi sono dati disponibili.\nAttualmente in Iran vivono tra i 40 e i 70 ghepardi asiatici. Morteza Eslami, a capo della Iranian Cheetah Society (ICS), confess\u00f2 a Trend News Agency nel novembre 2013 che la sopravvivenza dell'animale \u00e8 tutt'altro che assicurata. Nel 2012-13, due terzi delle morti dei ghepardi avvennero a causa di incidenti stradali. I tentativi di fermare la costruzione di una strada nel cuore dell'area protetta di Bafq non hanno avuto successo. Nel febbraio 2015, \u00e8 stato affermato che gli incidenti stradali sono i responsabili del 40% dei decessi.\nOccasionalmente i ghepardi, sia cuccioli che adulti, possono essere attaccati e uccisi da predatori pi\u00f9 grandi, come leopardi, lupi e iene striate, ma questo incide marginalmente sulla sopravvivenza della specie.\nConservazione.\nIl ghepardo asiatico viene oggi considerato gravemente minacciato dalla Lista Rossa degli Animali Minacciati della IUCN. In seguito alla rivoluzione iraniana del 1979, non \u00e8 stata data molta importanza alla conservazione della natura, ma negli ultimi anni l'Iran ha portato avanti vari programmi per cercare di preservare la popolazione rimanente. Il Dipartimento dell'Ambiente dell'Iran, il Programma delle Nazioni Unite per lo sviluppo (UNDP) e il Fondo mondiale per l'ambiente (GEF) hanno lanciato il Conservation of the Asiatic Cheetah Project (CACP), istituito per preservare e riabilitare le aree ancora popolate da questa specie in Iran. Alcuni sopralluoghi effettuati da Asadi nella seconda met\u00e0 del 1997 hanno indicato che per far s\u00ec che il ghepardo asiatico possa sopravvivere, \u00e8 necessario riabilitare le popolazioni di altre specie, in particolare le gazzelle, e l'habitat dell'animale.\nLa Wildlife Conservation Society (WCS) e il Dipartimento dell'Ambiente dell'Iran (DoE) intrapresero un programma di monitoraggio tramite radiocollari nell'autunno del 2006. Questi appositi collari GPS forniscono informazioni sui movimenti del felino. Le sanzioni internazionali hanno reso alcune semplici azioni, come procurarsi delle fototrappole, alquanto difficile.\nNel 2006, l'Iran ha dichiarato il 31 agosto Giornata della Conservazione del Ghepardo: in questa data il pubblico viene informato sui programmi di conservazione che riguardano la specie. Nel 2013, venne rilasciata la notizia che l'immagine del ghepardo poteva comparire sulle maglie della nazionale di calcio iraniana durante i mondiali del calcio del 2014. La FIFA approv\u00f2 il disegno il 1\u00ba febbraio 2014. Nel maggio 2015, il Dipartimento dell'Ambiente ha annunciato piani per quintuplicare la multa per chi uccide un ghepardo a 100 milioni di toman (circa 30.000 dollari).\nProgetti.\nCorsi di formazione per pastori: \u00c8 stato stimato che nell'area protetta di Bafq vivano dieci ghepardi. Secondo la Iranian Cheetah Society (ICS), i pastori generalmente confondono i ghepardi con altri carnivori di simili dimensioni, quali lupi, leopardi, iene striate e perfino caracal e gatti selvatici. Sulla base dei risultati delle ricerche sul conflitto con questi animali, nel 2007 venne sviluppato un apposito corso di formazione per pastori, nel quale veniva spiegato come identificare correttamente il ghepardo e altri carnivori, dal momento che sono soprattutto questi ultimi a provocare vittime tra il bestiame. Questi corsi furono il frutto della cooperazione tra l'UNDP/GEF, il Dipartimento dell'Ambiente dell'Iran, la ICS e le comunit\u00e0 di cinque principali villaggi di questa regione.\nGli Amici dei Ghepardi: Un altro programma di sviluppo nella regione \u00e8 stata l'istituzione degli Amici dei Ghepardi, gruppi costituiti da giovani che, dopo un breve corso istruttivo, sono in grado di educare la popolazione e organizzare eventi che hanno come tema principale il ghepardo, divenendo cos\u00ec un esempio di informazione in materia di ghepardi per un certo numero di villaggi. I giovani hanno manifestato un crescente interesse per la questione dei ghepardi e la conservazione di altri animali.\nConservazione \"ex-situ\": L'India, dove il ghepardo asiatico \u00e8 ormai estinto, \u00e8 interessata a clonare il ghepardo per poterlo cos\u00ec reintrodurre nel Paese. In un primo momento l'Iran - il Paese donatore - sembrava ben disposto a partecipare al progetto, ma successivamente si \u00e8 rifiutato di inviare un maschio e una femmina di ghepardo o di consentire agli esperti di raccogliere campioni di tessuto da un ghepardo ospitato in uno zoo del Paese. Nel 2009, il governo indiano ha preso in esame il progetto di reintrodurre ghepardi provenienti dall'Africa fatti riprodurre in cattivit\u00e0.\nNel 2014, un ghepardo asiatico \u00e8 stato clonato per la prima volta da alcuni scienziati dell'universit\u00e0 di Buenos Aires. L'embrione, tuttavia, non \u00e8 nato.\nRiproduzione in semi-cattivit\u00e0.\nNel febbraio 2010, l'Agenzia di stampa Mehr e Payvand Iran News rilasciarono le foto di un ghepardo asiatico in quello che sembrava un grosso recinto di rete metallica all'interno dell'habitat naturale della specie; nell'articolo veniva indicato che le foto erano state scattate in un \u00abCentro di Ricerca e Riproduzione in Semi-cattivit\u00e0\u00bb nella provincia di Semnan. L'esemplare ritratto era ricoperto dal manto invernale, costituito da peli pi\u00f9 lunghi. Un'altra notizia riportata indicava che il centro ospita circa dieci ghepardi asiatici in un ambiente semi-selvaggio protetto tutto intorno da reti metalliche.\nI guardaparco della riserva naturale di Miandasht e del parco nazionale di Khar Turan hanno allevato alcuni cuccioli orfani. Nel maggio 2014, i funzionari hanno affermato di voler mettere insieme una coppia di esemplari adulti nella speranza che possano dar vita a dei cuccioli, pur riconoscendo che la specie non si riproduce facilmente in cattivit\u00e0.\nNel marzo 2015, una coppia di ghepardi adulti facenti parte di un programma di riproduzione in cattivit\u00e0 \u00e8 stata trasferita nei pressi della Torre Milad a Teheran.\nProposte di reintroduzione.\nI ghepardi hanno vissuto in India per moltissimo tempo, ma la caccia e altri fattori hanno portato alla loro scomparsa nel Paese negli anni '40. Recentemente il governo indiano ha preso in esame la proposta di reintrodurre in natura questi animali. In un articolo comparso a pagina 11 su \"Times of India\" di venerd\u00ec 9 luglio 2009, si parlava del progetto di importare alcuni ghepardi in India, dove sarebbero stati fatti riprodurre in cattivit\u00e0. Il ministro dell'ambiente e delle foreste, Jairam Ramesh, afferm\u00f2 il 7 luglio 2009 alla Rajya Sabha - il consiglio degli stati del Parlamento indiano - che \u00abil ghepardo \u00e8 l'unico animale dichiarato estinto in India nel corso degli ultimi 100 anni. Dobbiamo portarne alcuni dall'estero e ripopolare la specie\u00bb. Ad esso rispose Rajiv Pratap Rudy del Bharatiya Janata Party (BJP): \u00abIl progetto di riportare il ghepardo nel Paese, vittima della caccia indiscriminata e di altre cause, quali la difficolt\u00e0 di far riprodurre la specie in cattivit\u00e0, \u00e8 piuttosto audace, visti gi\u00e0 i problemi che affliggono la conservazione della tigre\u00bb. Due naturalisti, Divya Bhanusinh e M. K. Ranjit Singh, suggerirono l'idea di importare dei ghepardi sudafricani dalla Namibia. Secondo il piano, essi sarebbero stati fatti riprodurre in cattivit\u00e0 in India e poi rilasciati in natura.\nNel settembre 2009, ad un seminario sulla reintroduzione del ghepardo tenutosi in India, Stephen J. O'Brien afferm\u00f2 che i ghepardi africani e quelli asiatici sono geneticamente identici e che si sono separati solamente 5000 anni fa. Nella stessa occasione l'esperta di ghepardi Laurie Marker del Cheetah Conservation Fund (CCF) e altri studiosi consigliarono al governo indiano che era meglio far arrivare dei ghepardi dall'Africa, dove sono molto pi\u00f9 numerosi, invece di cercare di ottenere alcuni dei rarissimi esemplari selvatici dall'Iran. Al seminario parteciparono inoltre il ministro indiano dell'ambiente e delle foreste, Jairam Ramesh, capi guardacaccia di Rajasthan, Gujarat, Madhya Pradesh e Chhattisgarh, funzionari del ministero dell'ambiente, esperti di ghepardi di tutto il globo, rappresentanti del Wildlife Institute of India (WII) tra cui Yadvendradev Jhala, della IUCN e dell'organizzazione ambientalista NGO. La conferenza venne organizzata dal Wildlife Trust of India (WTI).\nNel maggio 2012, la corte suprema indiana ha sospeso i tentativi di introdurre ghepardi africani nel Paese a seguito della pubblicazione di pi\u00f9 recenti studi genetici, secondo i quali ghepardi asiatici e africani si separarono tra 32.000 e 67.000 anni fa. Nel 2021 \u00e8 iniziato un nuovo progetto dove 8 ghepardi verranno reintrodotti in India nel loro areale originario..\nNella cultura di massa.\nNel 2014, la nazionale di calcio dell'Iran annunci\u00f2 che durante la Coppa del Mondo FIFA del 2014 e la Coppa delle nazioni asiatiche del 2015 sulle maglie sarebbe stata impressa un'immagine dell'animale al fine di sensibilizzare l'opinione pubblica internazionale sulla conservazione della specie. Nel febbraio 2015, l'Iran ha lanciato un motore di ricerca, Yooz, che ha come logo un ghepardo."}
{"id": "702347", "revid": "122943521", "url": "https://it.wikipedia.org/wiki?curid=702347", "title": "Pier Angelo Mazzolotti", "text": "Biografia.\nInizi\u00f2 la sua carriera negli anni dieci, scrivendo alcuni soggetti. Il debutto cinematografico avvenne nel 1915 col film \"Titanic\", a quanto pare un discreto successo nonostante la prima guerra mondiale); tuttavia in seguito l'opera and\u00f2 persa.\nDopo questo film il regista interruppe la sua carriera per cinque anni, per poi ritornare nuovamente dietro la macchina da presa nel 1920 con il film \"La fuggitiva\", (anch'esso un successo, apprezzato anche dalla critica). Nel 1921 gir\u00f2 il suo terzo ed ultimo film, \"Il fango e le stelle\", prima di ritirarsi definitivamente dallo schermo, continuando comunque a scrivere sceneggiature cinematografiche."}
{"id": "702349", "revid": "287204", "url": "https://it.wikipedia.org/wiki?curid=702349", "title": "Renaixenca", "text": ""}
{"id": "702350", "revid": "200568", "url": "https://it.wikipedia.org/wiki?curid=702350", "title": "Martello di Thor (disambigua)", "text": ""}
{"id": "702354", "revid": "46291", "url": "https://it.wikipedia.org/wiki?curid=702354", "title": "Brachystegia cynometroides", "text": "Brachystegia cynometroides \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "702357", "revid": "44876", "url": "https://it.wikipedia.org/wiki?curid=702357", "title": "IV Serie 1953-1954", "text": "La Quarta Serie 1953-1954 fu la seconda edizione di questa categoria calcistica italiana, e il sesto campionato interregionale disputato in Italia.\nIl regolamento prevedeva otto gironi da sedici squadre, 128 in totale, ciascuno dei quali metteva in palio un posto per le finali nazionali che davano accesso alla Serie C, mentre erano eccezionalmente solo due le posizioni comportanti la retrocessione, dato che la FIGC aveva deliberato il 15 maggio 1953 l'allargamento dei gironi a 18 squadre, sia per equipararli a quelli delle categorie superiori, sia per alleggerire la pressione sulle troppe squadre di tradizione finite nelle leghe regionali in seguito al Lodo Barassi.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nRegolamento:\nNote:\nRisultati.\nSpareggi salvezza.\nL'ulteriore spareggio fu una ripetizione, necessaria secondo le regole del periodo.\nGirone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nNote:\nFase finale.\nGirone A.\nClassifica.\nLegenda:\nRegolamento:\nNote:\nGirone B.\nClassifica.\nLegenda:\nRegolamento:\nSpareggi supplementari.\nClassifica.\nLegenda:\nRegolamento:\nNote:\nSpareggio per l'accesso alle finali scudetto.\nIl campo fu designato mediante sorteggio."}
{"id": "702358", "revid": "112801231", "url": "https://it.wikipedia.org/wiki?curid=702358", "title": "Comunit\u00e0 collinare", "text": "Una comunit\u00e0 collinare \u00e8 un ente di diritto pubblico che ha cominciato ad avere diffusione nel panorama istituzionale italiano intorno all'anno 2000. Si configura nell'ambito dell'Unione di comuni come, ad esempio, accade nelle comunit\u00e0 montane. Per quanto riguarda il Piemonte, la legge regionale 28 febbraio 2000 n. 16 (\"Provvedimenti per la tutela e lo sviluppo dei territori e dell'economia collinare\"), ha provveduto ad introdurre per la prima volta, al comma 1 dell'art. 3, il concetto di comunit\u00e0 collinare, quale forma associativa tra comuni che presentano determinate caratteristiche.\nDescrizione.\nOrigini.\nCon l'art. 33 del Testo Unico Enti Locali (L. 267/2000) veniva affidata alla Regione il compito di favorire l'esercizio associato delle funzioni dei comuni di minore dimensione demografica, individuando livelli ottimali di esercizio delle stesse. Spettava quindi alla Regione emanare una legislazione di principio entro la quale i comuni potevano esercitare le funzioni in forma associata, individuando per\u00f2 autonomamente i soggetti, le forme e le metodologie.\nPer le comunit\u00e0 montane, l'art. 27 del TUEL, al comma 3, demandava alla Regione il compito di individuare gli ambiti e le zone omogenee per la costituzione della comunit\u00e0 stessa. in modo da consentire gli interventi per la valorizzazione della montagna e l'esercizio associato delle funzioni comunali.\nAllo stesso modo, per la comunit\u00e0 collinare, spettava alla Regione il compito di operare una classificazione del territorio, al fine di stabilire quali fossero i comuni che potevano dar vita a questo tipo di forma associativa.\nCaratteristiche.\nIl principio ispiratore \u00e8 il consorziamento dei servizi dei comuni facente parte l'unione onde abbatterne i costi.\nSi contrapponeva al principio della fusione di comuni, ovvero la perdita di autonomia locale da parte di piccoli comuni confinanti a favore di una sola amministrazione.\nCome unione di comuni si caratterizza ulteriormente per la conformazione del territorio, collinare appunto, volendo far cadere l'accento sullo svantaggio territoriale che i comuni consorziati hanno dal punto di vista territoriale. \u00c8 sostanzialmente quanto attuato per le comunit\u00e0 montane.\nNegli ultimi anni questo istituto sta vivendo una profonda crisi a causa del taglio di fondi da parte dello stato italiano.\nHa una diffusione maggiore in quelle zone d'Italia dove vi \u00e8 una maggiore concentrazione di piccoli comuni, per esempio il Piemonte.\nA differenza di comuni e province le comunit\u00e0 collinari e le unioni di comuni in genere non hanno elezioni dirette di un consiglio, ma tale organo \u00e8 eletto dai vari consigli comunali dei comuni consorziati."}
{"id": "702362", "revid": "36426", "url": "https://it.wikipedia.org/wiki?curid=702362", "title": "Nereo (mitologia)", "text": ""}
{"id": "702365", "revid": "122015880", "url": "https://it.wikipedia.org/wiki?curid=702365", "title": "Rocar De Simon U412", "text": "Il Rocar De Simon U412 \u00e8 un modello di autobus urbano, prodotto in Romania negli anni '90.\nGeneralit\u00e0.\nTale modello \u00e8 frutto del sodalizio tra l'azienda rumena \"Rocar\" di Bucarest e l'italiana \"De Simon\" di Osoppo, in provincia di Udine.\nCaratteristiche.\nL'aspetto \u00e8 quello dell'autobus italiano Inbus U210FT, del quale gruppo Inbus (Industrie Autobus) la \"De Simon\" faceva parte.\n\u00c8 un autobus urbano lungo 12 metri, con guida a sinistra, motore posteriore, tre porte rototraslanti, ampi finestrini, un grande parabrezza rettangolare sovrastato da un ampio display luminoso, indicante numero di linea e percorso.\nDiffusione.\nIl \"Rocar De Simon U412\" \u00e8 presente solo in Romania, nelle citt\u00e0 di Bra\u0219ov, Cluj-Napoca, Oradea e soprattutto Bucarest.\nVersioni.\nNumerosi dettagli diversificano le quattro versioni prodotte; questo l'elenco:\nDa segnalare anche una versione filoviaria presente a Bucarest, Cluj-Napoca e Costanza."}
{"id": "702366", "revid": "219110", "url": "https://it.wikipedia.org/wiki?curid=702366", "title": "Piccola Russia", "text": ""}
{"id": "702370", "revid": "22643", "url": "https://it.wikipedia.org/wiki?curid=702370", "title": "Grande Russia", "text": ""}
{"id": "702374", "revid": "297059", "url": "https://it.wikipedia.org/wiki?curid=702374", "title": "Cheratite puntata", "text": "La cheratite puntata \u00e8 una cheratite, ovvero un'infiammazione della cornea, dovuta vari agenti eziologici, che colpisce l'epitelio corneale. \nSintomi.\nCome tutte le cheratiti, la cheratite puntata provoca dolori intensi, fotofobia e lacrimazione, con interessamento della cornea. \u00c8 possibile osservare la formazione di macchie grigie e puntiformi, da cui il nome specifico della patologia. Malattia regressiva, il decorso \u00e8 compreso nell'arco di alcune settimane.\nEziologia, sintomi e segni.\nLa cheratite puntata superficiales \u00e8 una manifestazione non specifica. \u00c8 spesso causata da congiuntiviti virali, blefariti, cheratite secca, tracoma, esposizione a raggi ultravioletti (p. es., saldatori ad arco, lampade solari), abuso di lenti a contatto, farmaci sistemici (p. es., adenina arabinoside) e farmaci topici o tossicit\u00e0 da conservanti. I sintomi comprendono fotofobia, senso di corpo estraneo, lacrimazione, iperemia congiuntivale e diminuzione del visus. Nelle congiuntiviti virali pu\u00f2 essere presente un linfonodo preauricolare ingrandito. La cheratite da esposizione alla luce ultravioletta compare varie ore dopo l'esposizione; dura 24-48 h. \u00c8 rara una riduzione definitiva della vista, indipendentemente dalla causa.\nTerapia.\nLa cheratite superficiale puntata da congiuntivite virale da adenovirus (la forma pi\u00f9 frequente di congiuntivite virale) si risolve spontaneamente in circa 3 settimane. La blefarite, il tracoma e la cheratite secca richiedono terapia specifica. L'esposizione a luce ultravioletta viene trattata con cicloplegici ad azione breve, pomate antibiotiche e bendaggio per 24 h. Se causata da abuso di lenti a contatto, viene trattata con pomate antibiotiche (p. es., tobramicina 0,3% tid), ma l'occhio non viene bendato a causa dell'elevata incidenza di infezioni gravi. Questi pazienti devono essere visitati il giorno successivo. Se la cheratite puntata superficiale \u00e8 causata da farmaci topici o conservanti, \u00e8 necessario interrompere l'uso di queste sostanze."}
{"id": "702375", "revid": "125245852", "url": "https://it.wikipedia.org/wiki?curid=702375", "title": "Il cinque maggio", "text": "Il cinque maggio \u00e8 un'ode scritta da Alessandro Manzoni nel 1821 in occasione della morte di Napoleone Bonaparte esule a Sant'Elena (possedimenti della corona britannica nell'oceano Atlantico).\nNell'opera, scritta di getto in tre giorni dopo aver appreso dalla \"Gazzetta di Milano\" del 16 luglio 1821 le circostanze della morte di Napoleone, Manzoni mette in risalto le battaglie e le imprese dell'ex imperatore, nonch\u00e9 la fragilit\u00e0 umana e la misericordia di Dio.\nStoria.\nFu il 17 luglio 1821, leggendo il numero della \"Gazzetta di Milano\" del 16 nel giardino della sua villa di Brusuglio, che Alessandro Manzoni seppe della morte di Napoleone Bonaparte, avvenuta il 5 maggio dello stesso anno nel suo esilio all'isola di Sant'Elena. Manzoni aveva gi\u00e0 incontrato il generalissimo all'et\u00e0 di quindici anni, al teatro alla Scala, dove rimase colpito dal suo sguardo penetrante (evocato al v. 75 con l'espressione \u00abi rai fulminei\u00bb) e dal magnetismo emanato dalla sua persona, in cui riconosceva l'artefice del trapasso da un\u2019epoca storica a un'altra; ci\u00f2 malgrado, egli non manifest\u00f2 n\u00e9 plauso n\u00e9 critica nei confronti di questa figura di condottiero, a differenza di altri poeti suoi contemporanei (quali Ugo Foscolo e Vincenzo Monti).\nDopo aver appreso l'inaspettata e tragica notizia, il poeta, colto da improvviso turbamento, si immerse in una profonda meditazione di carattere storico ed etico, conclusasi quando - sempre leggendo la \"Gazzetta di Milano\" - seppe della conversione di Napoleone, avvenuta prima del suo trapasso. Egli fu profondamente commosso dalla morte cristiana dell'imperatore e, preso quasi da un impeto napoleonico, compose di getto il primo abbozzo di quello che sar\u00e0 \"Il cinque maggio\", in soli tre giorni (la gestazione dell'opera, iniziata il 18 luglio, fu conclusa il 20), con una rapidit\u00e0 decisamente estranea al suo temperamento riflessivo.\nManzoni affid\u00f2 poi la redazione del primo getto alle pagine del ms. VS. X. 3 (custodito alla biblioteca Braidense). Malgrado vi siano sostanziali discrepanze tra la prima e l'ultima versione dell'ode, \"a latere\" della bozza, nella parte destra della pagina, il poeta inser\u00ec alcuni appunti che - seppur allo stato embrionale - presagiscono sensibilmente la redazione definitiva. Ne effettuiamo un confronto:\nDopo aver finalmente composto l'ode, Manzoni la present\u00f2 alla censura austriaca, che tuttavia non ne consent\u00ec la pubblicazione: come disse Angelo De Gubernatis, infatti, \u00abl'Austria aveva tosto riconosciuto nel Cinque Maggio del Manzoni un omaggio troppo splendido al suo temuto nemico, che pareva come evocato dal suo sepolcro, in quelle strofe potenti\u00bb. Il Manzoni, tuttavia, ebbe la prudenza di preparare non uno, bens\u00ec due esemplari: di questi, uno fu trattenuto dal censore, mentre l'altro fu fatto circolare in forma manoscritta, anche al di fuori del Regno Lombardo-Veneto. Cos\u00ec Alberto Chiari:\nCome appena accennato, infatti, \"Il cinque maggio\" ebbe vastissima eco; tra gli ammiratori principali vi fu lo scrittore tedesco Johann Wolfgang von Goethe, che tradusse l'ode nel 1822 per poi pubblicarla nel 1823 sulla rivista \u00abUeber Kunst und Alterthum\u00bb, IV/1, pp. 182-188: \"Der f\u00fcnfte May. Ode von Alexander Manzoni\".\nContenuti.\nManzoni, con la stesura de \"Il cinque maggio\", non intendeva n\u00e9 glorificare la figura di Napoleone, n\u00e9 muovere a piet\u00e0 il lettore per il suo trapasso, bens\u00ec illustrare il ruolo salvifico della Grazia divina, offrendo al contempo uno spaccato esistenziale della vita di Napoleone.\nVersi 1-30.\n\"Il cinque maggio\" ha inizio con un esordio severo e ineluttabile, \"Ei fu\", con il quale Manzoni annuncia al lettore che Napoleone non \u00e8 pi\u00f9 vivo. Per riferirsi al defunto imperatore il poeta ricorre a un pronome personale di gusto solenne e letterario, \"Ei\", che sottolinea la fama di Napoleone, talmente conosciuto che non ha bisogno di introduzioni. La scelta del passato remoto in \"fu\", invece, allontana nel tempo l'epopea napoleonica, che in questo modo viene segnalata come un evento definitivamente concluso, sprofondato nel magma del passato, con una chiara allusione all'inesorabilit\u00e0 dello scorrere del tempo, alla caducit\u00e0 della vita, e alla natura effimera della gloria terrena.\nDopo quest'esordio cos\u00ec pregnante e conciso, Manzoni passa a descrivere l'immobile stupore dell'intera popolazione umana, rimasta \"percossa\", \"attonita\" all'annunzio della morte del condottiero. Dell\"'uom fatale\", talmente potente da poter decidere il destino del mondo, ormai non rimane che una \"spoglia immemore\", e niente in essa serba memoria della gloria passata; n\u00e9 si sa quando vi sar\u00e0 il passo di un uomo simile che \"la sua cruenta polvere / a calpestar verr\u00e0\".\nNei versi successivi si fanno alcuni cenni alle ultime vicende militari napoleoniche: la sconfitta di Lipsia del 1813, il periodo dei cento giorni e la disfatta definitiva a Waterloo, nel 1815. Manzoni coglie quest'occasione per sottolineare che lui \u00e8 \"vergin di servo encomio e di codardo oltraggio\": il poeta, infatti, critica chi sprofonda in lodi sperticate per i trionfi imperiali napoleonici in quanto sintomo di un gretto utilitarismo; altrettanto vergognoso, tuttavia, \u00e8 il comportamento di coloro che lo denigrarono caduto, quando Napoleone - persa ogni autorit\u00e0 - non aveva possibilit\u00e0 di difendersi. Pertanto, potendo vantare un \u00abplettro immacolato\u00bb (cfr. \"In morte di Carlo Imbonati\"), Manzoni pu\u00f2 legittimamente commuoversi allo \"sparir di tanto raggio\", ed eternare la memoria del defunto imperatore con un cantico che \"forse non morr\u00e0\".\nLa strofa successiva presenta un tono perentorio e indica il quadro geografico nel quale si sono svolte le gesta napoleoniche. Sono citate le due campagne d'Italia (1796 e 1800); la campagna egiziana (1798-99); vengono poi menzionati due fiumi, il Manzanarre e il Reno, in riferimento rispettivamente alla campagna di Spagna del 1806 (il Manzanarre scorre vicino a Madrid) e ai diversi interventi militari in Germania, ove fluisce il Reno (si pensi alle battaglie di Ulm e di Jena). Le vittorie di Napoleone coinvolgono un territorio che si estende dall'Italia meridionale (la punta di Scilla \u00e8 in Calabria) alla Russia, dove scorre il fiume Don, anche noto come Tanai, dal Mediterraneo all'Atlantico (\"dall'uno all'altro mar\").\nVersi 31-84.\nSegue una profonda e ansiosa pausa meditativa:\nQuella posta all'inizio \u00e8 un'interrogativa retorica, in quanto al Manzoni cattolico non interessano le glorie terrene di Napoleone, bens\u00ec le sue vittorie spirituali, che riconosce essere l'unico mezzo per raggiungere una gloria vera e autentica: convertendosi prima di morire, infatti, il condottiero corso ha dato un ulteriore prova della grandezza di Dio, che si \u00e8 servito di lui per imprimere sulla Terra un sigillo pi\u00f9 forte della sua potenza creatrice.\nQuesta meditabonda riflessione \u00e8 accompagnata da un elenco dei sentimenti che hanno tempestato l'animo di Napoleone durante la sua ascesa al potere: la gioia ansiosa e trepidante che si dispiega nell'animo alla realizzazione di un grande progetto, l'insofferenza di un animo ribelle che, non domato, si sottopone agli altri, ma che pensa al potere, e l'esultanza che sostenne il suo trionfo imperiale, che era quasi folle ritenere possibile. \"Tutto ei prov\u00f2\" (la strofa precedente \u00e8 retta da questa proposizione): la gloria della vittoria, ma anche l'umiliante fuga dopo la sconfitta (in riferimento alla campagna di Russia del 1812 e alle successive di Lipsia e Waterloo), l'esultanza della ritornata vittoria, e infine l'esilio a Sant'Elena.\nLa successione di glorie e sconfitte napoleoniche \u00e8 seguita da quella che, a detta del Momigliani, \u00e8 la strofa \u00abpi\u00f9 importante dell'ode per conoscere il giudizio del Manzoni storico su Napoleone\u00bb. Secondo Russo:\nIn questa strofa, che sempre secondo Momigliani \u00abartisticamente \u00e8 fra le pi\u00f9 notevoli [...] dell'ode\u00bb, Napoleone appare infatti come un titanico dominatore. \"Ei si nom\u00f2\", ovvero si impose da s\u00e9 il titolo di imperatore (strappando la corona dalle mani di papa Pio VII per porla da solo sulla sua testa), e fu artefice del proprio destino; si erse inoltre a giudice fra due secoli, il Settecento e l'Ottocento, vale a dire la Rivoluzione Francese e la Restaurazione.\nNapoleone, tuttavia, \u00e8 pur sempre un uomo, e in quanto tale anch'egli \u00e8 soggiogato alle dinamiche che regolano gli accadimenti umani. Come sottolineato dall'attacco (realizzato con la congiunzione \u00abE\u00bb), gli atti napoleonici si susseguono tumultuosamente: dopo la sua ascesa fulminea, infatti, egli spar\u00ec dalla scena del mondo, costretto all'esilio e all'ozio forzato in una piccola isola sperduta nell'Oceano Atlantico, Sant'Elena. Qui Napoleone \u00e8 travolto dalle contrastanti emozioni che egli stesso aveva suscitato durante la sua vita: immensa invidia e rispetto, odio inestinguibile e amore invincibile. I grandi eroi, secondo Manzoni, sono amati o odiati, non mediocremente sopportati.\nSegue, come osservato da Francesco De Sanctis, una strofa in cui \u00abl'immaginazione del poeta si riposa. Napoleone \u00e8 finito e rimane ozioso, \u00e8 costretto a ricordare\u00bb. Per suggerire l'idea di un Napoleone oppresso dal peso straziante dei ricordi, infatti, Manzoni ricorre alla pregnante similitudine di un naufrago che, mentre tende lo sguardo verso lontani approdi, viene travolto da quei marosi che prima egli stesso dominava. Manzoni indaga impietosamente la profonda crisi interiore di Napoleone, uomo condannato a una vita inoperosa pur essendo ancora energico e vitale (come suggerito dai \"rai fulminei\"; si noti come anche nella poesia manzoniana gli occhi rappresentino lo specchio dell'anima). \u00c8 per questo che il condottiero, investito dall'assalto dei ricordi, ripensa alle tende degli accampamenti militari, alle trincee battute dal fuoco dell'artiglieria, al fulminar delle spade dei suoi soldati, all'incalzare della cavalleria, agli ordini concitati e perentori e alla loro fulminea esecuzione.\nVersi 85-108.\nIl ricordo del passato per Napoleone \u00e8 soffocante, avvilente, e presagisce la disperazione, come suggerito dalla tronca \"e disper\u00f2\", che a mo' di rintocco sembra concludere inesorabilmente la parabola terrena del generalissimo. I suoi tormenti, tuttavia, vengono allietati dalla provvidenziale mano divina che, discesa \"valida\" dal cielo, lo eleva a un'atmosfera pi\u00f9 serena (\u00abpi\u00f9 spirabil aere\u00bb) e alla contemplazione della vita ultraterrena.\nNella penultima strofa, impiegando una perifrasi desunta dalla tradizione religiosa (gi\u00e0 Paolo di Tarso parlava di \"improperium Christi\"), Manzoni ricorda al lettore che \u00abgiammai una pi\u00f9 superba altezza non si chin\u00f2 al disonore del Golgota\u00bb: Napoleone, in questo modo, viene interpretato come un uomo dalla personalit\u00e0 grandiosa e dallo straordinario ingegno bellico che, nei suoi ultimi frangenti di vita, seppe rinnegare il proprio orgoglio e chinarsi al legno del Golgota, abbracciando in questo modo la professione cristiana.\nAnalisi del testo.\nStruttura metrico-stilistica.\n\"Il cinque maggio\" risponde alla forma metrica dell'ode. Il testo si compone di 108 versi raggruppati in strofe da sei settenari. Il primo, il terzo ed il quinto settenario sono sdruccioli, ovvero pongono l'accento sulla terzultima sillaba, e non sono rimati; il secondo e il quarto sono rimati fra loro e terminano con una parola piana, mentre il sesto e ultimo settenario \u00e8 tronco e rima con l'ultimo verso della strofa successiva. Complessivamente, i settenari sono rimati secondo lo schema ABCBDE, FGHGIE.\nIl poema pu\u00f2 essere suddiviso in tre parti: nella prima, composta da quattro strofe (vv. 1-24), viene presentato il tema; nella seconda di dieci strofe (vv. 25-84) si ripercorre l'epopea napoleonica, mentre le ultime quattro strofe traggono le conclusioni e pertanto le riserve morali e religiose. La seconda parte, tra l'altro, si presta a un'ulteriore bipartizione: nel primo momento (vv. 25-54) si raccontano i momenti salienti del Napoleone condottiero e imperatore, mentre il secondo (55-84) \u00e8 dedicato all'esilio finale a Sant'Elena.\nFigure retoriche.\n\"Il cinque maggio\" \u00e8 accompagnato da:"}
{"id": "702380", "revid": "436907", "url": "https://it.wikipedia.org/wiki?curid=702380", "title": "Calipso", "text": "Calipso () \u00e8 un personaggio della mitologia greca ed il suo nome deriva dal verbo greco \"kal\u00f9pto\" (), \u00abnascondere\u00bb o \u00abcoprire\u00bb.\nLa divinit\u00e0 marina di Calipso \u00e8 presente in svariate leggende dove viene indicata come una ninfa, una nereide od anche un'oceanina.\nGenealogia.\nFiglia di Atlante e di Pleione, oppure di Oceano e della titanide Teti. Da Odisseo partor\u00ec i figli Nausitoo e Nausinoo, Teledamo e Latino.\nIl nome di Calipso appare anche tra i nomi delle Nereidi, ma nulla conferma che sia lo stesso personaggio.\nMitologia.\nSecondo il racconto dell'Odissea di Omero era figlia di Atlante e viveva sull'isola di Ogigia, che gli autori pongono nell'Occidente mediterraneo e che \u00e8 simile alla penisola di Ceuta, di fronte a Gibilterra ma anche una grotta in riva al mare, nell'isola di Ogigia, viene indicata come la dimora di Calipso.\nDonna bellissima e immortale, Calipso fu punita dagli dei per essersi schierata dalla parte del padre nella Titanomachia. Fu costretta a rimanere sull'isola di Ogigia, dove le Moire mandavano uomini bellissimi ed eroici di cui non faceva che innamorarsi, ma che poi dovevano partire.\nUn giorno Odisseo, scampato al vortice di Cariddi, approd\u00f2 sull'isola e Calipso se ne innamor\u00f2. L\"'Odissea\" racconta come ella lo am\u00f2 e lo tenne con s\u00e9, secondo Omero, per sette anni (secondo lo Pseudo-Apollodoro cinque e secondo Igino solo uno) offrendogli invano l'immortalit\u00e0, che l'eroe insistentemente rifiutava. Odisseo conservava in fondo al cuore il desiderio di tornare ad Itaca, e non si lasci\u00f2 sedurre.\nCalipso abitava in una grotta profonda, con molte sale, che si apriva su giardini naturali, un bosco sacro con grandi alberi e sorgenti che scorrevano attraverso l'erba. Ella passava il tempo a filare, tessere, con le schiave, anch'esse ninfe, che cantavano mentre lavoravano.\nLe lacrime di Odisseo vennero accolte da Atena, la quale, dispiaciuta per il suo protetto, chiese a Zeus di intervenire. Il dio allora mand\u00f2 Ermes per convincere Calipso a lasciarlo partire e lei a malincuore acconsent\u00ec. Gli diede legname per costruirsi una zattera, e provviste per il viaggio. Gli indic\u00f2 anche su quali astri regolare la navigazione.\nLe leggende posteriori all\"'Odissea\" attribuiscono a Odisseo e Calipso un figlio, chiamato Latino, pi\u00f9 spesso considerato come figlio di Circe; talvolta, si racconta che essi avessero avuto due figli, Nausitoo e Nausinoo, i cui nomi ricordano la nave. Infine si attribuisce loro come figlio anche Ausone, l'eponimo dell'Ausonia.\nNella letteratura moderna.\nA Calipso \u00e8 dedicato il testo conclusivo della raccolta \"L'Ultimo viaggio di Ulisse\" (nei \"Poemi conviviali\") di Pascoli. Il testo si apre con un Ulisse naufrago, spinto fino all'isola di Ogigia dal mare dopo aver perduto la nave e i compagni contro lo scoglio delle Sirene. L'isola della dea \u00e8 selvaggia e carica di profumi, il canto di Calipso che siede intenta alla sua tela si mescola con quello insistente del gufo e della cornacchia, presagi di sventura. La dea, una volta uscita dalla sua caverna, trova il corpo dell'amato eroe ormai esanime e non pu\u00f2 far altro che abbracciarlo e sciogliersi in lacrime di dolore:"}
{"id": "702381", "revid": "258664", "url": "https://it.wikipedia.org/wiki?curid=702381", "title": "Dialetto sardo", "text": ""}
{"id": "702383", "revid": "663078", "url": "https://it.wikipedia.org/wiki?curid=702383", "title": "Patto ABC", "text": "Il Patto ABC \u00e8 un trattato stipulato il 15 maggio 1915 tra Argentina, Brasile e Cile, accordo che non entr\u00f2 formalmente in vigore a causa della mancata ratifica da parte dell'Argentina e del Cile. Nonostante ci\u00f2 tale patto fu nei fatti sostanzialmente rispettato, rimanendo punto di riferimento per la politica estera seguita dai tre stati latino-americani, fino al 1930.\nNel 1953 gli stessi paesi sottoscrissero un nuovo accordo a cui venne attribuita la medesima denominazione."}
{"id": "702384", "revid": "1543377", "url": "https://it.wikipedia.org/wiki?curid=702384", "title": "Stati senza forze armate", "text": "Gli Stati senza forze armate, ossia che non mantengono alcuna forza armata, sono 21.\nIl termine \"Stato\" \u00e8 usato nel senso di Stati indipendenti; di conseguenza \u00e8 relativo solo a Stati sovrani e non a territori le cui difese sono di responsabilit\u00e0 di altre nazioni.\nAndorra ha accordi di difesa con Francia e Spagna; Monaco ha un accordo di difesa con la Francia; il Liechtenstein ne ha uno con la Svizzera; Islanda, Isole Marshall, Micronesia e Palau affidano la loro difesa agli Stati Uniti d'America e gli altri 14 stati sono pienamente autonomi e gestiscono la propria difesa senza alcuna forza armata.\nCosta Rica, Dominica, Grenada, Liechtenstein, Monaco e Panama sono passati per una fase di demilitarizzazione, mentre i rimanenti 15 stati non hanno alcuna forza armata fino dalla fondazione, principalmente perch\u00e9 erano (e alcuni lo sono ancora) sotto la protezione di uno Stato pi\u00f9 potente.\nHaiti ha abolito le sue forze armate nel luglio 1994, dopo che un'invasione statunitense ha deposto la giunta militare che aveva governato il paese dal 1992, ma i ribelli ne hanno richiesto il ripristino. La Polizia Nazionale ha mantenuto comunque alcune forze armate. Nel 2017, dopo la fine della MINUSTAH, Haiti ha ripristinato le sue forze armate."}
{"id": "702387", "revid": "125850429", "url": "https://it.wikipedia.org/wiki?curid=702387", "title": "Portuense", "text": "Portuense \u00e8 l'undicesimo quartiere di Roma, indicato con Q. XI.\nIl toponimo indica anche la zona urbanistica 15B del Municipio Roma XI di Roma Capitale.\nTerritorio.\nSi trova nell'area sud della citt\u00e0, a ridosso delle Mura aureliane e del fiume Tevere.\nIl quartiere confina:\nStoria.\nIl Portuense \u00e8 fra i primi 15 quartieri nati nel 1911, ufficialmente istituiti nel 1921 e prese il nome dalla via Portuense.\nDurante l'occupazione nazista fu teatro di assalti ai forni ed episodi di resistenza.\nLa polveriera di Monteverde.\nIl 23 aprile 1891 vi fu un'esplosione della polveriera sita nell'odierna Piazza Piero Puricelli. La polveriera viene chiamata nei testi parlamentari \"polveriera di Monteverde\" in virt\u00f9 del fatto che quella zona era indicata, fin dai tempi del Catasto Alessandrino, come valle di Monteverde oppure \"polveriera di Vigna Pia\" per la vicinanza dell'Istituto agrario di carit\u00e0 fondato da Papa Pio IX nel 1850. Il simosgrafo dell'Ufficio Centrale di Meteorologia e Geodinamica del Collegio romano registr\u00f2 l'esplosione come un terremoto. Sul posto accorsero esponenti politici, il re Umberto e il conte Giuseppe Primoli che testiomoni\u00f2 lo scoppio con numerose fotografie scattate e conservate presso l\u2019Archivio Primoli di Torino. I deputati Pietro Antonelli, Raffaello Giovagnoli e Francesco Siacci chiesero al ministro dell'Interno, Giovanni Nicotera, e al ministro della Guerra, Luigi Pelloux, di riferire sull'evento. Per accertare le cause dell'esplosione venne istituita un'apposita Commissione e i risultati dell'inchiesta vennero pubblicati sulla Gazzetta Ufficiale del Regno d'Italia del 22 maggio 1891. La Commissione riusc\u00ec ad appurare che la polveriera conteneva 285000 chilogrammi di polvere, rispetto ai 233000 consentiti e che vi erano presenti un gran numero di materiali definiti sospetti di aver determinato l'incidente, ovvero razzi da segnali, fuochi per pistole Very, polveri e fuochi d'artificio confiscati, cannelli elettrici, cannelli a vite, cannelli fulminanti e spolette per mortai.\nSecondo la Commissione lo scoppio fu prodotto da un incendio che si prorog\u00f2 lentamente fino alla detonazione finale. La causa non fu mai accertata con esattezza, ma l'ipotesi pi\u00f9 probabile sembra essere che l'incendio ebbe inizio con un razzo che prese fuoco autonomamente a causa del tremol\u00eco del treno partito dalla vicina stazione di San Paolo e passato, all'incirca alle ore 7.10, nei pressi della polveriera.\nI morti accertati nell'esplosione furono quattro, mentre i feriti oltre duecento. I danni furono ingenti, nel raggio di seicento metri tutte le case coloniche vennero distrutte o danneggiate, croll\u00f2 il muro destro della chiesa di Santa Passera, sita nell'odierna via della Magliana, la stazione di Trastevere e il Mattatoio vennero danneggiati e i vetri della basilica di San Paolo fuori le Mura vennero infranti dall'onda d'urto dell'esplosione.\nStemma.\nD'azzurro alla nave d'oro attrezzata d'argento.\nGeografia antropica.\nUrbanistica.\nNel territorio del Portuense si estendono le seguenti zone urbanistiche: l'omonima 15B, gran parte della 16A Marconi, una piccola parte della 16D Gianicolense e l'intera 15C Pian due Torri."}
{"id": "702388", "revid": "1149807", "url": "https://it.wikipedia.org/wiki?curid=702388", "title": "Antenna Tre Nordest", "text": "\"Antenna Tre Veneto\" \u00e8 una rete televisiva locale del Gruppo Medianordest che trasmette i suoi programmi in basso Veneto esclusa la parte pi\u00f9 settentrionale e Cadore (canale 13), Friuli-Venezia Giulia (canale 17) e Trentino Alto Adige (canale 16).\nStoria.\nIl canale inizia le sue trasmissioni nel 1978. Di propriet\u00e0 della famiglia Bernardi, si caratterizza sin dagli inizi come emittente specializzata nell'informazione. Punto di forza dell'emittente, fin dall'esordio nel dicembre del 1978, l'attenzione alle news e alla cronaca del territorio, a partire dalla provincia di Treviso, dove la televisione fu fondata dall'imprenditore Renato Bernardi, per poi estendersi al resto del Veneto e del Nordest. Quando nacque nel 1978, con il nome di Antenna Tre Veneto, l'emittente riusc\u00ec subito a guadagnarsi un posto di primo piano nell'effervescente clima di quegli anni delle televisioni locali, pioniera di un'informazione legata al territorio che non rientrava nei palinsesti della tv di Stato dell'epoca. \nAntenna Tre Veneto divenne in breve punto di riferimento dell'informazione della provincia di Treviso. Negli anni successivi vennero aperte nuove redazioni a Venezia, Padova, Vicenza e Belluno con l'avvio di specifici notiziari provinciali con edizioni quotidiane, che coprivano la cronaca, la politica, l'attualit\u00e0, la cultura, lo sport. Alcuni scoop giornalistici portarono le immagini girate dagli operatori di Antenna Tre Veneto anche fuori dai confini nazionali, come le riprese dell'evasione di Roberto Succo dal carcere di Treviso nel 1988 o le immagini del boss della mala del Brenta, Felice Maniero, diventato collaboratore di giustizia, che nel 1995 conduce gli inquirenti sul luogo dove sono stati sepolti i cadaveri dei fratelli Rizzi e di Giancarlo Padovan. \nLe troupe di Antenna Tre Veneto hanno testimoniato i grandi fatti di cronaca degli anni '80 e '90, dal rapimento e l'uccisione di Giuseppe Taliercio ad opera delle Br a Marghera (1981), al caso \"Ludwig\" con i delitti dei serial killer Abel e Furlan, al blitz delle teste di cuoio per liberare il generale Dozier a Padova (1981), all'incendio del teatro La Fenice di Venezia (1996). Ma Antenna Tre Veneto speriment\u00f2 anche delle lunghe maratone su fatti che segnarono la storia d'Italia come il primo trapianto di cuore eseguito nel 1985 a Padova dall'equipe del professor Gallucci.\nTra i programmi di maggior successo troviamo \"A Marenda\" (un tempo chiamato \"A Marenda coi Belumat\") ideato e condotto da Gianluigi Secco, gi\u00e0 fondatore del duo bellunese I Belumat. Nel programma si parla di tradizioni folkloristiche, enogastronomia e cultura. La rubrica, dalla durata totale di due ore, \u00e8 costituita da 20 puntate annuali e invernali in diretta e va in onda dal 1992 dopo un paio di edizioni di assestamento del format, in cui la trasmissione prendeva il nome di \"Europa in zattera\".\nNel 1993, in crisi finanziaria, la rete viene rilevata da Giorgio Panto, il \"re degli infissi\", che porr\u00e0 le basi per il suo rilancio fino a portarla ai primi posti nella scala Auditel nel Nordest. Panto rileva Antenna Tre Veneto e un pool di altre tv locali minori, diventando il \"tycoon\" dell'etere veneto preludio della discesa in campo in politica con Progetto NordEst. Infatti alle politiche e alle amministrative del 2006 il canale ha fatto da megafono alla propaganda politica al movimento creato da Giorgio Panto. Con la morte di Panto in un incidente di volo nel 2006, si apre per l'emittente trevigiana un periodo di difficolt\u00e0 economica che la porter\u00e0 nell'arco di 10 anni al fallimento.\nNel dicembre 2016 ad aggiudicarsi l'asta giudiziaria per l'acquisto di Antenna Tre Veneto \u00e8 Teleradio Diffusione Bassano S.r.l., societ\u00e0 editrice della concorrente Rete Veneta. Da allora, con il nuovo editore Filippo Jannacopulos, Antenna Tre Veneto \u00e8 tornata a crescere fino a divenire nel marzo 2020, secondo i dati Auditel, la tv locale pi\u00f9 seguita d'Italia. \nPunto di forza dell'emittente continuano ad essere i telegiornali con quattro edizioni giornaliere (Tg Veneto alle 12,30 e alle 18,30; Tg Venezia alle 19,00 e Tg Treviso alle 19,30). A fianco dei notiziari l'approfondimento dell'attualit\u00e0 \u00e8 affidato ogni sera alla trasmissione \"20e10\"; mentre il luned\u00ec sera alle 21.15 va in onda \"Ring\", talkshow con ospiti in studio condotto dal vicedirettore Ferdinando Avarino. Direttore dell'emittente \u00e8 Luigi Bacialli. Nel novembre 2010 e sul finire dell'ottobre 2018 la rete si \u00e8 mobilitata per seguire gli eventi delle alluvioni che hanno colpito il Veneto; nel secondo caso Antenna Tre Veneto ha cancellato per intero gli spazi pubblicitari per dare vita a una diretta di 13 ore al giorno proseguita per oltre una settimana.\nL'attenzione all'informazione locale, proseguita per oltre 40 anni, \u00e8 valsa il 16 marzo 2018 la consegna alla famiglia Jannacopulos del pi\u00f9 alto riconoscimento della citt\u00e0 di Treviso: il Totila d'oro, cerimonia seguita in diretta dalle telecamere dell'emittente del Gruppo Medianordest.\nDal 2018 Antenna Tre Veneto fa parte del network televisivo Medianordest, che include le emittenti Rete Veneta di Bassano del Grappa, TNE Telenordest di Padova e Telequattro di Trieste.\nMultiplex Rete Veneta.\nQuesta la composizione del multiplex Rete Veneta (UHF 42):"}
{"id": "702389", "revid": "12458", "url": "https://it.wikipedia.org/wiki?curid=702389", "title": "Antenna Tre Triveneto", "text": ""}
{"id": "702391", "revid": "2072923", "url": "https://it.wikipedia.org/wiki?curid=702391", "title": "Titulus", "text": "Titulus \u00e8 il termine generico con il quale i Romani definivano qualunque forma di iscrizione apposta su un oggetto di qualsivoglia natura, ad eccezione dei papiri e delle pergamene. Esso pertanto costituisce l'oggetto di studio dell'epigrafia latina.\nIn senso ristretto, il termine individua la lastra di marmo o di altro materiale su cui era segnato il nome del proprietario di un immobile; su di essa poteva inoltre essere dichiarato a quale titolo egli ne deteneva il possesso.\nIl \"titulus \"in senso cristiano.\nNegli anni successivi alla pace della Chiesa, conseguenza dell'apertura al Cristianesimo operata dall'imperatore Costantino nei primi decenni del IV secolo d.C., si assiste gradualmente nella citt\u00e0 di Roma al passaggio dalle primitive forme di sfruttamento di ambienti privati per lo svolgimento delle assemblee liturgiche cristiane (\"domus ecclesiae\") a strutture architettonicamente pi\u00f9 differenziate ed adattate agli usi del nuovo credo. Tale trasformazione \u00e8 frequentemente determinata dal trasferimento della propriet\u00e0 degli antichi spazi utilizzati per le funzioni religiose (le \"domus ecclesiae\" appunto, site di norma all'interno di \"domus\" patrizie) dai loro antichi proprietari alla comunit\u00e0 cristiana, in seguito a donazioni o lasciti testamentari.\nI nuovi edifici per il culto vengono pertanto identificati tramite il nome del donatore o di colui che, dopo aver acquistato l'immobile, ne aveva curato la riconversione in aula di culto, secondo una prassi comune nel mondo romano per le opere a destinazione pubblica (es. strade, magazzini, basiliche, acquedotti); il nome del donatore era di norma apposto su una lastra (\"titulus\") affissa a memoria dell'atto di evergetismo in favore della comunit\u00e0. Per metonimia il termine \"titulus\" pass\u00f2 ad identificare la struttura architettonica stessa in cui si svolgevano i riti religiosi, venendosi di fatto a configurare come il pi\u00f9 antico sinonimo della parola \"chiesa\", impiegata solo pi\u00f9 tardi per definire l'edificio religioso cristiano. Si noti tuttavia che nel IV secolo non esisteva un netto discrimine tra l'uso dei termini \"domus ecclesiae\" e \"titulus\"; essi sono dunque frequentemente confusi anche nelle pubblicazioni scientifiche.\nAgli inizi del IV secolo l'organizzazione parrocchiale di Roma contava 25 \"tituli\", conosciuti come \"titulus Clementis\",\" titulus Praxedis\", \"titulus Byzantis\" e simili.\nLista dei \"tituli\".\nIl sinodo svolto a Roma nel 499, tenuto da papa Simmaco, indicava un elenco di titoli, che costituivano la struttura della chiesa romana e che erano in corso di trasformazione in chiese. Furono invitati tutti i presbiteri di Roma a parteciparvi. L'elenco dei presbiteri presenti permette di conoscere i \"tituli\" esistenti all'epoca (in ordine alfabetico):\nAltri significati.\nVengono chiamati \"tituli\" (al singolare \"titulus\"), dal VI secolo, le parrocchie minori soggette al controllo delle pievi pi\u00f9 importanti. \nAll'inizio i \"tituli\" erano interamente sottoposti alla pievania, anche se col tempo acquistarono un po' di autonomia, fino ad essere governate da un rettore presentato dalla pievania. Molti spesso i \"tituli\" erano situati in zone periferiche e piccoli centri di campagna.\n\u00c8 una tipologia architettonica cristiana. Solitamente erano edifici a pi\u00f9 piani messi a disposizione da ricchi cristiani convertiti. Avevano una funzione di carattere sociale, per esempio spesso ospitavano orfanotrofi o ricoveri per malati. Svolsero un ruolo importantissimo per la conversione del popolo, infatti la povera gente vedeva nei \"tituli\" cristiani la risoluzione dei problemi quotidiani, come cosa mangiare o dove dormire.\nNella letteratura e in filologia.\nIl \"titulus\" \u00e8 anche un segno tachigrafico: una lineetta diritta orizzontale, posta sopra una parola, indica l'abbreviazione delle lettere N, M, o EN; se increspata indica R. Si riscontra nei codici medievali e corrisponde all'odierna tilde (es. \"\u00d1\"). "}
{"id": "702393", "revid": "12458", "url": "https://it.wikipedia.org/wiki?curid=702393", "title": "Antenna 3 Nord Est", "text": ""}
{"id": "702394", "revid": "74801", "url": "https://it.wikipedia.org/wiki?curid=702394", "title": "Contea di Warren (New Jersey)", "text": "La contea di Warren, in inglese Warren County, \u00e8 una contea del New Jersey nord-occidentale negli Stati Uniti.\nGeografia fisica.\nLa contea confina a nord-est con la contea di Sussex, a est con la contea di Morris, a sud-est con la contee di Hunterdon. A ovest il fiume Delaware segna il confine con la Pennsylvania ed in particolare a sud-ovest con la contea di Bucks, a ovest con la contea di Northampton ed a nord-ovest con la contea di Monroe.\nNell'area settentrionale si elevano le \"Kittatinny Mountains\" che fanno parte della catena degli Appalachi. La catena delle Kittatinny costeggia il fiume Delaware fino al \"Mount Tammany\" (465 metri) presso il quale il fiume attraversa il passo denominato \"Delaware Water Gap\". A sud delle Kittatinny Mountains il territorio \u00e8 caratterizzato dalle valli dei fiumi che scorrono verso il Delaware delimitate da catene di basse colline. Gli affluenti principali del Delaware da nord a sud sono: \"Paulins Kill\", \"Pequest\", \"Pahatcong\" ed il \"Musconetcong\" che segna il confine meridionale. Il fiume Pequest riceve da nord il \"Beaver Brook\" per poi bagnare Belvidere, il capoluogo di contea. Nel sud della contea \u00e8 posta la citt\u00e0 di Phillipsburg bagnata dal Delaware.\nUna parte del territorio posto sulla sponda sinistra del fiume Delaware \u00e8 protetta da un parco.\nStoria.\nI primi abitanti del territorio dell'attuale contea furono gli indiani Lenni Lenape. I primi colonizzatori europei furono gli olandesi che intorno al 1650 iniziarono ad estrarre rame nel territorio dell'attuale \"Pahaquarry Township\". Per il trasporto del rame gli olandesi costruirono una strada da Pahaquarry a Kingston nello Stato di New York.\nNel 1739 un servizio di traghetti per attraversare il Delaware fu istituito a Phillipsburg.\nLa contea fu istituita nel 1825 separando il suo territorio da quello della contea di Sussex. Fu nominata in onore del patriota Joseph Warren morto nella battaglia di Bunker Hill durante la \nguerra d'indipendenza.\nNel 1830 fu inaugurato il \"Canale di Morris\" che aveva il suo margine occidentale a Phillipsburg. Negli anni successivi la contea fu interessata dallo sviluppo industriale. Gli altiforni di \"Oxford\" e di Phillipsburg furono all'avanguardia negli Stati Uniti nell'adottare nel XIX secolo le innovazioni tecnologiche del processo produttivo.\nNel corso del XX secolo molte delle attivit\u00e0 manifatturiere della contea si sono trasferite altrove. Per attirare nuovi investimenti il parlamento statale ha istituito nel 1994 una \"Urban enterprise zone\" a Phillipsburg che offre incentivi fiscali e altri benefici economici."}
{"id": "702395", "revid": "84184", "url": "https://it.wikipedia.org/wiki?curid=702395", "title": "Bandini", "text": ""}
{"id": "702397", "revid": "107105672", "url": "https://it.wikipedia.org/wiki?curid=702397", "title": "Decreti di Nueva Planta", "text": "I decreti di Nueva Planta (in spagnolo: \"Decretos de Nueva Planta\"; in catalano: \"Decrets de Nova Planta\") sono quattro decreti firmati tra il 1707 ed il 1716 dal re di Spagna Filippo V mediante i quali fu cambiata l'organizzazione territoriale dei regni della Corona d'Aragona, che aveva parteggiato per l'arciduca Carlo d'Asburgo durante la guerra di successione spagnola.\nEbbero come conseguenza l'abolizione delle autonomie locali e l'imposizione della lingua castigliana nell'uso ufficiale dello stato.\nPremessa.\nIn seguito alla morte di Carlo II di Spagna (1700), rimasto senza discendenti, la linea dinastica degli Asburgo spagnoli si era estinta. La nomina di Filippo di Borbone, duca d'Angi\u00f2 (pronipote di Carlo II, ma allo stesso tempo nipote del re di Francia Luigi XIV) come successore al trono spagnolo provoc\u00f2 l'intervento di tutte le altre potenze europee capeggiate dall'Austria e dall'Inghilterra, che si coalizzarono e diedero avvio alla guerra di successione spagnola per scongiurare il cumulo delle corone di Francia e Spagna in capo ai Borbone e consentire che al trono salisse l'arciduca Carlo d'Asburgo.\nNei conflitti che seguirono, la corona d'Aragona (uno dei regni di Carlo II) parteggi\u00f2 per il pretendente austriaco, mentre i regni di Castiglia e Navarra diedero il proprio sostegno al pretendente borbonico. La vittoria di quest'ultimo, che divenne re col nome di Filippo V di Spagna, comport\u00f2 la sostituzione dello storico sistema politico-amministrativo di stampo autonomistico col modello tipicamente francese dello Stato centralizzato. Se Filippo veniva dall'esperienza assolutista, dove un governo forte aveva creato una nazione sviluppata e potente, l'abolizione dell'autonomia nei diversi regni che componevano la Corona di Spagna fu traumatica. \nI decreti che applicavano questa visione di Stato moderno, oltretutto, furono probabilmente anche attuati con intenti punitivi verso i regni che si erano schierati dalla parte dell'arciduca Carlo.\nConseguenze.\nCon i decreti di Nova Planta Filippo V interruppe la tradizione federalista degli Asburgo spagnoli, abolendo gli antichi \"fueros\" della corona d'Aragona ed estendendo l'organizzazione amministrativa del regno di Castiglia e l'uso del castigliano a questi territori, sul modello accentratore dei Borbone di Francia. La Spagna divenne per la prima volta nella sua storia uno stato centralizzato.\nLe riforme, di stampo assolutista, ne stravolsero la struttura istituzionale, passando da una monarchia composta (unione personale di diversi regni sotto la medesima Corona) a una monarchia unitaria, in cui tutti gli altri regni - pur continuando ad esistere nominalmente - furono sottomessi alle istituzioni, leggi e autorit\u00e0 di uno di questi (la Castiglia).\nGravi furono le conseguenze per la lingua catalana, che privata di ogni validit\u00e0 legale inizi\u00f2 un lento declino che ebbe forti ripercussioni sulla produzione culturale e sulla stessa coscienza nazionale catalana. Per la lingua aragonese, che gi\u00e0 da tempo stava arretrando di fronte al castigliano nella stessa Aragona, il contraccolpo fu ancora pi\u00f9 grave."}
{"id": "702400", "revid": "1296450", "url": "https://it.wikipedia.org/wiki?curid=702400", "title": "L\u00e9on Bloy", "text": "Biografia.\nNato in una famiglia borghese, dopo una infanzia tormentata e un'adolescenza solitaria, a 18 anni si trasferisce a Parigi, dove svolge umili lavori. Inizialmente appartenente alla scuola simbolista, sotto l'influsso dell'amicizia con il colto scrittore \"dandy\" Jules Am\u00e9d\u00e9e Barbey d'Aurevilly, conosciuto nel 1866 e di cui diventa segretario, si converte da violento anticlericale, decadente poeta maledetto alla Baudelaire, in fervente cattolico, da esteta diventa asceta.\nIn questi anni nasce in lui la convinzione di dover compiere una missione straordinaria e di dover realizzare lavori letterari fondamentali. Il suo maestro lo introduce anche alle liriche simboliste e decadentiste, instillandogli una certa avversione al naturalismo come emerge nell'opera \"Les fun\u00e9railles du naturalisme\" del 1891. Diventa anche molto amico di Joris-Karl Huysmans e condivide, come l'autore stesso dopo la conversione, il giudizio elogiativo ma lapidario su \"A rebours\", la \"Bibbia del decadentismo francese\", scritto da Huysmans nel 1884, di cui prevede il ritorno alla religione.\nLavora nella redazione di \"Univers\", insieme con Louis Veuillot. Dopo aver perso i genitori lo stesso anno (1877), durante una visita al santuario di La Salette conosce l'abate Tardif, il quale lo introduce allo studio della simbologia biblica e lo invita a scrivere un'opera sull'apparizione della Vergine, avvenuta alcuni mesi prima della sua nascita e 12 anni prima di quella pi\u00f9 famosa a Lourdes. In questo periodo maturano gli elementi essenziali del suo pensiero e conosce personaggi importanti della vita letteraria parigina, come il poeta Paul Verlaine. \nDal 1877 al 1879 ebbe una relazione sentimentale con una prostituta del Quartiere Latino, Anne-Marie Roul\u00e9 (la V\u00e9ronique di \"Il disperato\"), che si convert\u00ec influenzata da Bloy, ma fin\u00ec in manicomio per eccessivo delirio mistico nel 1882, forse ammalata di demenza da neurosifilide. Vive in seguito con un'altra donna, Berthe Dumont, che per\u00f2 muore nel 1885. In seguito, si ritira nel monastero di Soligny-la-Trappe con l'intenzione di farsi monaco benedettino, ma \"\u00ablacerato tra Dio e le donne, sopraffatto dal perpetuo fallimento delle sue eroiche purezze sognate\u00bb\" (cos\u00ec parla del suo alter ego letterario Cain Marchenoire de \"Il disperato\"), ne esce dopo poco.\nNel 1890, dopo la morte l'anno prima del suo mentore Barbey d'Aurevilly, si sposa con una donna di origine danese, Jeanne Molbeck, sua fidanzata dal 1889, e cui rimarr\u00e0 fortemente legato fino alla morte. Dalla moglie ha quattro figli, due maschi e due femmine, V\u00e9ronique (nata nel 1891), Andr\u00e9 (1894-1895), Pierre (1895, vissuto pochi mesi) e Madeleine (1897-1992), coniugata Souberbielle, l'unica che sopravvive al padre, e gli dar\u00e0 un nipote postumo chiamato anche lui L\u00e9on (1923). Lo scrittore visse gran parte della sua vita in ristrettezze economiche, vivendo principalmente del suo lavoro di impiegato delle ferrovie. Litiga spesso con intellettuali ed editori per il suo carattere collerico e intransigente, e sceglie infine di vivere in povert\u00e0, nonostante la difficolt\u00e0 quotidiana di provvedere alle figlie.\nNel 1905 stringe amicizia con Ra\u00efssa e Jacques Maritain (futuro filosofo cattolico, prima legato all'Action Fran\u00e7aise e poi cristiano-democratico), a cui fece da padrino in occasione del loro battesimo.\nLa sua ultima opera, \"Nelle tenebre\" (1916), fu un attacco alla guerra tecnologica e ai suoi massacri in riferimento alla prima guerra mondiale, nonch\u00e9 alla societ\u00e0 dominata dall'egoismo.\nDopo aver messo in guardia, in piena Grande Guerra, dalla rivoluzione russa (\u00abin Russia c\u2019\u00e8 un subbuglio spaventoso, e tra breve ci sar\u00e0 il pi\u00f9 orribile dei terrori\u00bb, scrive a giugno, quattro mesi prima della presa del potere bolscevica) muore per uremia a Bourg-la-Reine il 3 novembre 1917, dopo una lunga e dolorosa malattia renale; \u00e8 sepolto nel locale cimitero. Nonostante la fama di controrivoluzionario, rendendo omaggio alla sua figura di \"intellettuale povero\" alle esequie intervenne anche una folta rappresentanza di anarchici.\nProfilo letterario.\nI suoi lavori riflettono una profonda devozione alla Chiesa cattolica (che tuttavia non risparmia dal fustigare) e, pi\u00f9 in generale, un ardente desiderio dell'Assoluto. Tuttavia i toni violenti di molte sue opere gli valsero la nomea di integralista religioso. Il suo primo romanzo (\"Le D\u00e9sesp\u00e9r\u00e9\") rappresent\u00f2 un attacco furioso nei confronti del razionalismo e contribu\u00ec alla sua esclusione dalla comunit\u00e0 letteraria del tempo, inserendosi nella corrente dell'esistenzialismo cristiano. Politicamente si segnal\u00f2 come vagamente monarchico, oltre che reazionario, controrivoluzionario e anti-giacobino, pur non aderendo a partiti politici di nessun tipo, come fecero altri monarchici e reazionari (come l'amico Maritain che ader\u00ec per un periodo all'Action fran\u00e7aise), probabilmente per il suo disprezzo per la politica attiva.\nI primi lavori sono pervasi da un romanticismo visionario e da un insistente simbolismo decadentista in grado di descrivere il mistero e le tematiche sacre, il tutto puntellato da intensi slanci di entusiasmo, di passione estatica e di amore.\nCome Gioacchino da Fiore, Bloy scandiva la storia in tre fasi, corrispondenti alle Persone della Trinit\u00e0, Padre, Figlio e Spirito Santo, la terza epoca di cui si fece apocalittico \"profeta\".\nCon i \"Propos d'un entrepreneur de d\u00e9molitions\" (1884) e dalle pagine del periodico \"Le Pal\" (1885), inizia a criticare duramente i vizi di una societ\u00e0 conformista e imborghesita, ormai sull'orlo del precipizio. In questi lavori, l'autore alterna \"osanna\" a dure invettive verbali ed in questo clima difficile, di disagio, povert\u00e0 ed emarginazione, scrive i romanzi \"Le D\u00e9sesp\u00e9r\u00e9\" (1887) e \"La Femme pauvre\" (1897), che elaborano il tema quasi autobiografico dell'uomo genio incompreso e della sola donna adorante e comprensiva.\nCon i saggi \"La Cavaliera della morte\" (1891), incentrato su Maria Antonietta, \"Le Salut par les Juifs\" (1892), libro apprezzato da Franz Kafka nonostante l'accusa di antisemitismo gravante su di esso (in realt\u00e0, se criticher\u00e0 \u00c9mile Zola sull'affare Dreyfus, Bloy \u00e8 anche contro il colonialismo francese e l'antisemitismo, il suo \u00e8 difatti un puro antigiudaismo religioso classico), \"Ex\u00e9g\u00e8se des lieux communs\" (1902-1912), \"Le Sang du Pauvre\" (1909), e \"L'Ame de Napol\u00e9on\" (1912), lo scrittore sviluppa i suoi concetti fondamentali: una visione della storia umana intesa come espiazione, tramite la sofferenza, che conduce dopo la purificazione alla Citt\u00e0 Celeste; una netta esaltazione dell'irrazionale a scapito dell'ambito intellettuale; e un rimpianto dei valori teocratici. Nell\"'Esegesi dei luoghi comuni\", ad esempio, si coglie invece tutta la difficolt\u00e0 della sua fede: \nUn'influenza letterario-artistica di Bloy \u00e8 stata riconosciuta su Louis-Ferdinand C\u00e9line, sullo scrittore cattolico e antifascista Georges Bernanos, su Ernst J\u00fcnger, Jorge Luis Borges (che espressamente lo cita), Henri Bergson, Emil Cioran, Guido Ceronetti e, filosoficamente-politicamente sui resistenti antinazisti cristiani Hans e Sophie Scholl della Rosa Bianca. Lo scrittore francese \u00e8 stato anche citato nella prima omelia di papa Francesco e in altre occasioni dal pontefice."}
{"id": "702405", "revid": "1935652", "url": "https://it.wikipedia.org/wiki?curid=702405", "title": "Delio Lucarelli", "text": "Biografia.\nNasce a Fano, sede vescovile in provincia di Pesaro e Urbino, il 24 novembre 1939.\nFormazione e ministero sacerdotale.\nStudia presso il Pontificio seminario regionale marchigiano \"Pio XI\" di Fano.\nIl 29 giugno 1965 \u00e8 ordinato presbitero dal vescovo Vincenzo Del Signore.\nDopo l'ordinazione svolge la sua opera pastorale come vicario parrocchiale a Lucrezia, dove rimane dal 1965 al 1967 e San Michele al Fiume, frazione di Mondavio, dal 1967 al 1970. In quell'anno \u00e8 nominato educatore e animatore presso il seminario regionale di Fano, dove ricopre poi l'incarico di pro-rettore e successivamente di rettore, dal 1972 al 1988.\nIl 13 giugno 1978 riceve il titolo onorifico di cappellano di Sua Santit\u00e0.\nNel 1988 \u00e8 nominato segretario generale per l'Italia della Pontificia Opera di San Pietro Apostolo.\nMinistero episcopale.\nIl 30 novembre 1996 papa Giovanni Paolo II lo nomina vescovo di Rieti; succede a Giuseppe Molinari, precedentemente nominato arcivescovo coadiutore dell'Aquila. Il 6 gennaio 1997 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, co-consacranti gli arcivescovi Giovanni Battista Re e Miroslav Marusyn. Il 2 febbraio seguente prende possesso della diocesi.\nIl 4 dicembre 2002 indice il sinodo diocesano; il 2 febbraio 2006 promulga il libro sinodale.\nIl 15 maggio 2015 papa Francesco accoglie la sua rinuncia al governo pastorale della diocesi di Rieti, presentata per raggiunti limiti di et\u00e0; gli succede Domenico Pompili, del clero di Anagni-Alatri, fino ad allora sottosegretario della Conferenza Episcopale Italiana. Rimane amministratore apostolico della diocesi fino all'ingresso del successore, avvenuto il 5 settembre seguente.\nGenealogia episcopale.\nLa genealogia episcopale \u00e8:"}
{"id": "702406", "revid": "73843", "url": "https://it.wikipedia.org/wiki?curid=702406", "title": "Richard Fosbury", "text": ""}
{"id": "702408", "revid": "17351", "url": "https://it.wikipedia.org/wiki?curid=702408", "title": "B-45 Tornado", "text": ""}
{"id": "702409", "revid": "17351", "url": "https://it.wikipedia.org/wiki?curid=702409", "title": "B-45", "text": ""}
{"id": "702420", "revid": "111615414", "url": "https://it.wikipedia.org/wiki?curid=702420", "title": "Club Hawaii", "text": "Club Hawaii (titolo originale: \"Les gar\u00e7ons de la plage\") \u00e8 stata una sitcom televisiva di produzione francese degli anni novanta.\nIn 85 episodi, la serie televisiva, che come soggetto ha alcune analogie con \"Baywatch\" mette in scena le avventure sentimentali di un gruppo di animatori del Club Hawaii sull'isola di Saint-Martin, nelle Antille.\nIn Italia \u00e8 stato mandato in onda, per la prima volta, da tmc2 nell'autunno del 1996. Nell'estate del 2006 \u00e8 stato riproposto, in prima serata, da 7 Gold, ma interrotto a serie non ancora ultimata per mancato raggiungimento degli indici di ascolto."}
{"id": "702426", "revid": "721282", "url": "https://it.wikipedia.org/wiki?curid=702426", "title": "Niente paura, c'\u00e8 Alfred!", "text": ", conosciuto in tutto il mondo come Alfred J. Kwak, \u00e8 un cartone animato per bambini creato nel 1989. Protagonista \u00e8 Alfred, un simpatico papero giallo che indossa una sciarpa rossa. La serie venne inizialmente commissionata dalla VARA, basata su uno spettacolo teatrale di Herman van Veen, autore ed interprete anche della colonna sonora del cartone.\nTrama.\nAlfred Jodocus Kwak \u00e8 il primo di una nidiata di sette paperotti, che vivono con i genitori Johan e Anna in un gigantesco zoccolo nel paese di Acqualandia. La loro felicit\u00e0 \u00e8 per\u00f2 messa in pericolo da Roccodrillo e Ippo, due uomini d'affari che vogliono distruggere il loro habitat per far posto ad un parco divertimenti. Enrico la Talpa, il migliore amico di Johan offre quindi la propria ospitalit\u00e0 alla famiglia di Alfred la quale per\u00f2, durante il viaggio, viene travolta da una macchina mentre attraversa una strada sotto il diluvio. Su quell'auto c'erano proprio Roccodrillo ed Ippo, contro cui Alfred si trover\u00e0 pi\u00f9 volte a lottare nel corso della serie, pur non conoscendo la responsabilit\u00e0 dei due. Questo tragico evento \u00e8 proprio l'elemento che caratterizza il cartone animato, che contrariamente alle altre serie televisive per bambini, tratta temi eccezionalmente maturi e a volte tristi. Alfred viene quindi adottato e cresciuto dalla talpa Enrico, con cui vive.\nTematiche.\nIl cartone inoltre \u00e8 degno di nota anche per i temi politici che tocca. Alfred infatti combatte contro un dittatore nazista, ospita una famiglia di papere nere fuggite dal Sudafrica (in cui il potere era detenuto da oche bianche), salva le balene dai cacciatori e dirige la trasformazione del suo paese da una monarchia assoluta ad una costituzionale. Tali temi sono lontani dai tipici cartoni per bambini e costituiscono gran parte delle peculiarit\u00e0 del cartone. Gli altri episodi hanno fatto satira dell'amore giapponese per il golf e criticato paesi con alte discriminazioni economiche tra nord e sud.\nInoltre il cartone \u00e8 inusuale per la sottigliezza della sua narrativa a lungo termine. In molti cartoni per bambini i personaggi non invecchiano. In \"Alfred\", si vede la crescita di molti personaggi da bambini ad adulti durante lo svolgimento della serie. \u00c8 particolarmente impressionante nel personaggio di Pungolo. All'inizio un semplice alunno discolo, poi si vede come la sua cattiveria progredisce fermamente, al punto da trasformarlo in un dittatore.\nSigla italiana.\nLa sigla italiana, dal titolo \"Niente paura, c'\u00e8 Alfred!\", (testo di Alessandra Valeri Manera e musica di Carmelo Carucci) \u00e8 cantata da Cristina D'Avena.\nEdizioni.\nL'elenco delle nazioni principali in cui \u00e8 stato trasmesso:\nEpisodi.\nIn originale la serie \u00e8 composta da 52 episodi, mentre in Italia \u00e8 stata divisa in due stagioni.\nSequel.\nNel novembre 2008 Herman van Veen, l'ideatore di \"Niente paura, c'\u00e8 Alfred!\", aveva annunciato sul suo sito ufficiale la messa in lavorazione di un film e di una nuova serie animata in 3D, interamente incentrata sul \"figlio\" di Alfred e Winnie, con questi ultimi del tutto relegati a personaggi secondari. Entrambe sono state cancellate per motivi sconosciuti.\nQuattro anni dopo, nel marzo 2011, solo nei Paesi Bassi \u00e8 stato pubblicato nell'esclusivo formato a libro un seguito canonico intitolato \"Alfred J. Kwak - Vader\", tratto dall'omonima rappresentazione teatrale. L'autore \u00e8 riconfermato essere van Veen, mentre i disegni e le illustrazioni sono opera di Harald Siepermann (che aveva gi\u00e0 lavorato al cartone originale). Nella sua trama, Alfred e Winnie sono felicemente sposati e diventati genitori di una nidiata di sette uova, ma un giorno, esse sono state rubate da dei ratti al servizio del malvagio Dolf. Successivamente, si scopre che la banda le hanno messe al contrabbando (insieme ad uova di altre specie) nel paese di Groot Waterland, popolato di aironi e cicogne che se ne servono come cibo. I due protagonisti dovranno quindi recarsi in quel luogo per ritrovarle, salvarle e riportarle al loro nido sane e salve."}
{"id": "702441", "revid": "17351", "url": "https://it.wikipedia.org/wiki?curid=702441", "title": "North American F-100", "text": ""}
{"id": "702446", "revid": "486946", "url": "https://it.wikipedia.org/wiki?curid=702446", "title": "Anatoly Karpow", "text": ""}
{"id": "702448", "revid": "17351", "url": "https://it.wikipedia.org/wiki?curid=702448", "title": "F-100", "text": ""}
{"id": "702455", "revid": "76963", "url": "https://it.wikipedia.org/wiki?curid=702455", "title": "Eva Le Gallienne", "text": "Fu attiva soprattutto in America nella prima met\u00e0 del XX secolo.\nBiografia.\nNata a Londra dal poeta britannico di origini francesi Richard Le Gallienne (nato Richard Thomas Gallienne) e della giornalista danese Julie N\u00f8rregaard, dopo la separazione dei genitori quando aveva solo tre anni, trascorse gran parte della sua infanzia e della giovinezza facendo la spola tra Parigi e l'Inghilterra. \nFece il suo debutto come attrice nello spettacolo teatrale di Maurice Maeterlinck \"Monna Vanna\" (1914). L'anno successivo, si trasfer\u00ec a New York e da l\u00ec in Arizona e in California, recitando in diversi allestimenti teatrali. Dopo essere tornata per breve tempo in Europa visitandone molte regioni, fece ritorno nuovamente a New York, dove divenne una stella di Broadway, recitando in molti spettacoli acclamati dalla critica e dal pubblico, quali \"Not So Long Ago\" (1920) di Arthur Richman e \"Liliom\" (1921) di Ferenc Moln\u00e1r. \nDelusa dall'eccessiva commercialit\u00e0 degli allestimenti teatrali americani degli anni venti del XX secolo, Eva Le Gallienne fond\u00f2 a New York il \"Civic Repertory Theatre\", grazie all'apporto finanziario di una delle sue corteggiatrici, la ricca ereditiera di miniere d'oro Alice DeLamar, originaria del Colorado. Nel 1928 Le Gallienne interpret\u00f2 il ruolo magistrale di tutta la sua carriera nella versione teatrale di \"Hedda Gabler\" di Henrik Ibsen. Nonostante il suo successo, il teatro del Civic dovette chiudere i battenti nel 1935, non riuscendo a resistere alle pressioni della crisi finanziaria della Grande depressione.\nEva Le Gallienne non nascose mai le sue preferenze sessuali lesbiche all'interno della comunit\u00e0 degli attori, lottando nel privato per difenderla dai pregiudizi. Nei primi anni dell'era hollywoodiana e negli ambienti di teatro il fenomeno dell'omosessualit\u00e0 era abbastanza diffuso, soprattutto quella femminile. Anche se non era mai oggetto di pubblico dominio, veniva tuttavia pi\u00f9 che tollerato dietro le quinte. Nel 1918, mentre era a Hollywood, Eva intraprese una relazione con la celebre attrice Alla Nazimova, che ebbe termine per l'eccessiva possessivit\u00e0 di quest'ultima. Pi\u00f9 tardi, nel 1920 ebbe un'altra relazione con la scrittrice Mercedes de Acosta, allacciando nel contempo un legame parallelo con l'attrice Tallulah Bankhead. La sua unica relazione eterosessuale fu con l'attore Basil Rathbone. Durante il loro legame, iniziato subito dopo il matrimonio della De Acosta con Abram Poole, anch'egli omosessuale dichiarato, i tre viaggiarono spesso, facendo frequenti visite alla nota scrittrice Natalie Barney.\nAgli inizi del 1927 fu coinvolta in una relazione sentimentale con una donna sposata, l'attrice Josephine Hutchinson, provocandone il divorzio dal marito, che durante il processo indic\u00f2 in Eva la causa della separazione legale. La stampa cre\u00f2 una lunga serie di articoli diffamatori nei confronti della Hutchinson chiamandola \"shadow actress\", termine dell'epoca per indicare un'attrice omosessuale. Cinque mesi dopo lo scandalo, Eva Le Gallienne recit\u00f2 uno scabroso ruolo nella \"pi\u00e8ce\" teatrale \"Alisons House\" di Emily Dickinson che vinse il Premio Pulitzer.\nNel 1928 interpret\u00f2 un allestimento teatrale di \"Peter Pan\", costruendo un personaggio pieno di slancio e di grande fascino. Gli effetti nelle scene di volo furono magistrali e per la prima volta il personaggio di Peter Pan vol\u00f2 sulle teste degli spettatori. La critica osann\u00f2 subito quella che divent\u00f2 \"LeG\" e in molti la paragonarono alla celebre attrice teatrale Maude Adams, prima ad interpretare il ruolo di Peter Pan. Insieme all'attrice Margaret Webster e al produttore Cheryl Crawford, fond\u00f2 nel 1946 l\"'American Repertory Theater\".\nNel 1964 venne premiata con il Tony Award per la sua carriera teatrale lunga pi\u00f9 di 50 anni. Nonostante fosse celebre per le sue interpretazioni teatrali, Eva Le Gallienne recit\u00f2 anche in alcune pellicole cinematografiche, e fu candidata al Premio Oscar come migliore attrice non protagonista nel 1981 per la pellicola \"Resurrection\", al fianco di Ellen Burstyn. Mor\u00ec nella sua casa del Connecticut, all'et\u00e0 di 92 anni, per cause naturali."}
{"id": "702462", "revid": "834", "url": "https://it.wikipedia.org/wiki?curid=702462", "title": "Kts", "text": ""}
{"id": "702465", "revid": "26891", "url": "https://it.wikipedia.org/wiki?curid=702465", "title": "Siai Marchetti mod.81", "text": ""}
{"id": "702466", "revid": "1543377", "url": "https://it.wikipedia.org/wiki?curid=702466", "title": "Calendario rivoluzionario sovietico", "text": "Il calendario rivoluzionario sovietico (in russo: \"c\u043e\u0432\u0435\u0442\u0441\u043a\u0438\u0439 \u0440\u0435\u0432\u043e\u043b\u044e\u0446\u0438\u043e\u043d\u043d\u044b\u0439 \u043a\u0430\u043b\u0435\u043d\u0434\u0430\u0440\u044c\") venne usato in Unione Sovietica fra il 1929 e il 1940.\nStoria.\nPoco tempo dopo la rivoluzione d'ottobre del 1917, Vladimir Lenin decise di cambiare il calendario in vigore in Unione Sovietica dal calendario giuliano al calendario gregoriano. A causa di ci\u00f2, vennero eliminati i giorni fra il 1\u00ba e il 13 febbraio 1918.\nA partire dal 1\u00ba ottobre 1929 venne introdotta una nuova versione razionalizzata del calendario: ogni mese era composto da 30 giorni e i restanti 5 o 6 giorni (a seconda del fatto che l'anno fosse o meno bisestile) venivano aggiunti come feste, non appartenenti a nessuna settimana o mese. Questi giorni erano:\nInoltre, come misura anti-religiosa, la settimana di 7 giorni venne abolita e rimpiazzata da una settimana di 5 giorni, questo per bandire la domenica cristiana come giorno del riposo. Nella nuova settimana, tutti i lavoratori erano divisi in 5 gruppi (giallo, rosa, rosso, viola e verde) ed ogni gruppo aveva uno dei 5 giorni della settimana come giorno del riposo. Lo scopo era quello di aumentare l'efficienza industriale evitando l'interruzione regolare di un giorno non lavorativo.\nBench\u00e9 col nuovo sistema i lavoratori avessero pi\u00f9 giorni non lavorativi (uno ogni 5 invece di uno ogni 7), la suddivisione in 5 gruppi rese estremamente scomodo ogni tipo di relazione sociale e familiare, e a causa di ci\u00f2 fu molto impopolare. Non solo, ma anche i progettati guadagni di produttivit\u00e0 non si rivelarono tali.\nSembra che il calendario gregoriano sia stato usato in Unione Sovietica anche in questo periodo, cosa confermata dalla consultazione dei vecchi numeri dell'epoca della \"Pravda\", il quotidiano ufficiale del Partito Comunista dell'Unione Sovietica: si pu\u00f2 notare che febbraio era composto da 28 giorni anche negli anni 1930 e 1931.\nA partire dal 1\u00ba dicembre 1931 venne reintrodotto il sistema delle lunghezze dei mesi in uso in Occidente. La settimana di 5 giorni venne sostituita da una settimana di 6 giorni, con un comune giorno di riposo ogni sesto, dodicesimo, diciottesimo, ventiquattresimo e trentesimo giorno del mese. Il trentunesimo giorno venne tenuto al di fuori di questo sistema e utilizzato come festa o giorno lavorativo, a seconda dei mesi, mentre il 1\u00ba marzo prese il posto del 30 febbraio.\nIn pratica fu evidente che la tradizione del giorno di riposo domenicale era durissima da eliminare, infatti i lavoratori spesso utilizzavano come giorno di riposo sia la domenica che il giorno del nuovo calendario. Infine, il 27 giugno 1940 venne reintrodotta la vecchia consuetudine della settimana di 7 giorni."}
{"id": "702467", "revid": "26891", "url": "https://it.wikipedia.org/wiki?curid=702467", "title": "Savoia-Marchetti S.81", "text": ""}
{"id": "702468", "revid": "26891", "url": "https://it.wikipedia.org/wiki?curid=702468", "title": "Fiat Cr 32", "text": ""}
{"id": "702476", "revid": "599013", "url": "https://it.wikipedia.org/wiki?curid=702476", "title": "Andata e ritorno", "text": ""}
{"id": "702478", "revid": "400694", "url": "https://it.wikipedia.org/wiki?curid=702478", "title": "ANX", "text": ""}
{"id": "702479", "revid": "712828", "url": "https://it.wikipedia.org/wiki?curid=702479", "title": "Anzati", "text": ""}
{"id": "702480", "revid": "712828", "url": "https://it.wikipedia.org/wiki?curid=702480", "title": "Arachnor", "text": ""}
{"id": "702482", "revid": "712828", "url": "https://it.wikipedia.org/wiki?curid=702482", "title": "Arcona", "text": ""}
{"id": "702483", "revid": "1610933", "url": "https://it.wikipedia.org/wiki?curid=702483", "title": "Picchio beccoavorio", "text": ""}
{"id": "702486", "revid": "712828", "url": "https://it.wikipedia.org/wiki?curid=702486", "title": "Arkaniani", "text": ""}
{"id": "702487", "revid": "712828", "url": "https://it.wikipedia.org/wiki?curid=702487", "title": "Askajian", "text": ""}
{"id": "702488", "revid": "2036605", "url": "https://it.wikipedia.org/wiki?curid=702488", "title": "Battaglia di Dogger Bank", "text": "La battaglia di Dogger Bank \u00e8 stata una battaglia navale combattuta in acque olandesi tra la flotta militare tedesca (Kaiserliche Marine) e quella britannica (Royal Navy) durante la prima guerra mondiale.\nPrese il nome dal luogo in cui si svolse, Dogger Bank (\"il Banco di Dogger\", da una parola olandese \"Dogge\" per \"navi da pesca\"), una striscia sabbiosa (che in alcuni punti sale fino a soli 13 metri sotto il livello del mare) posta a circa 100\u00a0km dalla costa inglese nel Mare del Nord.\nLa partenza.\nIl 23 gennaio 1915 una squadra di quattro incrociatori tedeschi da battaglia della \"Prima Divisione Esploratori\", diretti dall'ammiraglio Franz von Hipper e appoggiati da un cacciatorpediniere, da un incrociatore leggero e da un dirigibile, partirono dalla baia di Jadebusen per attaccare i porti e la flotta da pesca britannica. Non da meno i britannici avevano gi\u00e0 preparato delle navi da guerra sotto il comando dell'ammiraglio Sir David Beatty nella baia di Scapa Flow, Isole Orcadi, a nord della Scozia dov'era pi\u00f9 facile intercettare tutte le incursioni tedesche nel Mare del Nord. Grazie infatti all'intercettazione di una comunicazione radio, i britannici furono informati del raid di Hipper. L'ammiraglio Beatty decise cos\u00ec di affrontare il nemico presso il Banco di Dogger nel mare del Nord.\nLe flotte.\nLa flotta navale tedesca di Hipper era costituita da quattro incrociatori della prima divisione (\"Erste Weltkrieg\"): i tre incrociatori da battaglia \"Moltke\", \"Seydlitz\" e \"Derfflinger\" e l'incrociatore corazzato \"Bl\u00fccher\" (che non era alla pari come velocit\u00e0 ed armamento ad un incrociatore da battaglia), quattro incrociatori leggeri della seconda divisione e 19 cacciatorpediniere. Avanzavano due incrociatori della prima divisione a formare l'avanguardia (\"Seydlitz\" e \"Moltke\"), affiancati a destra e a sinistra da altri due incrociatori leggeri della seconda divisione, la flotta a seguire e a chiudere gli altri due incrociatori, \"Bl\u00fccher\" e \"Derfflinger\".\nBeatty, d'altro canto, si avvaleva di cinque incrociatori da battaglia del primo e secondo \"Battle Cruiser Squadrons\", (\"Lion\", \"Tiger\", \"Princess Royal\", \"New Zealand\", \"Indomitable\") e sei incrociatori leggeri della Light Cruiser Squadron sotto il comando del commodoro William E. Goodenough; fu affiancato poi dal commodoro Reginald Tyrwhitt al comando di altri tre incrociatori leggeri e 35 cacciatorpediniere. La flotta inglese era sicuramente superiore come potenza di fuoco e velocit\u00e0.\nLo scontro.\nIl 24 gennaio in una fredda mattinata d'inverno, con mare calmo e buona visibilit\u00e0, Beatty e Hipper si scontrarono. Hipper, sorpreso dai britannici e rendendosi conto di essere in inferiorit\u00e0, tent\u00f2 la fuga ordinando il ritiro verso sud est a 23 nodi, credendo che la flotta britannica fosse pi\u00f9 lenta della sua, ma Beatty lo raggiunse alla velocit\u00e0 di 26 nodi e apr\u00ec il fuoco poco prima delle 9.\nIl fuoco inglese fu principalmente concentrato su due navi, la nave guida di Hipper, la \"Seydlitz\", e quella di coda, la \"Bl\u00fccher\". Con cinque grandi incrociatori da battaglia e la superiorit\u00e0 numerica, Beatty intendeva usare la \"New Zealand\" e l\"Indomitable\" per attaccare la \"Bl\u00fccher\" e indebolire Hipper, per poi attaccarlo con il resto della flotta. Ma il capitano H.B. Pelly, da poco sull'incrociatore inglese \"Tiger\", suppose che Beatty volesse invece affondare tutte e due le navi guida; attacc\u00f2 la \"Seydlitz\" dando ordine alla \"Lion\" di attaccare la \"Moltke\". La \"Seydlitz\" fu colpita da una salva della \"Lion\" che mise fuori combattimento due torrette posteriori, uccidendo 165 uomini. Solo la rapida azione del primo ufficiale, capitano di corvetta Hagedorn, che coadiuvato dal feuerwerker Franz M\u00fcller e dal 1. Pumpmeister Wilhelm Heidkamp decise di allagare i depositi delle munizioni, salv\u00f2 la nave da una massiccia esplosione che l'avrebbe distrutta.\nAnche la \"Bl\u00fccher\" fu fortemente danneggiata dai colpi incassati (mentre la flotta inglese non aveva ancora riportato danni pesanti) e fu dato ordine all\"Indomitable\" di intercettarla. Poco dopo le 10 la tedesca \"Derfflinger\" colp\u00ec con una serie di granate la \"Lion\", la nave guida britannica, obbligandola a ridurre la velocit\u00e0 e a cambiare rotta per tornare a Scapa Flow. Hipper dal canto suo decise di abbandonare la \"Bl\u00fccher\" alla sua sorte e di fuggire con le tre navi restanti.\nL'epilogo.\nCon quattro navi ancora in mare, Beatty pens\u00f2 di ottenere ancora una vittoria decisiva. Con l\"Indomitable\" diede il colpo di grazia alla \"Bl\u00fccher\" e si mise all'inseguimento di Hipper, sennonch\u00e9 un errore di trasmissione assicur\u00f2 la salvezza dei tedeschi. Verso le 11 Beatty diede due ordini successivi sulla \"Lion\": credendo alla presenza di un periscopio sottomarino a dritta di prua della \"Lion\", la fece virare di 90 gradi per poi diminuire la virata a 45 nord-est a evitare un'eventuale trappola e, avendo fuori uso gli apparati elettrici, segnal\u00f2 con le bandiere il successivo ordine d'attacco. I due segnali insieme furono per\u00f2 letti e interpretati dal comandante in seconda, il contrammiraglio Archibald Moore, come l'ordine di finire il nemico a nord-est, posizione dove si trovava il \"Bl\u00fccher\". Invi\u00f2 pertanto la \"Princess Royal\", la \"Tiger\" e la \"New Zealand\", ad aiutare l\"Indomitable\" nella distruzione del \"Bl\u00fccher\". Nel tempo necessario a Beatty, imbarcato sulla \"Princess Royal\", di cambiare l'ordine, Hipper era gi\u00e0 sparito all'orizzonte. L'inseguimento della flotta tedesca fall\u00ec e accerchiata la \"Bl\u00fccher\", l'affondarono causando la morte di 782 uomini.\nConseguenze.\nLa battaglia di Dogger Bank mise provvisoriamente fine ai raid navali tedeschi al Regno Unito, ma mise anche in evidenza certe lacune nella flotta navale inglese. L'artiglieria dei vascelli di Beatty si rivel\u00f2 fallibile, in quanto solo 73 colpi su 958 raggiunsero il loro bersaglio. Allo stesso modo, gli ordini trasmessi tra i diversi vascelli britannici furono eseguiti con lentezza e inefficienza senza far nulla per rimediare. I britannici costrinsero Hipper alla ritirata dopo avergli fatto perdere una nave, ma senza sapere che anche la \"Seydlitz\" era stata danneggiata e che insieme alla \"Derfflinger\" avrebbero potuto avere lo stesso destino della \"Bl\u00fccher\". Le perdite tedesche furono di circa 1000 uomini e 300 feriti, mentre la flotta inglese ebbe 6 morti e 22 feriti."}
{"id": "702489", "revid": "1906976", "url": "https://it.wikipedia.org/wiki?curid=702489", "title": "Zeus (disambigua)", "text": ""}
{"id": "702493", "revid": "1748973", "url": "https://it.wikipedia.org/wiki?curid=702493", "title": "Andata e ritorno (serie televisiva)", "text": "Andata e ritorno \u00e8 una fiction televisiva in onda dal 27 novembre 2006 su Rai 2.\nDescrizione.\nLa fiction \u00e8 ambientata in un treno di pendolari (precisamente un Minuetto) in viaggio da Milano alla provincia, ricostruito per\u00f2 all'interno di un teatro. Ogni puntata viene scritta, girata e trasmessa nel medesimo giorno. La puntata dura 10 minuti\nI 6 protagonisti sono:\nIl format \u00e8 di origine australiana (\"Going Home\"), ripreso poi in Canada (\"Train 48\") e in Francia (\"Le Train\"). In Italia \u00e8 prodotta da Grundy Italia, in collaborazione con Ferrovie dello Stato.\nLa sigla \u00e8 \"La vita \u00e8 un treno\" degli Aeroplanitaliani.\nTra le particolarit\u00e0 del format, la presenza frequente di cameo di personaggi famosi: hanno partecipato tra gli altri gli attori comici Geppi Cucciari, Alessandro Fullin e Paolo Migone, la cantautrice Elisa, la cantante e attrice Serena Rossi, Pietro Taricone."}
{"id": "702494", "revid": "76963", "url": "https://it.wikipedia.org/wiki?curid=702494", "title": "Fernando Ezequiel Solanas", "text": "Biografia.\nPadre, assieme a Octavio Getino e Fernando Vallejo, del gruppo \u00abCine-Liberation\u00bb argentino, regista politicamente e socialmente impegnato, esord\u00ec nel 1968 con \"L'ora dei forni\", film documentario dedicato a Che Guevara, girato durante la temperie rivoluzionaria contro il neo-colonialismo e la violenza che alla fine degli anni sessanta caratterizzarono l'America Latina e grazie al quale divenne punto di riferimento per il cinema politico e militante sudamericano.\nSempre con Octavio Getino, Solanas scrisse il manifesto \"Verso un Terzo Cinema\", un'idea di un cinema politico, \"terzo\" rispetto al cinema hollywoodiano (il \"primo cinema\") ed a quello artistico \"d'autore\" europeo (il \"secondo\"), che sostenesse la causa dei paesi vittime del neoliberismo, piuttosto che perseguire il mero profitto economico rendendo lo spettatore un \"consumatore dell'ideologia borghese\". Per il \"terzo cinema\" il film era un'\"arma di liberazione\" che doveva fare di ogni partecipante un \"guerrigliero\" ed in cui il regista doveva far parte di un \"collettivo\", un gruppo produttivo operante per conto degli oppressi.\nNel 1976 si trasfer\u00ec, in esilio, a Parigi e nel 1983 fece ritorno in Argentina.\nContinu\u00f2 a girare film politici e fu apertamente critico nei confronti di Carlos Menem: nel maggio 1991, tre giorni dopo una dichiarazione pubblica fortemente critica verso il Presidente dell'Argentina, Solanas fu vittima di un attentato, gli furono sparati contro due proiettili. Menem lo denunci\u00f2 per calunnie. L'episodio segn\u00f2 la scelta della militanza politica: nel 1992 si candid\u00f2 al Senato nella provincia di Buenos Aires ottenendo il 7% dei voti, l'anno seguente fu eletto deputato con il \"Frente Pa\u00eds Solidario\", anche se l'appartenenza al partito dur\u00f2 solo un anno per via delle divergenze con Carlos \"Chacho\" \u00c1lvarez (vicepresidente dell'Argentina durante la presidenza di Fernando de la R\u00faa).\nCollabor\u00f2 con Astor Piazzolla per la realizzazione di diverse colonne sonore di film.\nSolanas \u00e8 morto il 6 novembre 2020 a Parigi, all'et\u00e0 di 84 anni, a causa di complicazioni dovute al COVID-19."}
{"id": "702495", "revid": "41310", "url": "https://it.wikipedia.org/wiki?curid=702495", "title": "Fernando E. Solanas", "text": ""}
{"id": "702497", "revid": "41310", "url": "https://it.wikipedia.org/wiki?curid=702497", "title": "Fernando Solanas", "text": ""}
{"id": "702498", "revid": "41310", "url": "https://it.wikipedia.org/wiki?curid=702498", "title": "Pino Solanas", "text": ""}
{"id": "702499", "revid": "1272592", "url": "https://it.wikipedia.org/wiki?curid=702499", "title": "Classe Suffren", "text": "Nella storia della marina francese, quattro classi di navi si sono intitolate classe \"Suffren\" :"}
{"id": "702501", "revid": "124123", "url": "https://it.wikipedia.org/wiki?curid=702501", "title": "Giuseppe Faraca", "text": "Professionista dal 1981 al 1986, fu miglior giovane al Giro d'Italia 1981.\nCarriera.\nPrimo di sette fratelli, \u00e8 figlio di Francesco Faraca, attivo nel ciclismo dilettantistico nei primi anni 1950. Giuseppe Faraca fu anch'egli dilettante, tra il 1976 e il 1980, riuscendo ad aggiudicarsi circa cento vittorie; nel 1980 vinse peraltro il Giro della Campania e stabil\u00ec il record nella scalata della Bologna-Raticosa, percorsa in 1.18'52\", record che durer\u00e0 fino al 2001. Pass\u00f2 professionista nel 1981 con la Hoonved-Bottecchia di Dino Zandeg\u00f9, diventando cos\u00ec il secondo calabrese di sempre ad entrare nella massima categoria ciclistica dopo Giuseppe Canale, attivo tra i \"pro\" nel 1959.\nPassista-scalatore, al primo anno si aggiudic\u00f2 la vittoria della cronosquadre al Giro d'Italia, facendo sua inoltre la maglia bianca quale primo classificato nella graduatoria generale dei neo professionisti al Giro (fu undicesimo assoluto). Questo risultato gli permise di entrare nella rosa dei candidati ad un posto in Nazionale per i mondiali di Praga; tuttavia, appena un mese prima della prova iridata, Faraca fu protagonista di una rovinosa caduta durante il Giro dell'Appennino ed entr\u00f2 in coma per una settimana. Perse i mondiali, successivamente il suo rendimento cal\u00f2. Ci\u00f2 nonostante continu\u00f2 a correre nel professionismo fino al 1984 e, dopo un anno di inattivit\u00e0, nel 1986, poi si ritir\u00f2.\nLasciato il ciclismo si dedic\u00f2 alla pittura (era diplomato al liceo artistico), ed apr\u00ec in contemporanea un negozio di biciclette a Cosenza.\nFaraca \u00e8 morto nel 2016 a soli 56 anni dopo una lunga malattia."}
{"id": "702502", "revid": "712828", "url": "https://it.wikipedia.org/wiki?curid=702502", "title": "Barabel", "text": ""}
{"id": "702503", "revid": "712828", "url": "https://it.wikipedia.org/wiki?curid=702503", "title": "Besalisk", "text": ""}
{"id": "702504", "revid": "712828", "url": "https://it.wikipedia.org/wiki?curid=702504", "title": "Bimm", "text": ""}
{"id": "702506", "revid": "712828", "url": "https://it.wikipedia.org/wiki?curid=702506", "title": "Bith", "text": ""}
{"id": "702510", "revid": "712828", "url": "https://it.wikipedia.org/wiki?curid=702510", "title": "Blood carver", "text": ""}
{"id": "702511", "revid": "1305772", "url": "https://it.wikipedia.org/wiki?curid=702511", "title": "Bouncer", "text": ""}
{"id": "702512", "revid": "712828", "url": "https://it.wikipedia.org/wiki?curid=702512", "title": "Caamasi", "text": ""}
{"id": "702514", "revid": "486946", "url": "https://it.wikipedia.org/wiki?curid=702514", "title": "Cereani", "text": ""}
{"id": "702515", "revid": "964", "url": "https://it.wikipedia.org/wiki?curid=702515", "title": "Airedale terrier", "text": "L'Airedale terrier \u00e8 una razza canina britannica riconosciuta dalla FCI (Standard N. 7, Gruppo 3, Sezione 1), che deve il suo nome all'Airedale, la regione geografica dello Yorkshire che comprende la vallata del fiume Aire. Il nome significa \"terrier della vallata dell'Aire\".\nCaratteristiche e standard di razza.\nMantello nero focato con pelo corto e duro. Taglia medio-grande con altezza media di circa 57 (F)/59 (M) centimetri al garrese e peso tra i 20 e i 25\u00a0kg. \u00c8 il pi\u00f9 grande dei terrier, per questo soprannominato \"re dei terrier\" anche se dal 1984 si contende il titolo con il Terrier nero russo (riconosciuta ufficialmente come razza nel 1984 dalla FCI) Il mantello va \"strippato\" manualmente e mai tagliato, questo anche al fine di favorire il naturale ricambio del sotto pelo ed evitare la perdita di pelo in ambiente domestico.\nCane dai movimenti rapidi e dall'espressione molto vivace, \u00e8 attento a ci\u00f2 che succede attorno a lui. Il suo corpo \u00e8 corto, snello, simmetrico e ben proporzionato. La sua testa \u00e8 a forma di parallelepipedo e lo stop appena visibile. Il suo carattere \u00e8 coraggioso, caparbio, deciso, leale, fedele ed indipendente. Essendo un Terrier non \u00e8 facile da addestrare, ma ama molto il gioco ed \u00e8 un buon compagno per i bambini.\nNato come cacciatore, ora in Italia \u00e8 soprattutto usato come cane da guardia e da compagnia. Pu\u00f2 diventare un ottimo cane da difesa solo in mani esperte. Essendo un cane robusto e longevo non ha particolari punti deboli ed molto versatile, si adatta anche alla vita in appartamento. Se attaccato potrebbe diventare pericoloso. Non va particolarmente d'accordo con gli altri cani, specialmente se del suo stesso sesso.\nStoria.\nL'Airedale Terrier fu selezionato nell'Ottocento dai pescatori dell'Aire, incrociando soggetti Otterhound con Black and Tan Terrier, razza ora estinta con lo scopo di creare una nuova razza che, a differenza degli esemplari di Otterhound, non avesse timore di introdursi negli acquitrini e di penetrare nelle tane parzialmente sommerse delle lontre. Da allora venne utilizzato per la caccia alla lontra (ma anche all'orso, al lupo, al cinghiale e al cervo), per eliminare i roditori e persino come cane da riporto.\nNel 1886 il Kennel Club di Londra riconobbe ufficialmente l'Airedale Terrier, che venne inquadrato nella classe riservata ai cani a pelo ruvido. La razza ottenne un immediato e notevole successo; fu apprezzata non solo per la rispondenza agli scopi per cui era stata selezionata, ma anche per l'estrema versatilit\u00e0. Fu uno dei primi cani reclutati dall'esercito britannico: durante la prima guerra mondiale svolse il compito di messaggero nelle trincee delle Fiandre.\nIn tempi pi\u00f9 moderni invece venne utilizzato come ausiliare della polizia inglese e tedesca; i suoi servigi bellici per l\u2019esercito tedesco non passarono inosservati, divenne infatti una delle razze da utilit\u00e0 pi\u00f9 impiegate, diventando il progenitore per la nascita del Terrier Nero Russo, il cane ufficiale dell\u2019esercito sovietico. Fu inoltre utilizzato come cane da ricerca in India, Africa e Canada e come aiuto alla Croce Rossa durante la guerra. Un Airedale di nome Jack ricevette addirittura una decorazione alla memoria per il valore dimostrato in battaglia.\nCarattere.\nL'Airedale Terrier \u00e8 utilizzato come cane da lavoro: cane pastore e cane da caccia; presenta una propensione ad entrambe le attivit\u00e0. Il suo istinto \u00e8 quello di cacciare in autonomia, come risultato di questo tipo di selezione la razza presenta una notevole intelligenza per questo tipo di attivit\u00e0. L'Airedale Terrier \u00e8 portato per la vita familiare, adatto anche ai bambini e se educato bene pu\u00f2 convivere tranquillamente con altri animali, anche con i gatti."}
{"id": "702518", "revid": "889336", "url": "https://it.wikipedia.org/wiki?curid=702518", "title": "Vince Lombardi", "text": "Il trofeo del Super Bowl fu rinominato in suo onore \"Vince Lombardi Trophy\"; pi\u00f9 tardi il primo stadio di football americano europeo fuori dalle basi NATO fu intitolato al suo nome. Fu inserito nel 1971 nella Pro Football Hall of Fame.\nGioc\u00f2 a Football alla St.Francis Preparatory School, e pi\u00f9 tardi nella Fordham University. Incominci\u00f2 la sua carriera da assistente alla Fordham University e nei New York Giants prima di diventare l'allenatore dei Green Bay Packers dal 1959 al 1967 e dei Washington Redskins nel 1969. Nella sua carriera non ebbe mai una stagione perdente: in 202 partite ottenne 147 vittorie, 47 sconfitte e 6 pareggi.\nBiografia.\nPrimi anni.\nVince Lombardi nacque nel \"borough\" newyorkese di Brooklyn l'11 giugno 1913, da Enrico \"Harry\" Lombardi e Matilda \"Mattie\" Izzo.\nI suoi nonni erano emigrati negli Stati Uniti dall'Italia meridionale, Salerno (Campania) e Vietri di Potenza (Basilicata).\nVince era il maggiore di sei tra fratelli e sorelle.\nA 12 anni inizi\u00f2 a giocare in una squadra di football a Sheepshead Bay (Brooklyn), nella stessa zona dove abitava assieme alla famiglia.\nTermin\u00f2 le primarie inferiori a 15 anni e in seguito entr\u00f2 in seminario per diventare sacerdote cattolico.\nNel seminario gioc\u00f2 sia a baseball che a pallacanestro, ma non riusc\u00ec mai ad essere competitivo, a causa della sua gracilit\u00e0 fisica.\nTuttavia, contro le regole dell'istituto, continu\u00f2 di nascosto a giocare a football.\nDopo quattro anni di seminario decise di abbandonarlo, iscrivendosi nel 1932 alla St. Francis Preparatory.\nCarriera da allenatore.\nNew York Giants.\nNel 1954, Lombardi, all'et\u00e0 di 41 anni, inizi\u00f2 la sua carriera nella NFL New York Giants, svolgendo il ruolo di coordinatore offensivo sotto la direzione del nuovo allenatore Jim Lee Howell. I Giants avevano terminato la precedente stagione, la 23\u00aa come allenatore di Steve Owen con un record di 3-9. Per la sua terza stagione, Lombardi, assieme al coordinatore difensivo, l'ex cornerback All-Pro Tom Landry, trasform\u00f2 i Giants in una squadra da titolo, battendo i Chicago Bears 47\u20137 nella finale di campionato del 1956. Ad un certo momento della sua carriera con i Giants, Lombardi era preoccupato di non riuscire ad ottenere un posto come capo-allenatore a causa dei pregiudizi sulle sue origini italiane, in particolar modo nei college del sud. Howell scrisse numerose raccomandazioni per aiutare Lombardi ad ottenere quel ruolo. Vince fece domanda per il posto di capo-allenatore a Wake Forest, Notre Dame e altre universit\u00e0 e, in alcuni casi, non ricevette nemmeno una risposta.\nGreen Bay Packers.\nPer la stagione 1958, i Packers, con cinque futuri Hall of Famer in squadra, conclusero con un record di 1\u201310\u20131, il peggiore della loro storia. Il morale dei giocatori era a terra, gli azionisti dei Packers delusi e la comunit\u00e0 di Green Bay infuriata. L'ansia a Green Bay era estesa a tutta la NFL, a causa della solvibilit\u00e0 finanziaria della franchigia che la mettevano in pericolo di scomparire. Il 2 febbraio 1959, Vince Lombardi accett\u00f2 il ruolo di capo-allenatore e general manager dei Green Bay Packers.\nLombardi cre\u00f2 regimi di allenamento durissimi e si attese una dedizione e uno sforzo assoluti dai suoi giocatori. Nel 1959 i Packers videro un miglioramento immediato, terminando con un record di 7\u20135, con Lombardi che fu premiato come allenatore dell'anno. I tifosi apprezzarono ci\u00f2 che Lombardi stava tentando di fare, rispondendo rendendo le gare della stagione 1960 esaurite in ogni ordine di posto, incluse quelle di pre-stagione e di playoff.\nNel suo secondo anno, Green Bay vinse la Western Conference per la prima volta dal 1944. La vittoria, assieme alle sue ben note credenze religiose, portarono la comunit\u00e0 di Green Bay a soprannominarlo \"Il Papa\". Lombardi guid\u00f2 i Packers alla finale di campionato del 1960 contro i Philadelphia Eagles. Prima di quella partita, Lombardi si incontr\u00f2 con Wellington Mara e lo inform\u00f2 che non avrebbe accettato il ruolo di capo-allenatore dei Giants che gli era stato offerto alla fine della stagione 1959. Nell'ultima azione della partita, che avrebbe potuto portare la squadra alla vittoria, i Packers furono fermati a poche yard dalla end zone. Lombardi sub\u00ec cos\u00ec la sua prima, e unica, sconfitta nei playoff della sua storia. Dopo la gara, dopo che la stampa ebbe lasciato lo spogliatoio, Lombardi disse alla squadra: \"Questo non accadr\u00e0 pi\u00f9. Non perderemo mai un altro titolo.\" Nei suoi anni successivi come allenatore dei Packers, Lombardi fece presente ai suoi running back che non fossero riusciti a segnare a una yard di distanza, l'avrebbe considerato come un affronto personale avrebbe cercato vendetta. La sua squadra vinse le successive nove gare di playoff disputate, un record che resistette fino a che Bill Belichick ne vinse dieci tra il 2002 e il 2006. I Packers sconfissero i Giants nella finale del 1961 (37\u20130 a Green Bay) e del 1962 (16\u20137 allo Yankee Stadium), vincendo i primi due titoli dell'era Lombardi. Dopo il titolo del 1962, il Presidente John F. Kennedy chiam\u00f2 Lombardi chiedendogli \"se sarebbe tornato ad allenare la squadra dell'esercito\" (che aveva gi\u00e0 allenato come assistente prima Giants); Kennedy ricevette un tacito rifiuto. La sua unica altra sconfitta nei playoff avvenne contro i St. Louis Cardinals nel Playoff Bowl (gara per il terzo posto) dopo la stagione 1964 (ufficialmente classificato come una sfida di esibizione).\nEscluse le amichevoli, Lombardi ebbe un ruolino come capo-allenatore di 105\u201335\u20136 (74% di vittorie) e non ebbe mai una stagione con un record negativo. Guid\u00f2 il club a tre titoli NFL consecutivi, nel 1965, 1966 e 1967, un'impresa compiuta solo un'altra volta nella storia della lega (da Curly Lambeau, cofondatore dei Packers, che li allen\u00f2 durante i loro primi tre titoli, nel 1929, 1930 e 1931). Al termine delle stagioni 1966 e 1967, Green Bay and\u00f2 a vincere i primi due Super Bowl della storia.\nWashington Redskins.\nLombardi lasci\u00f2 l'incarico di capo-allenatore dei Packers dopo la stagione 1967, rimanendo in carica per un'altra stagione come general manager. Lasci\u00f2 l'incarico a Phil Bengtson, suo assistente da diversi anni, ma la squadra concluse con un bilancio di 6\u20137\u20131 rimanendo fuori dai playoff. Nel 1969 assunse il doppio ruolo di allenatore e general manager dei Washington Redskins. Nella sua prima e unica stagione li port\u00f2 a un record di 7\u20135\u20132, il primo bilancio positivo negli ultimi 14 anni, mettendo le basi per i successi di Washington all'inizio degli anni settanta sotto la guida di George Allen. Vince mor\u00ec il 3 settembre 1970 per un carcinoma al colon all'et\u00e0 di 57 anni.\nLombardi nella cultura di massa.\nNel film \"Rock 'n' Roll High School\" la scuola in questione \u00e8 intitolata a Vince Lombardi."}
{"id": "702520", "revid": "1632387", "url": "https://it.wikipedia.org/wiki?curid=702520", "title": "Isoperimetria", "text": "In geometria, l'isoperimetria \u00e8 la caratteristica di due figure aventi il perimetro uguale.\nNei problemi classici di isoperimetria si chiede solitamente di individuare la figura che a parit\u00e0 di perimetro e sotto determinati vincoli sia in grado di massimizzare l'area; a parit\u00e0 di perimetro e di lati i poligoni regolari sono quelli che massimizzano l'area, mentre il cerchio \u00e8 quella che la massimizza in assoluto.\nProblema isoperimetrico nel piano.\nIl classico \"problema isoperimetrico\" risale all'antichit\u00e0. Il problema pu\u00f2 essere posto nel modo seguente: Fra tutte le curve chiuse nel piano di fissato perimetro, quale curva (se esiste) massimizza l'area della regione inclusa? Si pu\u00f2 mostrare che questo problema equivale a cercare fra le curve chiuse nel piano, fissata l'area della regione inclusa, quella che (se esiste) minimizza il perimetro.\nIl problema \u00e8 concettualmente legato al principio di minima azione in fisica, e pu\u00f2 essere riformulato nel modo seguente: qual \u00e8 il principio dell'azione che racchiude l'area maggiore con il minimo sforzo?\nIl filosofo e scienziato del XV secolo, cardinale Nicola Cusano, consider\u00f2 la rotazione, attraverso la quale si genera il cerchio, il processo che meglio riflette nel mondo empirico il processo attraverso il quale l'universo \u00e8 stato generato. L'astronomo ed astrologo tedesco Keplero utilizz\u00f2 il principio isoperimetrico nel discutere la morfologia del sistema solare nel \"Mysterium Cosmographicum\" (\"Il mistero cosmografico\", 1596).\nAnche se il cerchio appare un'ovvia soluzione del problema, la dimostrazione di questo fatto \u00e8 piuttosto difficile. Il primo passo verso la soluzione fu fatto dallo studioso di geometria Jakob Steiner nel 1838 usando un metodo geometrico pi\u00f9 tardi chiamato \"simmetrizzazione di Steiner\". Steiner mostr\u00f2 che se la soluzione esiste, allora deve essere un cerchio. La dimostrazione di Steiner venne completata in seguito da altri matematici.\nSteiner inizi\u00f2 con alcune costruzioni geometriche facilmente comprensibili; per esempio, si pu\u00f2 mostrare che qualsiasi curva chiusa che includa una regione non del tutto convessa pu\u00f2 essere modificato includendo un'area maggiore, \"girando\" le aree concave per farle diventare convesse. Si pu\u00f2 inoltre mostrare che ogni curva chiusa che non sia simmetrica pu\u00f2 essere deformata cos\u00ec da includere un'area maggiore. La forma che \u00e8 perfettamente convessa e simmetrica \u00e8 il cerchio, anche se questa non \u00e8 una dimostrazione rigorosa del teorema isoperimetrico (si vedano i link esterni).\nIl teorema viene formulato di solito nella forma di una disuguaglianza che mette in relazione il perimetro a l'area di una curva chiusa nel piano. Se \"P\" \u00e8 il perimetro della curva e \"A\" \u00e8 l'area della regione racchiusa dalla curva, la disuguaglianza ha la forma\nNel caso di un cerchio di raggio \"r\" si ha \"A\" = \u03c0\"r\"2 e \"P\" = 2\u03c0\"r\", e sostituendo queste nella disuguaglianza si vede che il cerchio, fra tutte le curve di perimetro fissato, massimizza l'area. In effetti, il cerchio \u00e8 l'unica curva che massimizza l'area.\nCi sono dozzine di dimostrazioni della disuguaglianza classica; parecchie di esse sono discusse nell'articolo di Triberg (vedi bibliografia). Nel 1901 Hurwitz diede una dimostrazione analitica della disuguaglianza isoperimetrica basata sulla serie di Fourier e sul teorema di Green.\nLe formulazioni moderne dei problemi isoperimetrici sono nei termini della geometria sub-riemanniana; nello specifico, il problema di Didone trova espressione nei termini del gruppo di Heisenberg: dato un arco che connette due punti, l'\"altezza\" \"z\" di un punto nel gruppo di Heisenberg corrisponde all'area sottesa dall'arco.\nIl teorema isoperimetrico si generalizza a spazi di dimensioni maggiori: il dominio con volume fissato e minima superficie \u00e8 sempre la sfera. Questo risultato generalizzato fu dimostrato da De Giorgi per tutti gli insiemi di perimetro finito.\nProblema di Didone.\nIl problema di Didone \u00e8 un classico problema geometrico di isoperimetria."}
{"id": "702521", "revid": "2159214", "url": "https://it.wikipedia.org/wiki?curid=702521", "title": "Giuseppe Longoni", "text": "Carriera.\nCresciuto nell', prima come ala sinistra e poi (dopo il trasferimento di Giacinto Facchetti in prima squadra) come terzino sinistro, nel 1962 \u00e8 passato ventenne al per una stagione di Serie B. Ha poi militato per due anni al , il primo in Serie A, il secondo in B, prima di approdare al che aveva nel frattempo raggiunto la massima serie.\nCon i cagliaritani Longoni ha anche un'esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del , ottenendo il terzo posto nella Western Division.\nSull'isola, dove trova la sua definitiva affermazione, rimane per quattro stagioni fino al 1969, quando si trasferisce alla in cambio di Eraldo Mancin, pi\u00f9 un conguaglio di 185 milioni di lire a favore dei sardi.\nIn questo scambio non \u00e8 stato fortunato, sfiorando due volte lo scudetto, vinto dai viola nel 1969 finch\u00e9 era in Sardegna con i sardi secondi in classifica a fine campionato, mentre la squadra di Manlio Scopigno trionf\u00f2 nel 1970 subito dopo il suo passaggio in Toscana. Con la Fiorentina, in quattro anni disput\u00f2 un'edizione della Coppa dei Campioni e due della Coppa UEFA, raggiungendo, rispettivamente nel 1970 e nel 1973, le finali di Coppa delle Alpi e di Coppa Anglo-Italiana.\nProprio nel 1973 pass\u00f2 al con cui disput\u00f2 le ultime tre stagioni della carriera, due in Serie A e una in B, prima di concludere la sua carriera nel 1976, con quasi 400 presenze tra massima serie e cadetteria, e 19 reti realizzate.\nA livello di squadra nazionale, Longoni era stato inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del Comitato Olimpico Internazionale (C.I.O.), bench\u00e9 essi fossero formalmente in regola con le norme della F.I.F.A..\nAnche per i mondiali del 1970 era in lista dei probabili nazionali convocati, invitato a \"tenersi pronto\", senza successiva convocazione.\nNegli ultimi anni della sua vita, Longoni \u00e8 stato costretto su una sedia a rotelle da una forma di vasculopatia che poi lo avrebbe portato alla morte nel 2006 all'et\u00e0 di 63 anni."}
{"id": "702525", "revid": "131962", "url": "https://it.wikipedia.org/wiki?curid=702525", "title": "Minom", "text": ""}
{"id": "702527", "revid": "729019", "url": "https://it.wikipedia.org/wiki?curid=702527", "title": "Giuseppe Cesare Abba", "text": "Biografia.\n\u00abNacque in Cairo Montenotte il 6 ottobre 1838, e visse, come tutti i ragazzi di quei tempi, fino agli otto o nove anni, con poco tormento di scuola (presso le scuole comunali \"del Ghetto\"). A dodici anni, preparato, come si soleva allora, alla testa, perch\u00e9 il corpo era gi\u00e0 abbastanza saldo, entr\u00f2 nel collegio dagli Scolopi di Carcare, dove gli entusiasmi del 1848 erano ancora vivissimi, specie nel padre Atanasio Canata, grande svegliatore di ingegni e di cuori, come erano stati tra gli Scolopi di Savona i padri Pizzorno e Fa\u00e0 di Bruno. Svegliavano all'amore delle lettere, dell'arte e della patria, cui molti degli alunni offrirono il braccio nel 1859\u00bb. Cos\u00ec lo stesso Abba, in una brevissima autobiografia, racconta in terza persona di quei suoi primi anni. I genitori erano Giuseppe Abba e Gigliosa Perla.\nNel 1854 fu \"principe\" dell'Accademia del collegio. Amava i classici e si applic\u00f2 con particolare passione alla filosofia. Si entusiasm\u00f2 per Foscolo, Giovanni Prati e Aleardo Aleardi. Si iscrisse all'Accademia di belle arti di Genova che lasci\u00f2 nel 1859 per arruolarsi volontario nel reparto dei cavalleggeri \"Aosta Cavalleria\" di stanza a Pinerolo, ma non termin\u00f2 l'istruzione militare in tempo per partecipare ai fatti della seconda guerra di indipendenza. Congedatosi nel 1859 e raggiunta Parma nel 1860, si un\u00ec ai volontari di Giuseppe Garibaldi per la spedizione nel Regno delle Due Sicilie. Soldato semplice iscritto nella VI compagnia comandata da Giacinto Carini, poi furiere maggiore e infine sottotenente, il 5 maggio, dallo scoglio di Quarto si imbarc\u00f2 con i Mille per la Sicilia, dove ebbe il battesimo del fuoco combattendo nella battaglia di Calatafimi, si merit\u00f2 i gradi di ufficiale nella presa di Palermo e partecip\u00f2 anche alla battaglia del Volturno, dove riport\u00f2 una menzione onorevole.\nNell'aprile del 1861 ritorn\u00f2 a Cairo Montenotte dove, con altri uomini d'avanguardia, fond\u00f2 la Societ\u00e0 Operaia di Mutuo Soccorso, una delle prime della Val Bormida, che contribu\u00ec a emancipare socialmente il paese. Nel 1862 si trasfer\u00ec a Pisa, dove lo colse la preparazione di Aspromonte. Partito da Pisa insieme con altri compagni, si rec\u00f2 a Torino e di qui a Genova, ma, trattenuto dalle autorit\u00e0, non pot\u00e9 raggiungere Garibaldi. Prefer\u00ec tornare allora agli studi, e a Pisa si dedic\u00f2 intensamente a vaste letture storiche e letterarie. \u00abFinita la guerra del 1860, G. C. Abba se ne and\u00f2 a stare in Pisa per vaghezza di studi e per vivere coi giovani amici gi\u00e0 compagni d'armi e tornati studenti in quell'Universit\u00e0, gioconda e pensosa; dove anch'egli ascolt\u00f2 le lezioni dei grandi maestri, memori d'essere stati a Curtatone e a Montanara, lieti di insegnare ai giovani che avevano gi\u00e0 provata la guerra e che studiando pensavano a quella o a quelle ancora da farsi. Erano anni di gran vita\u00bb.\nNel raccoglimento pisano, ricco di amici e fervido di preparativi, rievocati poi nelle affettuose pagine de \"La primavera di Pisa nel 1866\", scrisse, o almeno port\u00f2 a termine, il poemetto romantico \"Arrigo. Da Quarto al Volturno\", in cinque canti, che pubblic\u00f2 nella primavera del 1866, \u00abpi\u00f9 per contentar gli amici che per lusinga di far leggere cose sue. Gli dicevano che dalla guerra imminente non era certo di tornare, e che non sarebbe stato inutile lasciare di s\u00e9 quel lavoro.\u00bb Nel 1866, infatti, lasci\u00f2 Pisa per raggiungere a Bari i garibaldini che progettavano un attacco all'impero degli Asburgo attraverso la Dalmazia. Abbandonata quell'impresa, fu con Garibaldi in Trentino, incorporato come luogotenente (sottotenente) del 7\u00ba reggimento del Corpo Volontari Italiani, combattendo con onore anche a Bezzecca dove merit\u00f2 la medaglia d'argento al valor militare \u00abper aver con pochi animosi seguita la bandiera salvando inoltre due pezzi di artiglieria\u00bb. Fu proposto per la croce al merito di Savoia per la sua encomiabile condotta, ma Abba la rifiut\u00f2 in quanto superiore ai propri meriti.\nTerminata la guerra, nel 1867 si ritir\u00f2 a Cairo Montenotte dove, eletto sindaco, promosse e realizz\u00f2 numerose opere di interesse generale, affrontando i problemi pi\u00f9 immediati nel campo dell'istruzione, dell'igiene e dell'urbanistica. Sempre a Cairo, nel 1875 termin\u00f2 di scrivere il romanzo storico \"Le rive della Bormida nel 1794\" e nel 1880 pubblic\u00f2 \"Noterelle d'uno dei Mille edite dopo vent'anni\", poi rielaborate con il titolo \"Da Quarto al Volturno\", forse il miglior libro dell'epoca sul Risorgimento italiano. Fu in questo periodo che entr\u00f2 in rapporto con Giosu\u00e8 Carducci, che promosse i suoi scritti e lo spinse a pubblicare le \"Noterelle\". Per l'interessamento del Carducci, nel 1881 ricevette l'incarico di professore di italiano nel Regio Liceo Ginnasio Torricelli di Faenza, dove rimase per tre anni fino al 1884.\nNel 1884 vinse la cattedra di professore presso l'Istituto tecnico Nicol\u00f2 Tartaglia di Brescia, ove insegn\u00f2 per ben 26 anni diventando preside stimatissimo dell'istituto e consigliere comunale. Nel 1889 fu eletto socio effettivo dell'Ateneo di Brescia. Nel 1903 partecip\u00f2 alle commemorazioni di Garibaldi in Campidoglio a Roma. Nel 1908 gli fu offerto l'ambito posto di preside presso un istituto di Milano, che accett\u00f2 in un primo momento per poi declinare con modestia, ritenendosi non degno di tale promozione. Il 5 giugno 1910 Abba fu nominato senatore. Mor\u00ec a Brescia il 6 novembre 1910 all'et\u00e0 di 72 anni. Uomo onesto, educatore irreprensibile e cittadino virtuoso, i suoi funerali furono un'apoteosi per la cittadina lombarda e commovente fu il trasporto nel cimitero di Cairo, accanto alle spoglie dei suoi familiari. Sicuramente massone gi\u00e0 dai tempi della spedizione dei Mille, nel 1869 da Maestro fu tra i fondatori della Loggia Sabazia di Savona, ancora esistente all'inizio del ventunesimo secolo.\nArchivio.\nPresso l'Archivio di Stato di Firenze \u00e8 conservato il carteggio tra Giuseppe Cesare Abba e Mario Pratesi (1842-1921), costituito da 405 lettere originali autografe scritte tra il 1866 e il 1908."}
{"id": "702529", "revid": "834", "url": "https://it.wikipedia.org/wiki?curid=702529", "title": "Migjeni", "text": ""}
{"id": "702530", "revid": "486946", "url": "https://it.wikipedia.org/wiki?curid=702530", "title": "Il sole 24 ore", "text": ""}
{"id": "702532", "revid": "3115", "url": "https://it.wikipedia.org/wiki?curid=702532", "title": "Casa Cavassa", "text": "Casa Cavassa \u00e8 sede del Museo civico della citt\u00e0 di Saluzzo. Anticamente fu la dimora dei marchesi di Saluzzo e in seguito della famiglia Cavassa, originaria di Carmagnola i cui membri furono ed entrambi vicari generali del marchese di Saluzzo.\nIl motto della famiglia Cavassa, riscontrabile in numerosi affreschi all'interno della casa-museo, era: \"DROIT QUOY (talvolta corretto in QUOI) QUIL SOIT\" (traducibile in \"Giustizia in qualunque modo\"). Da qualche anno la formazione di rugby della cittadina, Il Saluzzo North West Roosters, ne ha fatto il suo motto, che grida ad ogni partita.\nStoria e descrizione.\nFu donata dal marchese Ludovico II (nato a Traves, in provincia di Torino) a Galeazzo Cavassa, invitato a trasferirsi nel Marchesato da Carmagnola. La rapida ascesa sociale alla corte dei marchesi di Saluzzo nel secolo XV vedr\u00e0 nominare nel 1464 Galeazzo Cavassa vicario generale del marchese, carica che passer\u00e0 a suo figlio Francesco, il quale porter\u00e0 la residenza al suo massimo splendore.\nAcquistata nel 1883 da Emanuele Tapparelli D'Azeglio, diplomatico, filantropo, cultore e collezionista d'arte, Casa Cavassa venne restaurata secondo i princ\u00ecpi ottocenteschi del \u201ccompletamento in stile\u201d, eliminando tutto ci\u00f2 che non risaliva al periodo rinascimentale ed inserendo oggetti ed opere d'antiquariato realizzate tra il XV e il XVI secolo. Nel 1888, per lascito testamentario, l'edificio venne donato da Tapparelli al Comune di Saluzzo perch\u00e9 diventasse un museo e nel 1890 Casa Cavassa apr\u00ec le proprie porte al pubblico.\nA testimoniare il fasto dell'edificio all'inizio del sec. XVI, ancora oggi si ammirano il portale marmoreo ed portone ligneo scolpito, databili tra il 1518 e il 1528 ed attribuiti allo scultore lombardo Matteo Sanmicheli. Una delle pareti del loggiato interno, inoltre, \u00e8 decorata con una fascia dipinta a fresco (sec. XVI), raffigurante i segni dello zodiaco, mentre al primo piano si conservano gli affreschi \"\u00e0 grisaille\", opera di Hans Clemer, pittore fiammingo attivo nel marchesato dal 1496 al 1511. Si tratta di sette riquadri che raffigurano alcune imprese di Ercole, realizzati tra il 1506 ed il 1511.\nOpere storico-artistiche che meritano di essere menzionate sono:"}
{"id": "702534", "revid": "729019", "url": "https://it.wikipedia.org/wiki?curid=702534", "title": "Zeus (zoologia)", "text": "Il genere Zeus indica due specie di pesci d'acqua salata della famiglia \"Zeidae\":\nDescrizione.\nIl corpo \u00e8 ellissoidale, molto compressi ai fianchi. La bocca \u00e8 grande, cos\u00ec gli occhi. \nLa pinna dorsale presenta 9-1 spine dorsali molto sviluppate, mentre il resto della pinna \u00e8 piccolo e trasparente, posizionato simmetricamente alla pinna anale, piccola e trasparente. Le pettorali sono trasparenti, le ventrali lunghe. La coda \u00e8 ampia, a delta, trasparente con raggi bianchi. \nLa livreavaria tra le due specie. Le dimensioni massime si attestano sui 90\u00a0cm di lunghezza per 8\u00a0kg di peso.\nDistribuzione e habitat.\n\"Zeus faber\" Diffuso nelle zone vicino ai fondali (fino a 400 metri) in tutte le acque temperate e tropicali, Mediterraneo e Mar Nero compresi. Nell'Atlantico presente lungo le acque costiere dalla Scandinavia al Sudafrica. Nel Pacifico dal Giappone all'Australia. Segnalata la presenza anche nell'Oceano Indiano, lungo le coste della penisola indiana e del Madagascar. \n\"Zeus capensis\" solo lungo le coste atlantiche sudafricane.\nRiproduzione.\nSi riproducono dall'inverno alla tarda primavera, dipende dalle zone. Le uova, sferiche, vengono fecondate esternamente e lasciate libere nell'acqua. La maturit\u00e0 sessuale avviene dopo circa 4 anni di vita.\nPesca.\nLe loro carni sono apprezzate in molti paesi, perci\u00f2 \u00e8 oggetto di pesca commerciale e sportiva."}
{"id": "702538", "revid": "36426", "url": "https://it.wikipedia.org/wiki?curid=702538", "title": "Arcivescovo di Siena", "text": ""}
{"id": "702539", "revid": "36426", "url": "https://it.wikipedia.org/wiki?curid=702539", "title": "Arcivescovo di Aix-en-Provence", "text": ""}
{"id": "702542", "revid": "287204", "url": "https://it.wikipedia.org/wiki?curid=702542", "title": "Zeidae", "text": "Zeidae sono una famiglia di pesci ossei d'acqua salata, appartenenti all'ordine Zeiformes.\nDistribuzione e habitat.\nSono diffusi in tutti gli oceani (esclusi quelli polari), sono particolarmente comuni nei mari temperati dell'emisfero australe.\nNel mar Mediterraneo \u00e8 presente una sola specie, il pesce San Pietro (\"Zeus faber\").\nSono diffusi soprattutto in acque abbastanza profonde, nel piano circalitorale e nel piano batiale.\nDescrizione.\nSi tratti di animali caratteristici, con corpo alto e molto schiacciato lateralmente e con testa di grandi dimensioni. La bocca \u00e8 molto grande e si allunga a tubo. Le pinne dorsali sono due pi\u00f9 o meno contigue, la prima porta raggi spinosi molto robusti accompagnati talvolta da espansioni filiformi. La pinna caudale \u00e8 arrotondata. Le basi delle pinne dorsale ed anale sono ricoperte di placchette ossee spinose, anche il ventre porta una carena di scaglie appuntite. Le scaglie sono assenti o molto ridotte.\nLa colorazione \u00e8 argentea nelle specie del genere \"Zenopsis\" e brunastra con un vistoso ocello scuro negli \"Zeus\".\nLa taglia non supera il metro.\nBiologia.\nSono predatori e si cibano in prevalenza di piccoli pesci. Uova e larve sono pelagiche.\nPesca.\nSi catturano prevalentemente con reti a strascico e palamiti ed hanno carni di grande valore gastronomico.\nSpecie.\nGenere \"Zeus\""}
{"id": "702544", "revid": "229617", "url": "https://it.wikipedia.org/wiki?curid=702544", "title": "Amd", "text": ""}
{"id": "702553", "revid": "729019", "url": "https://it.wikipedia.org/wiki?curid=702553", "title": "Jessica Sweet", "text": "Biografia.\n\u00c8 entrata nell'industria del porno nel 2003, a 18 anni, malgrado alcune fonti riportino che abbia gi\u00e0 partecipato ad alcuni film ad appena 15 anni. La sua carriera fu lanciata da Jeff Mullen, con la sua prima scena accertata in \"Teens with Tits\". La crescente popolarit\u00e0 le permise di partecipare alle audizioni per il film ', primo titolo della serie \"Britney Rears\", ottenendo la parte dell'omonima protagonista. Il film, uscito nel 2005, ottenne un ampio successo, confermato dal sequel ', uscito l'anno successivo.\nLa Sweet utilizz\u00f2 spesso il nome del suo personaggio nel film nel corso di molte sue apparizioni pubbliche, tra cui spicca un'apparizione al \"The Howard Stern Show\". Sempre nel 2006 usc\u00ec il terzo film della serie, ', a cui per\u00f2 la Sweet non partecip\u00f2; il personaggio di Britney fu interpretato da Hillary Scott, la quale fu coprotagonista della Sweet nel secondo film. La Sweet torn\u00f2 nella serie nel quarto film, ', interpretando per\u00f2 un altro ruolo, mentre la Scott interpret\u00f2 nuovamente la protagonista Britney."}
{"id": "702558", "revid": "767487", "url": "https://it.wikipedia.org/wiki?curid=702558", "title": "Velocity (romanzo)", "text": "Velocity \u00e8 un romanzo thriller di Dean Koontz, pubblicato nel 2005 (tradotto in italiano nel 2006).\nTrama.\nIl romanzo narra della vita di un normale barista di quartiere, sconvolta da messaggi terrificanti che si ritrova apposti al parabrezza della propria auto. Un killer spietato gli fa scegliere tra la morte di due persone: pian piano, da persone totalmente estranee, si trover\u00e0 a decidere il destino d'individui a lui cari.\nOvviamente il protagonista non pu\u00f2 permettersi di fare finta di niente ed \u00e8 per questa ragione che dovr\u00e0 comprendere per quale motivo quest'assassino vuole lui, che non ha mai fatto niente nella sua vita."}
{"id": "702567", "revid": "1573940", "url": "https://it.wikipedia.org/wiki?curid=702567", "title": "Latimeria chalumnae", "text": "Il celacanto delle Comore (Latimeria chalumnae ) \u00e8 un pesce appartenente alla famiglia Latimeriidae. Noto per la sua pigmentazione azzurro splendente, \u00e8 la pi\u00f9 conosciuta delle due specie esistenti di celacanto.\nCaratteristiche biologiche.\nIl peso medio di un esemplare vivente di \"Latimeria chalumnae\" si aggira sugli 80 kg, mentre la lunghezza pu\u00f2 raggiungere anche i 2 m. Le femmine adulte sono leggermente pi\u00f9 grandi dei maschi. \"L. chalumnae\" ha un areale molto vasto, sebbene la popolazione non sia diffusa uniformemente, che comprende tutta la porzione occidentale dell'Oceano Indiano, dal Sudafrica verso nord, lungo la costa orientale dell'Africa, fino a Kenya, Comore e Madagascar; spesso viene avvistato in piccole colonie.\nPopolazione e conservazione.\nSecondo il trattato della Convenzione sul commercio internazionale delle specie minacciate di estinzione, il celacanto \u00e8 stato aggiunto tra le specie in Appendice I (quelle minacciate di estinzione) nel 1989. Il trattato ne proibisce lo sfruttamento a scopo commerciale e regola qualsiasi tipo di commercio della specie, compresi gli esemplari inviati ai musei, attraverso un sistema di permessi. Nel 1998 la popolazione totale del celacanto delle Comore venne stimata sui 500 esemplari o meno, numero che rende molto difficile la sopravvivenza della specie. La IUCN classifica \"L. chalumniae\" tra le specie in pericolo critico e \"L. menadoensis\" tra quelle vulnerabili.\nIl primo ritrovamento in Sudafrica.\nIl 23 dicembre 1938 Hendrik Goosen, capitano del peschereccio \"Nerine\", ritornava verso il porto di East London (Sudafrica) dopo una battuta di pesca tra i fiumi Chalumna e Ncera. Com'era solito fare di frequente, telefon\u00f2 ad una sua amica, Marjorie Courtenay-Latimer, curatrice del piccolo museo di East London, per chiederle se voleva osservare i pesci pescati alla ricerca di qualche esemplare interessante e le parl\u00f2 inoltre di uno strano pesce che aveva messo da parte per lei. Dalla corrispondenza conservata negli archivi dell'Istituto Sudafricano per la Biodiversit\u00e0 Acquatica (SAIAB; in passato Istituto di Ittiologia J. L. B. Smith) si scopre che Goosen fece di tutto per evitare qualsiasi danno a questo pesce e che ordin\u00f2 al suo equipaggio di metterlo da parte per il Museo di East London. Pi\u00f9 tardi il capitano raccont\u00f2 che la prima volta che vide il pesce esso era di colore azzurro acciaio, ma una volta che la \"Nerine\" aveva attraccato nel porto di East London, molte ore pi\u00f9 tardi, era divenuto grigio scuro.\nNon avendo trovato alcuna descrizione della creatura in tutti i suoi libri, la Courtenay-Latimer cerc\u00f2 di contattare un suo amico, il professor James Leonard Brierley Smith, che purtroppo era via per le vacanze di Natale. Incapace di conservare il pesce, lo invi\u00f2 con riluttanza a un tassidermista. Quando Smith ritorn\u00f2 riconobbe immediatamente la creatura: era un celacanto, un animale noto solamente allo stato fossile. Smith la battezz\u00f2 \"Latimeria chalumnae\" in onore di Marjorie Courtenay-Latimer e delle acque dove era stato trovato. Le due scoperte ricevettero subito grande notoriet\u00e0 e il pesce divenne noto come \u00abfossile vivente\u00bb. Questo esemplare \u00e8 tuttora in mostra nel museo di East London.\nTuttavia, dal momento che l'esemplare era stato impagliato, le branchie e lo scheletro non erano pi\u00f9 disponibili per eventuali esami e quindi rimase qualche dubbio sul fatto se si trattava davvero di un celacanto. Smith inizi\u00f2 allora una lunga caccia alla ricerca di un secondo esemplare, ma vi impieg\u00f2 pi\u00f9 di un decennio."}
{"id": "702576", "revid": "768068", "url": "https://it.wikipedia.org/wiki?curid=702576", "title": "Anfitrite", "text": "Anfitrite (dal greco \"Amphitr\u00ect\u0113\") nella mitologia greca \u00e8 la sposa di Poseidone e madre di Tritone. \u00c8 una delle Nereidi ed ha i capelli neri e veste un'armatura di colore verde. In arte veniva rappresentata come giovane e bella, o seduta in trono o vicino a Poseidone, o ancora su un carro con lui, circondata da un seguito di Tritoni e Nereidi in groppa a cavalli, tori ed altri animali marini; in generale, porta i capelli sciolti sulle spalle ed ha i regali attributi del diadema e dello scettro.\nNella mitologia romana, viene chiamata Salacia. \u00e8 responsabile della trasformazione di Scilla, in quanto consult\u00f2 la maga Circe che le fece gettare in mare delle erbe magiche che la trasformarono in un mostro.\nMitologia.\nNella Teogonia.\nNella \"Teogonia\" di Esiodo \u00e8 figlia di Nereo e Doride, da cui Nereide, mentre \u00e8 figlia di Oceano e di Teti secondo Apollodoro, che infatti l'annovera sia fra le Nereidi che fra le Oceanidi.\nNell'epica omerica.\nNell'epica omerica non \u00e8 completamente personificata: \"l\u00e0 sul mare aperto, fra i flutti di Anfitrite\"; il suo epiteto \"Halosydne\" (\"allevata dal/nel mare\") \u00e8 condiviso da Teti.\nNon volendo prendere marito, cerc\u00f2 protezione da Poseidone presso Atlante. Scovata da un delfino mandato dal dio del mare, fu costretta a sposarlo. Dal marito ebbe quattro figli: Tritone, Rodo, Cimopolea e Bentesicima. Tuttavia, non si dimostr\u00f2 vendicativa nei confronti delle amanti segrete di Poseidone, al contrario delle cognate Era e Persefone. L'unica amante di cui si vendic\u00f2 fu Scilla, o, secondo altre versioni, Medusa.\nNell'Odissea \u00e8 dipinta come colei che spinge le onde contro gli scogli e si compiace circondarsi di delfini, cani e altri mostri marini.\nNella cultura latina.\nAi Romani Anfitrite fu sconosciuta: nella mitologia latina, infatti, si chiamava Salacia; quando i poeti latini usano la parola \"Anphitrite\" la intendono in senso di \"mare\"."}
{"id": "702577", "revid": "1632387", "url": "https://it.wikipedia.org/wiki?curid=702577", "title": "Caco (mitologia)", "text": "Caco \u00e8 un personaggio della mitologia romana, generato da Vulcano.\nMito.\nIn origine era probabilmente un'antica divinit\u00e0 del fuoco della regione nella quale fu fondata Roma, e per questo motivo emetteva fuoco dalle fauci.\nIn seguito si pens\u00f2 a Caco come un mostro dall'aspetto scimmiesco, dato che il suo corpo era coperto di un manto peloso e, secondo la descrizione tramandataci da Properzio, possedeva tre teste.\nCaco appare nella decima delle Fatiche di Ercole. Ne narra per esempio Virgilio (\"Eneide\" VIII, 193-306), come di un mostro sputafuoco, in riferimento eziologico al culto di Ercole da parte degli Arcadi, ma anche Tito Livio (I, 7), Orazio (\"Satire\"), descrivendolo come un pastore, e Dante Alighieri (\"Inferno\" XXV, 17-34) come di un centauro.\nFurto dei buoi di Gerione e morte.\nCaco viveva in un anfratto dell'Aventino e terrorizzava i suoi vicini con i suoi furti. Tra le sue azioni vi fu anche il furto di una parte della mandria dei buoi che Ercole aveva a sua volta rapito al mostro Gerione, mentre Ercole li stava portando ad Argo. L'eroe si adir\u00f2 molto e si mise alla ricerca dei buoi: l'impresa si rivel\u00f2 ardua, perch\u00e9 Caco aveva portato le bestie nella sua grotta trascinandole per la coda, in modo che le orme rovesciate indicassero la direzione opposta. Una delle bestie rispose per\u00f2 al richiamo di Ercole, permettendogli di scoprire cos\u00ec la grotta (che era stata puntellata da Caco con un enorme masso). L'eroe, presa da un monte una rupe aguzza, riusc\u00ec ad aprirsi un varco all'interno della spelonca. Il mostro cerc\u00f2 di difendersi vomitando dalle fauci un'immensa fumata che avvolse la grotta in una buia caligine; ma Ercole balz\u00f2 attraverso il fuoco, afferr\u00f2 Caco e lo strinse tanto da fargli uscire gli occhi dalle orbite, uccidendolo."}
{"id": "702578", "revid": "57342", "url": "https://it.wikipedia.org/wiki?curid=702578", "title": "Vincent Thomas Lombardi", "text": ""}
{"id": "702583", "revid": "36426", "url": "https://it.wikipedia.org/wiki?curid=702583", "title": "Tetralogia di Fallot", "text": "La tetralogia di Fallot (detta anche \"sindrome del bambino blu,\" in inglese \"Tetralogy of Fallot, ToF\") \u00e8 una malformazione cardiaca congenita che classicamente ha quattro elementi anatomici.\nStoria e descrizione.\nFu descritta per la prima volta nel 1672 da Niels Stensen. Nel 1888 il medico francese \u00c9tienne-Louis Arthur Fallot ha descritto esattamente le quattro caratteristiche anatomiche:\nSi tratta della malformazione cardiaca congenita con cianosi pi\u00f9 frequente, e rappresenta all'incirca il 10% di tutte le patologie cardiache congenite.\nFisiopatologia.\nUna volta in vita, a giocare un ruolo rilevante a livello fisiopatologico sono la stenosi subvalvolare (= stenosi del tratto di uscita ventricolare destro) ed il difetto del setto ventricolare. Il sangue, una volta giunto nel ventricolo destro, pu\u00f2 intraprendere due strade: tronco polmonare o via apertura nel setto ventricolare nel ventricolo sinistro. Seguendo le regole della meccanica dei fluidi, esso verr\u00e0 pompato nella via con meno resistenza, che nel caso della ToF corrisponde al ventricolo sinistro, vista la stenosi subpolmonare ed il restringimento delle grandi arterie polmonari. Si crea dunque uno shunt destra-sinistra che causa la cianosi e il clubbing digitale.\nClinica.\nQuesta patologia si sviluppa poich\u00e9, gi\u00e0 in fase embriologica, la parte superiore e quella inferiore del cuore non combaciano provocando una ostruzione all'efflusso verso l'arteria polmonare con le conseguenze sopra indicate. Il bambino \u00e8 cianotico, con cianosi periferica e perilabiale. Le dita a bacchetta di tamburo si formano per il miscelamento di sangue (sangue non completamente ossigenato) dovuto al difetto interventricolare.\nLa cianosi pu\u00f2 essere:\nTrattamento.\n Attualmente si preferisce un intervento con un bypass di Goretex.\nDifatti quando passa poco sangue nell'arteria polmonare, accade che questa non si sviluppa e questi bambini nascono con l'ipoplasia del tronco polmonare che varia a seconda del livello di stenosi. Pi\u00f9 \u00e8 forte la stenosi, meno sangue passa nella polmonare, pi\u00f9 le arterie polmonari di questi bambini saranno ipoplasiche.\nIl grado di sviluppo del circolo polmonare \u00e8 fondamentale in questi bambini, perch\u00e9 se il livello di stenosi \u00e8 moderato, il bambino avr\u00e0 la cianosi, ma avr\u00e0 un circolo polmonare ben sviluppato. In questo caso \u00e8 possibile eseguire un intervento di correzione consistente nel chiudere il difetto, garantendo l'afflusso polmonare e diminuendo il sangue misto che va in circolo. Invece se il bambino prima dell'intervento ha un circolo polmonare ipoplasico, come succede purtroppo nella maggior parte dei casi, indirizzando una certa quota di sangue nel circolo polmonare che non \u00e8 sviluppato, il bambino non ce la far\u00e0. \nL'entit\u00e0 di sviluppo del circolo polmonare pu\u00f2 variare da un grado moderato fino ad una ipoplasia severa con addirittura agenesia del tronco polmonare. Contemporaneamente per\u00f2 nei polmoni si sviluppano dei circoli collaterali e le arterie bronchiali che originano direttamente dall'aorta, vanno incontro a iperplasia.\nNella gestione di un bambino con tetralogia di Fallot \u00e8 importante stabilire esattamente la morfologia del circolo polmonare, cio\u00e8 il suo grado di sviluppo, che \u00e8 quello che tendenzialmente vincola l'intervento. Fino ai primi anni duemila i bambini con tetralogia di Fallot erano sottoposti a interventi di palliazione. Alfred Blalock intu\u00ec che di fronte a un bambino con tetralogia di Fallot, cianosi e ipoplasia del circolo polmonare, chiudere il difetto avrebbe portato a morte il bambino per l'assenza di un circolo polmonare sufficiente. Blalock allora ide\u00f2 il distacco dell'arteria succlavia di dx attaccandola alla polmonare: il cosiddetto shunt sistemico polmonare o di Blalock-Taussig. Di fatto questa metodica porta pi\u00f9 sangue dal circolo sistemico al circolo polmonare utilizzando la succlavia di dx, senza che ci siano problemi alla circolazione dell'arto superiore. Dopo qualche anno dall'intervento il circolo polmonare comincia a svilupparsi per il migliore afflusso di sangue. Quando il circolo polmonare si \u00e8 sviluppato, il bambino viene operato di nuovo per chiudere lo shunt e il difetto.\nNegli anni ci sono state delle variazioni a questo tipo di intervento, invece di usare la succlavia si sono usate delle protesi artificiali come ponte tra la succlavia e l'arteria polmonare o addirittura tra l'aorta ascendente e l'arteria polmonare. Ancora oggi in caso di stenosi che comporta ipoplasia del circolo polmonare la palliazione \u00e8 considerata l'evento di preparazione all'intervento chirurgico.\nCome altre cardiopatie congenite, i pazienti trattati chirurgicamente possono avere dei difetti residui e dei reliquati con delle ripercussioni cliniche importanti, e per tale motivo \u00e8 necessario un follow-up in strutture adeguate."}
{"id": "702584", "revid": "46931", "url": "https://it.wikipedia.org/wiki?curid=702584", "title": "Warren County", "text": ""}
{"id": "702585", "revid": "712828", "url": "https://it.wikipedia.org/wiki?curid=702585", "title": "Chadra-fan", "text": ""}
{"id": "702587", "revid": "712828", "url": "https://it.wikipedia.org/wiki?curid=702587", "title": "Chagrian", "text": ""}
{"id": "702589", "revid": "47767", "url": "https://it.wikipedia.org/wiki?curid=702589", "title": "Anfitrione", "text": "Anfitrione (), personaggio della mitologia greca, era il figlio di Alceo, re di Tirinto (in Argolide) e nipote di Perseo, spos\u00f2 Alcmena figlia di Elettrione, il quale era anche suo zio.\nMitologia.\nElettrione, re di Micene, aveva subito una grave sconfitta e devastazione ad opera dell'esercito di Pterelao, in quanto ne rivendicava il trono. Durante l'assedio, tutto il bestiame fu rubato e gli otto figli di Elettrione uccisi.\nPer recuperare il bestiame e vendicare i figli, Elettrione ricompose un esercito e affid\u00f2 il governo del regno ad Anfitrione fino al suo ritorno. Come ricompensa gli prometteva la figlia, Alcmena, in sposa.\nMentre Elettrione si trovava a combattere, il re dell'Elide Pterelao pare, secondo una versione, abbia mandato un messaggero a Micene per una trattativa: la fine dei combattimenti, la restituzione del bestiame rubato e il tutto dietro pagamento di una somma di denaro.\nAnfitrione, credendo di fare cosa opportuna accett\u00f2 pagando il riscatto, ma al ritorno di Elettrione la trattativa condotta fu ritenuta di complicit\u00e0 con i presunti ambasciatori. Ne segu\u00ec una lite fra il re e il reggente in cui Anfitrione uccise accidentalmente Elettrione. Stenelo, fratello di Elettrione e zio di Alcmena, intervenne nella vicenda, prese possesso di Micene, e condann\u00f2 Anfitrione all'esilio. Alcmena lo segu\u00ec e i due giunsero a Tebe, dove ebbero asilo presso il re Creonte che lo prosciolse dall'accusa.\nAlcmena rifiut\u00f2 di sposarlo, finch\u00e9 Anfitrione non avesse vendicato i suoi fratelli e riconquistato il regno del padre. Creonte promise di fornirgli l'aiuto necessario a patto, per\u00f2, che Anfitrione si impegnasse a liberare il paese dalla volpe di Teumesso, un animale semidivino dotato di forte velocit\u00e0, e quindi di difficile cattura, ma anche di grande cupidigia umana, tanto che i Tebani immolavano ogni mese un fanciullo, affinch\u00e9 la volpe non si rivolgesse verso gli altri.\nAnfitrione accett\u00f2 ricordandosi di un amico Cefalo, un giovane ateniese che possedeva un cane straordinario, a cui nessun animale sfuggiva, Lelapo. Cefalo, prima di accettare chiese consiglio a Zeus che risolse la caccia trasformando i due animali, la volpe e il cane in due statue.\nAnfitrione ottenne cos\u00ec il suo esercito e part\u00ec per riconquistare il suo regno. Anfitrione pot\u00e9 cos\u00ec vendicare il padre di Alcmena, ma se riusc\u00ec a sconfiggere Pterelao lo dovette all'aiuto della figlia di questi, Cometo. Infatti i Tafi rimasero invincibili finch\u00e9 Cometo, figlia del re Pterelao, innamorata di Anfitrione, non tagli\u00f2 la chioma dorata del padre che lo rendeva immortale. Dopo la sconfitta del nemico, Anfitrione condann\u00f2 a morte Cometo ed assegn\u00f2 il Regno di Tafo a Cefalo.\nIntanto durante l'assenza di Anfitrione il volubile Zeus, sotto le sembianze del marito, ebbe un lungo rapporto amoroso con Alcmena e la mise incinta. Dopo la guerra anche Anfitrione che, si riteneva di aver mantenuto le promesse, spos\u00f2 Alcmena. La donna rimase incinta per la seconda volta. Quando partor\u00ec inverosimilmente, o per volere di Zeus che voleva nascondere ad Era questo ennesimo tradimento, diede alla luce due gemelli, Ificle generato da Anfitrione, ed Eracle da Zeus.\nAnfitrione cadde in battaglia contro i Miniani, contro i quali aveva intrapreso una spedizione, accompagnato dal giovane Eracle, per liberare Tebe da un vergognoso tributo. Secondo Euripide (Eracle furente) egli sopravvisse a questa spedizione ed assistette all'assassinio della nuora e dei nipoti compiuto da Eracle, vittima di follia."}
{"id": "702590", "revid": "1522738", "url": "https://it.wikipedia.org/wiki?curid=702590", "title": "Antigua e Barbuda", "text": "Antigua e Barbuda \u00e8 uno Stato insulare (, abitanti, capitale Saint John's) dell'America centrale caraibica.\n\u00c8 interamente circondata dall'Oceano Atlantico (a nord e a est) e dal Mare Caraibico (a sud e a ovest).\nAntigua e Barbuda \u00e8 uno Stato democratico appartenente al Commonwealth. La lingua ufficiale \u00e8 quella inglese; parlato anche il creolo-inglese.\nStoria.\nAntigua fu raggiunta nel 1493 da Cristoforo Colombo che le diede nome dalla chiesa di S. Maria de la Antigua di Siviglia. Colonizzata a partire dal 1632 da inglesi, che vi installarono un'economia di piantagione (tabacco, canna da zucchero), divenne possedimento della Gran Bretagna nel 1667. L'economia locale entr\u00f2 in crisi con l'emancipazione degli schiavi (1834). Unita a Barbuda e Redonda (1860), segu\u00ec le sorti delle altre isole delle Indie Occidentali Britanniche fino all'indipendenza (1981).\nGeografia.\nLo Stato \u00e8 composto dalle seguenti isole:\nClima.\nIl clima \u00e8 tropicale, denominato equatoriale, influenzato e attenuato dagli alisei, le temperature sono costanti, tra i e i .\nLe piogge sono medio-scarse con una media tra i 500 e i annui.\nSociet\u00e0.\nNel 2007 la popolazione di Antigua e Barbuda ammontava a abitanti, di cui un terzo si concentrava nel centro principale, la capitale Saint John's.\nIl 91% della popolazione \u00e8 composto da neri, discendenti degli schiavi deportati dall'Africa. Seguono mulatti (4,4%), bianchi (1,7%, soprattutto di origine britannica) e altri (2,9%).\nLa speranza di vita alla nascita \u00e8 di 72,4 anni, il numero di figli per donna \u00e8 pari a 2,23. Il tasso di alfabetizzazione \u00e8 dell'85,8%.\nReligione.\nPressoch\u00e9 tutti gli abitanti praticano il cristianesimo in varie confessioni (predominano i protestanti, seguono i cattolici con il 13%).\nLingue.\nLa lingua ufficiale \u00e8 l'inglese e viene parlato anche il creolo-inglese.\nOrdinamento dello Stato.\nLo Stato \u00e8 indipendente dal 1981 ed \u00e8 un reame del Commonwealth. La sovrana del Regno Unito \u00e8 anche monarca di Antigua e Barbuda utilizzando il titolo di \"Sua Maest\u00e0 Elisabetta II, per la Grazia di Dio, Regina di Antigua e Barbuda e degli altri Suoi Reami e Territori, Capo del Commonwealth\".\nSuddivisioni amministrative.\nLo stato \u00e8 divisa in 6 parrocchie (Saint George, Saint John, Saint Mary, Saint Paul, Saint Peter e Saint Philip) e due dipendenze (Barbuda e Redonda).\nEconomia.\nIl turismo rappresenta pi\u00f9 della met\u00e0 del prodotto interno lordo (PIL). Antigua \u00e8 famosa per i molti esclusivi resort. Dall'inizio del 2000 il settore turistico \u00e8 notevolmente rallentato: tuttavia il governo sta cercando di rilanciare il settore.\nGli investimenti bancari e i servizi finanziari costituiscono l'altra parte importante dell'economia. Le maggiori banche mondiali dispongono di uffici in Antigua, tra queste vi sono la Bank of America (Banca di Antigua), Barclays, Royal Bank of Canada (RBC) e Scotia Bank.\nFra le societ\u00e0 di servizi finanziari con sede ad Antigua si nota PricewaterhouseCoopers.\nLa Securities and Exchange Commission ha accusato la Stanford International Bank, con sede ad Antigua e di propriet\u00e0 del miliardario del Texas Allen Stanford, di aver orchestrato una frode enorme nei confronti degli investitori per circa 8 miliardi di dollari.\nL'OCSE ha inserito Antigua nella lista nera dei paradisi fiscali per l'assoluta mancanza di trasparenza nelle transazioni economiche e per la mancata cooperazione nella lotta al riciclaggio del denaro sporco..\nLa produzione agricola \u00e8 orientata al mercato interno e penalizzata da una limitata fornitura di acqua e dalla carenza di manodopera, a causa dell'attrattiva di salari pi\u00f9 alti nel settore del turismo e delle costruzioni.\nProspettive di crescita economica nel medio termine continueranno a dipendere dalla crescita del reddito nei paesi industrializzati, soprattutto negli Stati Uniti, da cui arrivano circa un terzo di tutti i turisti di Antigua.\nDopo l'apertura del College of Medicine della American University di Antigua, per opera di alcuni investitori, si \u00e8 aperta una nuova fonte di entrate. L'universit\u00e0 impiega molto personale locale e i circa studenti consumano una grande quantit\u00e0 di beni e servizi.\nCucina.\nLa cucina ha subito le influenze pi\u00f9 disparate, convogliandole in quell'insieme di ricette fantasiose, saporite e intense che oggi \u00e8 la cucina creola. Fra le portate locali pi\u00f9 diffuse, il riso, che qui si gusta bollito al dente, scolato, ripassato asciutto in casseruola e a fuoco lento, per un effetto secco e croccante.\nFondamentali nella maggior parte delle ricette, le spezie e la frutta: noce di cocco, mango, papaia, avocado, banana dolce e platano. Ma il vero re della tavola \u00e8 il pesce: barracuda, cernie, king fish, lampughe, sgombri e wahoo."}
{"id": "702594", "revid": "1318658", "url": "https://it.wikipedia.org/wiki?curid=702594", "title": "Monastero di Sopo\u0107ani", "text": "Il monastero di Sopo\u0107ani (in serbo: \u041c\u0430\u043d\u0430\u0441\u0442\u0438\u0440 \u0421\u043e\u043f\u043e\u045b\u0430\u043d\u0438), dono del re Stefano Uro\u0161 I, venne costruito nella seconda met\u00e0 del XIII secolo vicino alle sorgenti del fiume Ra\u0161ka nella regione di Ras, al centro dello stato medievale serbo. La chiesa, dedicata alla Santissima Trinit\u00e0, venne completata nel 1265; poco dopo ne fu decorato l'interno. L'arcivescovo Sava II, che guid\u00f2 la Chiesa ortodossa serba dal 1263, \u00e8 raffigurato nella processione degli arcivescovi nella zona dell'altare. Il monastero \u00e8 inserito nell'itinerario Culturale del Consiglio d'Europa Transromanica.\nArchitettura.\nL'edificio \u00e8 a navata unica terminante con un'abside, \u00e8 preceduto da un nartece affiancato da due cappelle. Lo stile architettonico \u00e8 quello romanico; probabilmente fu costruito da maestranze venute dalla costa adriatica. Il nartece e la torre campanaria furono aggiunti nella prima met\u00e0 del XIV secolo.\nPittura.\nGli affreschi di Sopo\u0107ani sono considerati da molti esperti di arte medievale serba come i pi\u00f9 belli del periodo. Anteriori a Cimabue, dimostrano come non soltanto in Italia l'arte di matrice bizantina si stesse evolvendo verso una maggiore resa dei volumi ed un migliore dialogo con l'osservatore. \nSul muro occidentale della navata principale si trova il famoso affresco del \"Sonno della Vergine\": qui le figure sono senza contorno e le sfumature finissime evidenziano la rotondit\u00e0 volumetrica. Questo fa parte del ciclo pittorico pi\u00f9 antico, risalente al 1263-64.\nI dipinti della cupola sono completamente scomparsi: probabilmente, rispettavano la consueta disposizione iconografica bizantina, col Cristo Pantocratore alla sommit\u00e0 della cupola e figure di Profeti nel tamburo. Nei pennacchi sono dipinti gli Evangelisti, mentre nei medaglioni erano raffigurati tre profeti e Seth.\nNel Nartece furono dipinti per la prima volta nella storia dell'arte serba un Concilio Ecumenico, la Storia di Giuseppe, il Giudizio finale e l'Albero di Jesse in una parte cos\u00ec importante di una chiesa. \nIn pi\u00f9, la scena della morte della regina Anna Dandolo somiglia molto, stilisticamente a quella del Sonno della Vergine: intorno al letto di morte stanno il figlio della sovrana, Stefano Uro\u0161 I e i suoi eredi Stefano II Dragutin e Stefano Uro\u0161 II Milutin con altri membri della famiglia reale.\nGli affreschi nelle due cappelle furono dipinti in epoca pi\u00f9 tarda: tra essi \u00e8 degno di menzione quello che rappresenta la morte di Stefano Nemanja e la traslazione delle sue spoglie nel monastero di Studenica.\nVicissitudini storiche.\nNel XVI secolo i monaci dovettero temporaneamente lasciare il monastero in diverse occasioni a causa della minaccia dell'Impero ottomano. Nel 1689 gli Ottomani diedero alle fiamme il monastero e la comunit\u00e0 di monaci fugg\u00ec in Kosovo, portando con s\u00e9 alcune importanti reliquie.\nPer oltre due secoli il monastero rest\u00f2 disabitato. La chiesa cadde lentamente in rovina: la cupola e i tetti a volta delle navate crollarono e le rovine degli edifici circostanti vennero ricoperti di detriti.\nNel XX secolo il complesso fu restaurato e oggi \u00e8 abitato da una fiorente comunit\u00e0 di religiosi. Molti considerano un autentico miracolo il fatto che la maggior parte degli affreschi di Sopo\u0107ani non sia andata perduta per sempre, sopravvivendo a pi\u00f9 di due secoli d'incuria.\nNel 1979 il monastero di Sopo\u0107ani \u00e8 stato incluso nell'elenco dei patrimoni dell'umanit\u00e0 dell'UNESCO, insieme a Stari Ras."}
{"id": "702596", "revid": "834", "url": "https://it.wikipedia.org/wiki?curid=702596", "title": "Cornelis Vlak", "text": ""}
{"id": "702598", "revid": "124384639", "url": "https://it.wikipedia.org/wiki?curid=702598", "title": "Briosco", "text": "Briosco (: , \"Briosch\" in dialetto brianzolo, : ) \u00e8 un comune italiano di abitanti della provincia di Monza e Brianza.\nGeografia fisica.\nTerritorio.\nIl Comune di Briosco confina con quelli di Giussano, Inverigo, Veduggio con Colzano, Renate, Besana Brianza, Carate Brianza. Il territorio \u00e8 tipicamente collinare e ha le sue massime elevazioni sulla collina di Capriano () e sulla collina del Simonte (). \u00c8 attraversato da nord a sud dalla valle del Lambro e dal tracciato della superstrada Milano-Lecco-Colico.\nBuona parte del territorio comunale rientra nei confini del Parco Regionale della Valle del Lambro. Le aree pi\u00f9 interessanti dal punto di vista ambientale sono il tratto brioschese della valle del Lambro e la valle della Bevera, che conservano ampie zone di verde agricolo e di boschi. L'area boschiva pi\u00f9 importante \u00e8 quella detta della \"Gagiada\", che si trova appunto nella valle della Bevera, tra Briosco e Capriano.\nPunti panoramici degni di attenzione si trovano sulla collina di Capriano, sulla collina del Simonte e presso la cascina Verana.\nStoria.\nNon vi sono notizie certe su Briosco prima dell'anno Mille. Il borgo doveva essere sorto certamente prima di questa epoca, forse per iniziativa di un nucleo longobardo, e doveva essersi formato per aggregazione di alcune corti rurali attorno ad un centro fortificato costruito a guardia della valle del Lambro.\nNel 1289 Goffredo da Bussero conta a Briosco ben quattro chiese, dedicate rispettivamente a San Vittore, Sant'Ambrogio, San Gregorio e San Maurizio. Briosco faceva allora capo, e fu cos\u00ec ancora per molti secoli, alla pieve di Agliate.\nNel Medioevo \u00e8 testimoniato a Briosco anche un insediamento femminile dell'ordine degli Umiliati.\nDi antica origine sono anche i mulini nella localit\u00e0 Peregallo, sicuramente documentati dal 1402, ma certamente pi\u00f9 antichi, dato che la localit\u00e0 figura fin dal 1237 tra le propriet\u00e0 del Monastero Maggiore di Milano.\nNei secoli successivi, il territorio di Briosco, infeudato alla famiglia Crivelli, conosce un modesto sviluppo grazie alle attivit\u00e0 agricole e all'insediamento di alcune famiglie nobili, che qui si fanno costruire le loro residenze estive; tra queste si ricordano i Porro Lodi, gli Andreotti, i Medici di Marignano, gli Annoni, i Casanova e i Trivulzio.\nNel 1898, dopo secoli di anonimato, Briosco sale agli onori della cronaca nazionale per la solidariet\u00e0 che i giornali cattolici italiani manifestano a favore di numerose famiglie di contadini brioschesi minacciati di sfratto da alcuni proprietari terrieri.\nIntorno alla met\u00e0 dell'Ottocento \u00e8 costruita presso il Lambro una cartiera della ditta \"Lebon e Compagni\"; dopo vari cambi di propriet\u00e0, la cartiera viene acquistata dalla famiglia Villa, che la mantiene in attivit\u00e0 fino al 1975.\nAltre attivit\u00e0 industriali e artigianali sono sorte nei settori del legno, del tessile e della meccanica.\nNella frazione di \"Fornaci\" si era invece sviluppata una fiorente produzione di laterizi realizzati completamente a mano, mattoni pieni, pianelle per la pavimentazione e tegole per la copertura tetti, che si giovava in parte delle locali cave di argilla. Le aziende erano propriet\u00e0 della famiglia Consonni che si avvaleva della collaborazione di personale residente in loco e nel pieno della stagione estiva anche di maestranze provenienti dal Bresciano a cui i titolari Consonni davano alloggio all'intera famiglia. Oggi questa attivit\u00e0 \u00e8 prevalentemente abbandonata a causa della mancanza delle materie prime ovvero argilla e terra rossa essenziali per la realizzazione dei manufatti. Dobbiamo inoltre ricordare che negli anni 50' le varie Fornaci si sono adeguate attrezzandosi con macchinari per realizzare gli attuali mattoni forati. Ad oggi \u00e8 ancora attiva nella frazione di Fornaci la fornace Artistica Riva. Fondata negli anni 35-40' dai coniugi Rebattini per dare modo alla figlia Artemisia di realizzare e cuocere le sue opere. Venuta a mancare quest'ultima quarantenne l'attivit\u00e0 \u00e8 stata ceduta agli attuali proprietari Riva che continuano nell'opera di produrre Manufatti artistici e pianelle molto apprezzate. Tuttora artisti della zona si avvalgono della laboratorio Riva per realizzare e cuocere le proprie opere.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 219 persone, pari al 3,67% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa Biblioteca Comunale di Briosco fa parte del Sistema Bibliotecario BrianzaBiblioteche, ha sede a Briosco in Via Trieste 14, ed \u00e8 aperta secondo i seguenti orari: dal marted\u00ec al venerd\u00ec dalle 15.00 alle 19.00, il sabato dalle 9.00 alle 13.00. L'iscrizione \u00e8 gratuita e, una volta registrati, \u00e8 possibile consultare e prendere in prestito libri, dvd, riviste e cd per ragazzi e per adulti. Al suo interno, inoltre, sono disponibili spazi per lo studio e wifi gratuito.\nInfrastrutture e trasporti.\nFra il 1912 e il 1931 era in funzione la ferrovia Renate-Roman\u00f2 Fornaci,diramazione della Monza-Molteno-Oggiono e nella frazione di Fornaci aveva la sua stazione ferroviaria."}
{"id": "702601", "revid": "125744252", "url": "https://it.wikipedia.org/wiki?curid=702601", "title": "Ares", "text": "Ares () nella religione greca \u00e8 il figlio di Zeus ed Era. Viene molto spesso identificato tra i dodici Olimpi come il dio della guerra in senso generale, ma si tratta di un'imprecisione: in realt\u00e0 Ares \u00e8 il dio solo degli aspetti pi\u00f9 violenti della guerra e della lotta intesa come sete di sangue.\nPer i Greci, Ares era un dio del quale diffidare sempre. Il suo luogo di nascita e la sua vera residenza si trovavano in Tracia, ai limiti estremi della Grecia, paese abitato da genti barbare e bellicose; e proprio in Tracia Ares decise di ritirarsi dopo che venne scoperto con Afrodite. Anche Atena \u00e8 la dea della guerra ma il suo campo di azione \u00e8 quello delle strategie di combattimento e dell'astuzia applicata alle battaglie, mentre Ares si diverte e si esalta per gli scoppi di furia e violenza, pi\u00f9 graditi da Ares se improvvisi e subdoli, che in guerra si manifestano, delle atrocit\u00e0 connesse o no alla guerra (risse, barbarie, razzie\u2026), non a caso Eris \u00e8 sua sorella, gregaria.\nFra i suoi animali sacri c'erano il cane, il cinghiale e l'avvoltoio.\nLa parola \"Ares\"\" fino all'epoca classica fu usata anche come aggettivo, intendendosi come \"infuriato\" o \"bellicoso\", ad esempio si ricordano le forme \"Zeus Areios\", \"Athena Areia\", o anche \"Aphrodite Areia\". Alcune iscrizioni risalenti all'epoca Micenea riportano \"Enyalios\", un nome che \u00e8 sopravvissuto fino all'epoca classica come epiteto di Ares.\nPur essendo protagonista nelle vicende belliche, raramente Ares risultava vincitore. Era pi\u00f9 frequente, invece, che si ritirasse dalla contesa, come quando combatt\u00e9 a fianco di Ettore contro Diomede, o nella mischia degli Dei sotto le mura di Troia: in entrambi i casi si rifugi\u00f2 sull'Olimpo perch\u00e9 messo in seria difficolt\u00e0, direttamente o indirettamente, da Atena. Altre volte la sua furia brutale si trov\u00f2 contrapposta e vanificata da eroi o semidei, per esempio dalla lucida astuzia e dalla forza di Eracle, come nell'episodio dello scontro dell'eroe con suo figlio Cicno.\nI Romani identificarono Ares con il dio Marte, che era un'antica divinit\u00e0 degli indoeuropei, la cui figura aveva per\u00f2 assunto in territorio italico caratteri diversi, essendo in origine una divinit\u00e0 \"rurale\" pacifica e benefica gi\u00e0 all'epoca venerato di pi\u00f9 rispetto ad Ares. Fu anche assunto dagli Etruschi col nome di Maris.\nIl culto di Ares.\nNonostante la sua figura sia importante per poeti e aedi, il culto di Ares non era molto diffuso nell'antica Grecia, tranne a Sparta dove veniva invocato perch\u00e9 concedesse il suo favore prima delle battaglie e, nonostante sia presente nelle leggende riguardanti la fondazione di Tebe, \u00e8 uno degli dei sul conto del quale gli antichi miti meno si soffermano.\nA Sparta era presente una statua di Ares che lo teneva incatenato, a simboleggiare che lo spirito della guerra e della vittoria non avrebbero mai potuto lasciare la citt\u00e0; durante le cerimonie in suo onore venivano sacrificati cani, usanza mutuata dall'antica pratica di sacrificare cuccioli alle divinit\u00e0 ctonie.\nAd Atene il tempio di Ares nell'agor\u00e0, che il geografo Pausania ebbe modo di vedere nel II secolo, era in realt\u00e0 un tempio dedicato a Marte. L'Areopago, ovvero la collina di Ares sulla quale predic\u00f2 Paolo di Tarso, si trova invece ad una certa distanza dall'Acropoli e nei tempi antichi vi si svolgevano i processi e la sua presunta relazione con Ares potrebbe essere solo frutto di un'errata interpretazione etimologica.\nI simboli di Ares.\nAres aveva una quadriga trainata da quattro cavalli immortali dal respiro infuocato di nome: Ardente, Divampante, Strepito, Orrore. legati al carro con finimenti d'oro. Tra tutti gli dei si distingueva per la sua armatura bronzea e luccicante e in battaglia abitualmente brandiva una lancia. I suoi uccelli sacri erano il barbagianni, il picchio, il gufo reale e, specialmente nel sud della Grecia, l'avvoltoio. Secondo le Argonautiche gli uccelli di Ares, muovendosi come uno stormo e lasciando cadere piume appuntite come dardi, difendevano il suo tempio costruito dalle Amazzoni su di un'isola vicina alla costa del Mar Nero.\nSpesso Ares viene rappresentato su pietra con il colore rosso, rosso come il sangue, simbolo degli atti feroci che si compiono in guerra.\nGli epiteti di Ares.\nEnialio (\"\u0395\u03bd\u03c5\u03b1\u03bb\u03b9\u03bf\u03c2\", traslitterato anche come \"Enialo\") ossia \"Guerriero\", era un epiteto comune per Ares. \u00c8 interessante notare che nelle tavolette Micenee in scrittura lineare B si trova il nome di un dio chiamato \"Enialio\", mentre \"ares\" pare essere semplicemente il sostantivo usato per chiamare la \"guerra\". Tuttavia in epoca classica la figura di Enialio era stata declassata al rango di eroe (e in questa veste appare nell'Iliade) mentre Ares era assunto al rango di divinit\u00e0. \"Enialio\" sopravvisse poi come un titolo di culto esclusivamente in alcuni ambiti, come ad esempio il giuramento degli efebi.\nAltri epiteti di Ares sono:\nAres nella mitologia.\nLa nascita.\nAres era figlio del Re degli Dei, Zeus, e della Regina degli Dei, Era. Le sue sorelle erano Ebe e Ilizia.\nStando a Omero e Quinto Smirneo, Ares aveva una sorella gemella: Eris.\nSecondo un altro mito, riportato da Ovidio e dal Primo Mitografo Vaticano, Eris e Ares sono stati concepiti da Era semplicemente toccando un fiore di loto, senza che la dea giacesse con Zeus.\nGli aiutanti di Ares.\nDalla sua relazione focosa con Afrodite nacquero due figli, Deimos e Fobos, che personificavano gli spiriti del terrore e della paura. Sorella e degna compagna del sanguinario Ares era Enio, dea degli spargimenti di sangue, Bia, la violenza e Cratos, la forza bruta. Solitamente Ares scendeva in guerra accompagnato da Cidoimo (il demone del frastuono della battaglia), dai Makhai (spiriti della battaglia), dagli Hysminai (gli spiriti dell'omicidio), da Polemos (uno spirito della guerra minore) e dalla figlia di Polemos Alal\u00e0, personificazione del grido di guerra dei Greci e il cui nome Ares decise di usare come proprio grido di guerra. Suo fedele soldato fu anche Alettrione.\nLa fondazione di Tebe.\nUno dei miti pi\u00f9 importanti riguardo ad Ares \u00e8 quello che tratta del suo coinvolgimento nella fondazione della citt\u00e0 di Tebe in Beozia. L'eroe Cadmo aveva ricevuto dall'Oracolo di Delfi l'ordine di seguire una vacca e fondare una citt\u00e0 nel luogo dove si fosse fermata. L'animale si ferm\u00f2 presso una fonte custodita da un drago acquatico sacro ad Ares. Cadmo uccise il mostro e, su consiglio di Atena, ne semin\u00f2 al suolo i denti: da questi nacquero istantaneamente dei guerrieri, gli Sparti che aiutarono Cadmo a fondare quella che sarebbe appunto diventata Tebe. Cadmo, prima di diventarne il re dovette per\u00f2 servire Ares per otto anni per espiare l'affronto fattogli uccidendo il drago, nonch\u00e9 sposare la figlia del dio e di Afrodite, Armonia per appianare la discordia tra loro sorta.\nEracle e Cicno.\nAlcuni racconti parlano di un figlio di Ares che abitava in Macedonia, Cicno, che era cos\u00ec sanguinario da aver tentato di costruire un tempio dedicato al padre usando le ossa e i teschi dei viaggiatori da lui trucidati. Questo mostro venne a sua volta ucciso da Eracle: la morte del figlio suscit\u00f2 l'ira di Ares che a sua volta si scontr\u00f2 con il pi\u00f9 grande degli eroi, finendone per\u00f2 ferito e sconfitto.\nIl tradimento di Afrodite.\nNella leggenda cantata dal bardo nel salone del palazzo di Alcinoo si narra che il dio del sole Helios una volta vide Ares e Afrodite che si incontravano di nascosto nella camera di Efesto e che and\u00f2 subito a riferirglielo. Efesto studi\u00f2 un sistema per sorprendere in flagrante la coppia e fabbric\u00f2 una rete dorata con la quale leg\u00f2 i due amanti clandestini: aspett\u00f2 e, durante un incontro amoroso, i due rimasero intrappolati nella rete e finirono cos\u00ec bloccati in una posizione assai esplicita e compromettente. Efesto, non ancora soddisfatto, chiam\u00f2 gli altri dei dell'Olimpo per mostrare loro i due sfortunati amanti. Le dee per modestia si rifiutarono di andare, ma gli dei andarono senza indugio. Alcuni si abbandonarono a commenti sulla bellezza di Afrodite, altri osservarono che avrebbero volentieri preso il posto di Ares e, in buona sostanza, nessuno perse l'occasione di farsi beffe di loro. Una volta liberati Ares, imbarazzato e pieno di vergogna, se ne and\u00f2 via tornando in Tracia, la sua terra natia.\nUna versione della leggenda di epoca pi\u00f9 tarda dice che Ares aveva messo di guardia alla porta il giovane Alectrione perch\u00e9 lo avvisasse dell'arrivo di Helios, dato che sapeva che se li avesse scoperti lo avrebbe rivelato ad Efesto, ma il giovane fin\u00ec per addormentarsi. Ares, visto che Alectrione non aveva rispettato le consegne, si infuri\u00f2 e per punirlo lo trasform\u00f2 in un gallo, animale che da allora non dimentica mai al mattino di avvisare dell'arrivo del sole.\nAres rapito dagli Aloadi.\nNell'Iliade la dea Dione riferisce alla figlia Afrodite che gli dei molto hanno sofferto a causa dei mortali e racconta del rapimento di Ares da parte di Oto ed Efialte.\nApollodoro ci racconta infatti che i due fratelli, semidei in quanto figli di Poseidone, ma detti Aloadi dal nome del secondo marito della loro madre Ifimedea, una volta dichiarata guerra all'Olimpo, decisero che per primo dovesse essere neutralizzato proprio Ares, e quindi si recarono in Tracia, dove rapirono il dio della guerra, lo incatenarono e lo misero in un vaso di bronzo dove rest\u00f2 imprigionato per tredici mesi, cio\u00e8 un anno lunare.\n\"E quella sarebbe stata la fine di Ares e dei suoi desideri di guerra se la bella Eribea, la matrigna dei due giganti, non avesse detto ad Hermes che cosa avevano fatto i due\", spiega la dea alla figlia nel poema. Ares rimase chiuso nel vaso ad urlare e lamentarsi finch\u00e9 Ermes non and\u00f2 a salvarlo mentre Artemide indusse nel contempo con un trucco Oto ed Efialte ad uccidersi l'un l'altro.\nL'Iliade.\nNell'Iliade Artemide mostra come in quella vicenda Ares non avesse stretto alleanze fisse con alcuno dei contendenti, e neppure mostrasse rispetto per Temi, la personificazione dell'ordine e della giustizia. Promise ad Atena ed Era di schierarsi dalla parte degli Achei, ma Afrodite fu abile a convincerlo a passare invece al fianco dei Troiani. Nel corso della guerra Diomede, mentre si stava scontrando con Ettore, vide Ares che combatteva nello schieramento troiano e ordin\u00f2 cos\u00ec ai suoi uomini di ripiegare lentamente. Il dio guid\u00f2 personalmente la mortale lama di Ettore contro numerosi guerrieri achei, uccidendo Teutrante, Oreste, Treco, Eleno, Enomao e Oresbio, mentre da solo massacr\u00f2 il forte Perifante. Hera, la madre di Ares, si accorse di quest'inopportuna intromissione e chiese a Zeus il permesso di allontanare il figlio dal campo di battaglia. La dea esort\u00f2 Diomede ad attaccare Ares, cos\u00ec l'eroe gli scagli\u00f2 contro una lancia e il suo urlo di battaglia spavent\u00f2 tanto i Troiani quanto gli Achei. Atena fece in modo che la lancia colpisse Ares, che urlando di dolore fugg\u00ec sull'Olimpo costringendo i Troiani a ritirarsi. Durante il contrattacco alle navi decise di scendere sulla terra per vendicare il proprio figlio affermando di non curarsi di ritorsioni da parte di Zeus, ma venne fermato da Atena che lo convinse a restare dicendo che anche le altre divinit\u00e0 sarebbero state punite. Successivamente, quando Zeus permise agli dei di partecipare nuovamente alla guerra, Ares tent\u00f2 di scontrarsi con Atena per vendicarsi della ferita precedentemente subita, ma fu nuovamente battuto e ferito quando la dea lo colp\u00ec scagliandogli contro un grosso masso, a dimostrazione che l'astuzia e il fine intelletto vincono contro la forza bruta."}
{"id": "702616", "revid": "834", "url": "https://it.wikipedia.org/wiki?curid=702616", "title": "Andrea Salvatore Cocco", "text": ""}
{"id": "702622", "revid": "125915126", "url": "https://it.wikipedia.org/wiki?curid=702622", "title": "Aracne", "text": "Aracne (detta anche Aragne) \u00e8 una figura mitologica. Ovidio narra la sua storia nel VI libro delle \"Metamorfosi,\" ma pare che il personaggio, gi\u00e0 citato nelle \"Georgiche\" virgiliane, sia d'origine greca.\nAracne viveva a Colofone, nella Lidia. La fanciulla, figlia del tintore Idmone e sorella di Falance, era abilissima nel tessere, tanto che girava voce che avesse imparato l'arte direttamente da Atena, mentre lei affermava che fosse la dea ad aver imparato da lei. Ne era tanto sicura che sfid\u00f2 la dea a duello.\nDi l\u00ec a poco un'anziana signora (Minerva/ Atena) si present\u00f2 ad Aracne, consigliandole di ritirare la sfida per non causare l'ira della dea. Quando lei replic\u00f2 con sgarbo, la vecchia usc\u00ec dalle proprie spoglie rivelandosi come la dea Atena, e la gara inizi\u00f2.\nAracne scelse come tema della sua tessitura gli amori degli dei e le loro colpe; il suo lavoro era cos\u00ec perfetto ed ironico verso le astuzie usate dagli dei per raggiungere i propri fini che Atena si adir\u00f2, distrusse la tela e colp\u00ec Aracne con la sua spola.\nAracne, disperata, cerc\u00f2 di impiccarsi, ma la dea la trasform\u00f2 in un ragno costringendola a filare e tessere per tutta la vita dalla bocca, punita per l'arroganza dimostrata (h\u00fdbris) nell'aver osato sfidare la dea.\nLetteratura.\nAracne \u00e8 citata da Virgilio nelle \"Georgiche\", da Ovidio nelle \"Metamorfosi\", da Dante nell\"Inferno\" (Canto XVII) nel \"Purgatorio\" (Canto XII), da Boccaccio nel \"De mulieribus claris\", da \"Torquato Tasso\" nella \"Gerusalemme liberata\" e da Giambattista Marino nella poesia \"Donna che cuce\".\n\"Il ragno nero\" (\"Die schwarze Spinne\"), \u00e8 una novella o romanzo breve scritto dallo svizzero Jeremias Gotthelf (1841), che tratta questi argomenti, riprendendo una tradizione popolare simile presente tra i contadini del bernese, il luogo delle sue origini.\nArti visive.\nLe raffigurazioni antiche del mito di Aracne scarseggiano: potrebbe riferirsi a lei ad esempio un fregio marmoreo del foro di Nerva a Roma.\nMusica.\nIl tema di Aracne \u00e8 stato rappresentato in due balletti di Roussel (1944) e Alfred Koerppen (1968)"}
{"id": "702624", "revid": "1718925", "url": "https://it.wikipedia.org/wiki?curid=702624", "title": "Anatomia comparata", "text": "L'Anatomia comparata \u00e8 una disciplina di sintesi appartenente alla biologia, fondamentale per lo studio della medicina veterinaria.\nEssa opera mediante la \u201c\"comparazione\"\u201d fra le strutture anatomiche dei diversi gruppi di vertebrati e si pone l'obiettivo di individuare ed analizzare le cause della loro forma, della loro organizzazione strutturale e dei loro adattamenti.\nBasandosi sulla teoria secondo cui le strutture anatomiche degli animali oggi viventi derivino da animali precursori, l'Anatomia comparata cerca di ricostruire storicamente i processi evolutivi (la filogenesi), indagando i rapporti di parentela fra gruppi di vertebrati attuali e fra gruppi attuali e gruppi ancestrali.\nLe ragioni della forma animale sono ricondotte sostanzialmente a due fattori:\nL'Anatomia comparata risulta, perci\u00f2, una scienza in costante evoluzione, sempre alla ricerca di nuove tecniche (anche interdisciplinari) per indagare le problematiche della relazione tra struttura e funzione e tra struttura ed evoluzione.\nStoria.\nI primi studi documentati improntati al confronto delle strutture anatomiche dei diversi vertebrati risalgono a Leonardo da Vinci, che nel Codice Atlantico (databile tra il 1478 e il 1518), nel Codice sul volo degli uccelli (databile intorno al 1505) e nei Fogli di Windsor (databili anch'essi tra il 1478 e il 1518) disegn\u00f2, analizz\u00f2 e confront\u00f2 particolari anatomici di svariati vertebrati fra cui anche l'uomo.\nNel 1555 Pierre Belon pubblic\u00f2 a Parigi il libro \u201c\"Histoire de la nature des Oyseaux avec leur description et naif portraicts retir\u00e9s au naturel\"\u201d nel quale compariva uno dei primi esempi di confronto tra strutture anatomiche (nella fattispecie l'apparato scheletrico) di animali differenti, un uccello e l'uomo. L'autore tentava, inoltre, di stabilire delle \u201c\"equivalenze\"\u201d tra i singoli elementi della struttura, equiparando, ad esempio, le braccia e le mani dell'uomo con quelle di altri vertebrati (ad esempio con il pipistrello che possiede due\"mani\" ricoperte da uno strato cartilagineo).\nLa consacrazione dell'Anatomia comparata come disciplina autonoma, comunque, si realizz\u00f2 con Georges Cuvier (1769 \u2013 1832) verso la fine del Settecento, anche a seguito della nuova visione, maturata nel Rinascimento, dell'uomo come animale tra gli animali. Tale visione aveva portato nuova attenzione sulla scienza, e sulla Zoologia in particolare, provocando il fiorire di nuove discipline di ricerca. \nCuvier, considerato in modo unanime padre dell'Anatomia comparata, ipotizz\u00f2 per primo le \u201c\"estinzioni di massa\"\u201d e sostenne il concetto di \u201c\"invariabilit\u00e0\"\u201d delle specie.\nAlla sua nascita l'Anatomia comparata prese in considerazione l'intero regno animale, con i suoi due grandi raggruppamenti: i Vertebrati (subphylum dei Cordati) e gli Invertebrati (letteralmente tutti i \"non Vertebrati\"). \nIn seguito allo sviluppo delle conoscenze e con l'affermazione dell'approccio evoluzionista, di fatto tale disciplina ha ristretto il proprio campo di indagine al solo mondo dei Vertebrati (Agnati, Pesci cartilaginei e ossei, Anfibi, Rettili, Uccelli e Mammiferi), ponendo maggiore attenzione al confronto tra animali attuali e fossili e lasciando alla Zoologia vera e propria lo studio e la descrizione sistematica dell'intero regno animale.\nLe metodologie.\nDalla sua nascita (nel 1600) ad oggi la \"morfologia animale\", intesa come \u201c\"scienza che studia la forma e la struttura di organismi animali\"\u201d, ha spostato gradualmente il suo approccio da un'analisi prettamente macroscopica (basata cio\u00e8 sull'osservazione di ci\u00f2 che \u00e8 visibile all'occhio umano) ad una microscopica, tanto da renderla il metodo di ricerca pi\u00f9 importante. \nLe raccolte di strutture scheletriche e di preparati dissettori, e le collezioni sistematiche, fondamentali per i ricercatori del passato, pur mantenendo il loro fascino storico ed un'importanza notevole nel campo della didattica, sono stati sostituiti nella ricerca attiva da metodologie interdisciplinari che sfruttano, da un lato, le pi\u00f9 moderne tecniche di biologia cellulare, dall'altro, tecniche di analisi computerizzata (al fine di ottimizzare l'identificazione macroscopica della forma)."}
{"id": "702628", "revid": "1982", "url": "https://it.wikipedia.org/wiki?curid=702628", "title": "Sounds of the Season", "text": "Sounds of the Season \u00e8 un EP della cantante irlandese Enya, stampato negli USA nell'autunno del 2006 con la collaborazione della NBC. Contiene quattro brani natalizi composti dall'artista appositamente per l'occasione; un brano, \"Amid the Falling Snow\", dall'album \"Amarantine\" e la versione in gaelico di \"Silent Night\"."}
{"id": "702631", "revid": "110157", "url": "https://it.wikipedia.org/wiki?curid=702631", "title": "Fu\u00dfball-Bundesliga 1989-1990", "text": "Ledizione 1989-1990 della Bundesliga si \u00e8 conclusa con la vittoria finale del che ha conquistato il suo dodicesimo titolo, il secondo consecutivo.\nCapocannoniere \u00e8 stato J\u00f8rn Andersen dell'Eintracht Francoforte con 18 reti.\nStagione.\nIn questa edizione \u00e8 il di Jupp Heynckes a prendere il comando della classifica dopo le prime giornate. Tuttavia nel mese di ottobre i campioni in carica sono autori di prestazioni altalenanti, e vengono cos\u00ec sostituiti in vetta prima dal Colonia e poi dal ; quest'ultima squadra passa davanti dopo aver vinto lo scontro diretto del quattordicesimo turno. Poco dopo sono comunque i bavaresi a laurearsi \"campione d'inverno\", tuttavia nelle prime giornate del girone di ritorno finiscono di nuovo dietro; dalla terza giornata in avanti, per\u00f2, il Bayern non viene pi\u00f9 sconfitto, e conquista il titolo con sei punti di vantaggio sul Colonia; finale di stagione in calando invece per i rossoneri di Leverkusen, che si classificano quinti dopo aver perso le ultime tre partite. In coda il Bochum si salva vincendo lo spareggio, mentre la Coppa di Germania viene vinta dal , squadra che per\u00f2 in campionato non \u00e8 andata oltre il dodicesimo posto.\nNelle competizioni europee tre squadre tedesche arrivano in semifinale: una di queste \u00e8 il Bayern, che nella Coppa dei Campioni viene eliminato dal Milan di Arrigo Sacchi solo dopo i tempi supplementari, e grazie anche alla regola dei gol fuori casa; i rossoneri conquisteranno poi il secondo trofeo consecutivo. Le altre due squadre partecipano invece alla Coppa UEFA, e sono il , che viene sconfitto dalla Fiorentina, e il Colonia, che non passa contro la Juventus; i bianconeri avevano tra gli altri eliminato l'Amburgo nei quarti. In questa manifestazione i capocannonieri sono Falko G\u00f6tz del Colonia, e Karl-Heinz Riedle del Werder.\nClassifica finale.\nLegenda:"}
{"id": "702633", "revid": "18323", "url": "https://it.wikipedia.org/wiki?curid=702633", "title": "Anatomia umana", "text": "L'anatomia umana \u00e8 principalmente lo studio scientifico della morfologia del corpo umano adulto. \u00c8 suddivisa in anatomia macroscopica e anatomia microscopica. L'anatomia macroscopica (chiamata anche antropotomia) \u00e8 lo studio delle strutture anatomiche che possono essere viste senza l'aiuto del microscopio. L'anatomia microscopica \u00e8 lo studio delle strutture anatomiche minute assistito dal microscopio, ed include l'istologia (studio dell'organizzazione dei tessuti) e la citologia (studio delle cellule).\nIn alcune delle proprie caratteristiche l'anatomia umana \u00e8 strettamente collegata all'embriologia, all'anatomia comparata e alla filogenetica, attraverso radici comuni nell'evoluzione; per esempio, molto del corpo umano mantiene la forma segmentale presente in tutti i vertebrati con unit\u00e0 di base che sono ripetute, ci\u00f2 \u00e8 particolarmente ovvio nella colonna vertebrale e nella cassa toracica, e pu\u00f2 essere tracciata dagli embrioni al primo stadio.\nIl corpo umano consiste di un sistema biologico, composto da organi ed apparati, costituiti da un tessuto biologico, il quale \u00e8 a sua volta composto da cellule biologiche e tessuto connettivo.\nLa storia dell'anatomia \u00e8 stata caratterizzata, nel tempo, dal continuo sviluppo nella conoscenza delle funzioni degli organi e delle strutture del corpo umano. I metodi si sono evoluti nel tempo, partendo dall'esame degli animali e poi attraverso la dissezione di cadaveri fino a tecniche tecnologiche complesse sviluppatesi nel XX secolo.\nStudio.\nGeneralmente gli studenti di medicina, odontoiatri, studenti di biologia, chinesiologi (laureati in Scienze Motorie e Sportive), i fisioterapisti, i terapisti occupazionali, i massaggiatori, gli infermieri, i paramedici, i radiologi e gli artisti, imparano l'anatomia e l'anatomia microscopica umana da modelli anatomici, scheletri, libri di testo, diagrammi, fotografie, lettere e tutorial. Lo studio dell'anatomia microscopica pu\u00f2 essere aiutato dall'esperienza pratica esaminando dei preparati istologici con l'aiuto del microscopio; e in generale, gli studenti di medicina, imparano l'anatomia umana con l'esperienza pratica attraverso la dissezione e l'ispezione dei cadaveri (corpi umani morti). Una buona conoscenza dell'anatomia umana \u00e8 richiesta a tutti i medico, specialmente ai chirurghi, e a dottori che lavorano in alcune specialit\u00e0 diagnostiche, come l'istopatologia e la radiologia.\nPer lo studio dell'anatomia umana, la fisiologia e la biochimica sono scienze di base complementari nella scienza medica, esse sono generalmente insegnate agli studenti nei primi anni di universit\u00e0. L'anatomia umana pu\u00f2 essere insegnata regionalmente o sistematicamente; cio\u00e8, rispettivamente, studiare l'anatomia attraverso le regioni del corpo o studiarla attraverso i sistemi specifici. Il pi\u00f9 conosciuto testo di anatomia in lingua inglese, Gray's Anatomy, \u00e8 stato recentemente riorganizzato da un formato a sistemi ad un formato a regioni, in linea con i metodi moderni di insegnamento, cos\u00ec come per il famoso \"Trait\u00e9 d'anatomie humaine\" di J.L.Testut (1889-1892), cui fece seguito,gi\u00e0 nel 1905-1906, con la collaborazione di Honor\u00e9 Jacob, il Trait\u00e9 d'anatomie topographique (Trattato di Anatomia Topografica)\nLo studio anatomico del corpo umano pu\u00f2 svolgersi per sistemi (anatomia sistematica o descrittiva) in cui analiticamente si studiano la conformazione, i rapporti, la struttura e lo sviluppo dei complessi organici dalla funzionalit\u00e0 similare (sistemi appunto), anche se le singole parti del sistema sono dislocate a distanza tra di loro (p.es. il cuore, le arterie, i capillari, le vene, nell'insieme contribuiscono a costituire il sistema circolatorio, giacch\u00e9 tutti insieme espletano la vitale funzione di rifornimento sanguigno ai tessuti e di smaltimento dei prodotti metabolici di rifiuto), oppure topograficamente (anatomia topografica) studiano le diverse strutture, i diversi organi a seconda della sede che occupano e dei rapporti che contraggono con le formazioni vicine. Con tale metodica si suddivide la superficie del corpo umano in territorio o in regioni (testa, collo, torace, arti superiori, arti inferiori, ecc.), e in ciascuno di questi si analizzano i vari strati dai pi\u00f9 superficiali ai pi\u00f9 profondi.\nL'anatomia comprende l'Osteo-Artrologia, la Miologia, la Splancnologia, l'Angiologia, la Cardiologia, la Neurologia, che studiano rispettivamente la struttura delle ossa e delle articolazioni, dei muscoli, delle viscere, delle vene, del cuore, del sistema nervoso centrale e periferico.\nSe \u00e8 vero che l'anatomia per indagare e descrivere si affida soprattutto alla sua acutezza visiva \u00e8 pur vero che addentrandosi nel molto piccolo deve per forza avvalersi del microscopio (anatomia microscopica).\nUlteriori suddivisioni della scienza anatomica si riscontrano con l'anatomia chirurgica che studia i problemi anatomici relativi alle malattie d'interesse chirurgico e agli interventi operatori in esse insiti, e il cui campo d'indagine si estende dall'esercitazione tecnica sul cadavere all'esecuzione di interventi su animali da esperimento; l'anatomia comparata che studia la struttura anatomica dei vari componenti della scala zoologica, sino all'uomo, evidenziandone i punti di contatto e le molteplici trasformazioni strutturali che via via caratterizzano gli animali superiori; l'anatomia embrionale che ci informa della struttura del corpo embrionale; l'anatomia radiologica che si occupa della nomenclatura e della conformazione delle singole parti del corpo umano cos\u00ec come appaiono alla radioscopia ed alla radiografia; l'anatomia patologica che studia e confronta con le strutture normali le alterazioni macro e microscopiche indotte nell'organismo dai vari agenti morbosi, cercando altres\u00ec di accertare delle constatate alterazioni la causa precisa di morte. Come si vede il campo di questa scienza medica di capitale importanza \u00e8 ben ampio e sempre foriero di sviluppi giacch\u00e9 le metodiche d'indagine sempre pi\u00f9 perfezionate permettono costanti approfondimenti della conoscenza intima, addirittura sub-microscopica, della struttura umana."}
{"id": "702637", "revid": "287204", "url": "https://it.wikipedia.org/wiki?curid=702637", "title": "May It Be", "text": "May It Be \u00e8 un singolo della cantante e musicista irlandese Enya, pubblicato nel 2001 e tratto dalla colonna sonora del film \"Il Signore degli Anelli: La Compagnia dell'Anello\"\nLa canzone.\nHa riscosso un grande successo in tutta Europa: raggiunge la vetta della classifica in Germania e ottimi piazzamenti in altri paesi, ma non va oltre la Top 50 nel Regno Unito.\nLa canzone fa da colonna sonora al film \"Il Signore degli Anelli: La Compagnia dell'Anello\". Enya, con il suo produttore Nicky Ryan e la paroliera Roma Ryan, viene candidata successivamente agli Oscar del 2002 per il suo contributo al film, ma il riconoscimento va alla canzone \"If I Didn't Have You\" di Randy Newman per il film della Pixar \"Monsters &amp; Co.\"\nLa canzone \u00e8 cantata sia in inglese che in Quenya, lingua creata da J. R. R. Tolkien.\n\u00c8 stato realizzato anche un video musicale, in cui la cantante si esibisce mentre scorrono le immagini del film.\nVari artisti hanno realizzato cover di questa canzone: \"Hayley Westenra\", \"Kiri Te Kanawa\", \"Celtic Woman\", \"Angelis\", \n\"Mary Mcdowell\", \"Uruk-Hai\", \"Sofia K\u00e4llgren\" e \"Hayley Griffiths\"."}
{"id": "702639", "revid": "1543377", "url": "https://it.wikipedia.org/wiki?curid=702639", "title": "Orinoco Flow", "text": "Orinoco Flow, conosciuto anche come Sail Away, \u00e8 un singolo della cantante irlandese Enya, pubblicato il 15 ottobre 1988 come primo estratto dal secondo album in studio \"Watermark\".\nDescrizione.\nProdotto raffinato di musiche composte dalla stessa Enya e testo dell'inseparabile paroliera Roma Ryan, la canzone, con il suo ritmo incalzante e le sue sonorit\u00e0 esotiche ottiene uno straordinario successo, facendo esplodere il fenomeno Enya nel mondo e portando ad un successo inaspettato il secondo album in studio della cantante irlandese, \"Watermark\".La canzone \u00e8 stata l'ultima composta per l'album, nata come espressione naturale di gioia e gratitudine nei confronti del direttore generale della Warner Brothers Music UK Rob Dickins e del produttore Ross Cullum, entrambi citati nel testo del brano. La lavorazione ha richiesto un intenso lavoro di arrangiamento, soprattutto per le tonalit\u00e0 esotiche che caratterizzano la parte musicale.\nNel 1998 il singolo fu remixato per festeggiare il decimo anniversario. La canzone era molto popolare nei primi anni novanta e fu inserita in molte compilation di musica pop.\nLa divisione delle sillabe per seguire il ritornello pu\u00f2 trarre in inganno l'ascoltatore, pensando che il testo sia in latino (come lo sono molte canzoni di Enya), ma in realt\u00e0 la lingua \u00e8 inglese.\nIl titolo della canzone si riferisce infatti allo studio di Londra dove fu registrato, piuttosto che al fiume Orinoco del Venezuela, anche se \u00e8 un deliberato doppio riferimento.\nNel 2009 viene pubblicato in versione rimasterizzata nell'edizione deluxe del secondo Greatest Hits della cantante, \"The Very Best of Enya\".\nRisulta al giorno d'oggi fra i brani pi\u00f9 popolari e conosciuti della cantante irlandese, soprattutto per l'ampio utilizzo in colonne sonore e soundtrack musicali televisivi.\nSuccesso commerciale.\nIl brano \u00e8 arrivato primo in Svizzera per 5 settimane, in Irlanda per 4 settimane, nei Paesi Bassi e nella Official Singles Chart per 3 settimane.\nVideo musicale.\nNel videoclip, Enya indossa un vestito bianco ed \u00e8 immersa nella flora e fauna venezuelane, ricorrenti sono le figure di animali, fiori, correnti e cascate che delineano un ambiente suggestivo attorno alla cantante e, durante il ritornello, si scorge l'immagine di una nave, che evidenzia il tema del viaggio.\nCaratterizza il video un effetto pastello che sar\u00e0 utilizzato anche per altri video di Enya."}
{"id": "702648", "revid": "125918048", "url": "https://it.wikipedia.org/wiki?curid=702648", "title": "Icore", "text": "Secondo la mitologia greca, l'icore (: ; ) \u00e8 il \"materiale\" che costituisce il \"sangue\" delle creature immortali.\nQuando una divinit\u00e0 viene ferita, la presenza dell'icore rende il suo sangue velenoso per i mortali. \nQuesta sostanza \u00e8 di colore bianco o trasparente, simile al siero del latte.\n \u00e8 presente anche nell'ambrosia."}
{"id": "702657", "revid": "438678", "url": "https://it.wikipedia.org/wiki?curid=702657", "title": "Un volto dal passato", "text": "Un volto dal passato \u00e8 un film prodotto nel 2000 e diretto da Marc S. Grenier."}
{"id": "702662", "revid": "767487", "url": "https://it.wikipedia.org/wiki?curid=702662", "title": "Rischio totale", "text": "Rischio totale (\"Narrow Margin\") \u00e8 un film del 1990 diretto da Peter Hyams.\n\u00c8 il remake di \"Le iene di Chicago\" del 1952 diretto da Richard Fleischer.\nTrama.\nLos Angeles. Una donna, Carol Hunnicut, assiste all'omicidio dell'uomo con cui stava trascorrendo la serata ad opera di un potente boss della mafia, Leo Watts, senza che quest'ultimo si accorga della sua presenza.\nDurante le indagini la polizia - grazie ad un'impronta - scopre la presenza della donna sul luogo dell'omicidio, e cerca di mettersi in contatto con quest'ultima per farla testimoniare; grazie alla confessione di un'amica viene rintracciata in una baita sulle montagne del Canada, dove nel frattempo la donna si era nascosta impaurita.\nIl vice procuratore distrettuale Robert Caulfield parte cos\u00ec in elicottero alla volta del Canada per recuperare la donna e convincerla a testimoniare. Sembra filare tutto liscio, quando una volta arrivati alla baita, partono colpi di mitra da un elicottero che nel frattempo li aveva seguiti; una talpa nel dipartimento aveva infatti rivelato anche a Leo Watts il nascondiglio della donna. Durante la sparatoria rimangono uccisi un poliziotto e il pilota dell'elicottero.\nScampati alla sparatoria, per Caulfield e Carol inizia un lungo inseguimento attraverso le montagne del Canada. L'azione si sposta quindi sul treno per Vancouver, dove i fuggitivi saranno braccati dagli scagnozzi di Leo Watts, deciso in ogni modo a non far arrivare la donna sul banco dei testimoni."}
{"id": "702664", "revid": "729019", "url": "https://it.wikipedia.org/wiki?curid=702664", "title": "Osso frontale", "text": "L'osso frontale (o osso coronale) \u00e8 un osso piatto del neurocranio, impari e mediano, a forma di conchiglia. Contribuisce a formare la scatola cranica, sia nella porzione della volta (con la squama) sia nella porzione della base (con la porzione orbitale), anteriormente.\nAspetto.\nNell'osso frontale si considerano:\nSquama.\nLa \"squama\" (\"Squama frontalis\") \u00e8 la parte pi\u00f9 ampia del frontale. Collocandosi verticalmente nella parte superiore dell'osso, essa \u00e8 limitata superiormente e posteriormente dal \"margine parietale\" ed inferiormente dalle \"arcate orbitarie\" (o \"margini sopraorbitari\"). Lateralmente, la \"linea temporale\", rivolta in alto e posteriormente, delimita le \"facce temporali\". La squama presenta due facce, esterna ed interna.\nFaccia esterna.\nLa \"faccia esterna\" o \"esocranica\" della squama frontale \u00e8 convessa e presenta due tuberosit\u00e0 o \"bozze frontali\", situate circa 3\u00a0cm al di sopra delle due arcate sopraciliari: tali eminenze, pi\u00f9 prominenti nei crani giovani, variano dimensionalmente da individuo ad individuo e, in alcuni casi, possono presentarsi asimmetricamente. La superficie dell'osso cranialmente a tali rilievi \u00e8 liscia e ricoperta dalla galea capitis (o \"aponeurosi epicranica\").\nAl di sotto delle bozze si trovano le \"arcate sopraciliari\", due prominenze arcuate che si incontrano al centro con un leggero rilievo chiamato \"glabella\" (dal latino \"gl\u0103bellus\", \"liscio\", riferito al fatto che questa porzione \u00e8 comunemente glabra). Esse sono generalmente pi\u00f9 ampie nel maschio che non nella femmina, e la loro maggiore o minore prominenza dipende in un certo qual grado dalla dimensione dei seni frontali, cavit\u00e0 pneumatiche (contenenti aria) pari e quasi mai simmetriche, comunicanti con le fosse nasali. Esse sono assenti alla nascita e raggiungono la loro dimensione definitiva dopo la pubert\u00e0.\nAl di sopra della glabella e lungo tutta la linea mediana, si ha una sutura, detta \"sutura metopica\" o \"mediofrontale\", generalmente riassorbita o residuale in et\u00e0 adulta.\nCaudalmente a ciascuna arcata sopraciliare si trova un margine incurvato e prominente, detto \"margine sopraorbitario\" o \"arcata orbitaria\", che forma il confine superiore della base della cavit\u00e0 orbitaria, e separa la squama dalla porzione orbitale dell'osso. Il tratto laterale \u00e8 spigoloso e prominente, conferendo all'occhio una notevole protezione da traumi; il tratto mediale, invece, \u00e8 arrotondato. Le arcate orbitarie sono intaccate al confine tra il terzo mediale e quello intermedio dall\"'incisura sopraorbitale\", talvolta costituente un foro completo, per il passaggio dei vasi e nervo omonimi (branca oftalmica del trigemino).\nIl margine sopraorbitario termina lateralmente con il \"processo zigomatico\", robusto e prominente, che si articola con il processo frontale dell'osso zigomatico. Da questo processo si diparte, posterosuperiormente, la \"linea temporale\", che si divide in seguito nelle linee temporali superiore ed inferiore, che proseguono nel cranio intatto lungo la faccia esocranica del parietale. L'area al di sotto e dietro alla linea temporale forma la porzione anteriore della fossa temporale e d\u00e0 origine alle fibre anteriori del muscolo temporale.\nTra i margini sopraorbitari, la squama si proietta verso il basso, ad un livello pi\u00f9 caudale di quello dei processi zigomatici; questa porzione \u00e8 conosciuta come \"parte nasale\" e presenta una discontinuit\u00e0 scabra e irregolare, la \"incisura nasale\", che si articola da entrambi i lati della linea mediana con le ossa nasali e lateralmente con i processi frontali delle ossa mascellari e con l'osso lacrimale. La porzione mediana della sutura frontonasale prende il nome di nasion. Dal centro dell'incisura, il processo nasale si proietta verso il basso e anteriormente, profondamente alle ossa nasali e ai processi frontali delle mascelle, e supporta il dorso del naso. Il processo nasale termina in basso in una \"spina\" aguzza e, da entrambi i lati di essa \u00e8 presente una piccola superficie scanalata, che partecipa alla formazione del tetto della fossa nasale corrispondente.\nLa spina forma parte del setto nasale, articolandosi anteriormente con la cresta delle ossa nasali e posteriormente con la lamina perpendicolare dell'etmoide.\nFaccia interna.\nLa \"faccia interna\" o \"endocranica\" della squama frontale \u00e8 concava, e si presenta divisa medialmente dalla parte terminale del \"solco del seno sagittale\": i margini del solco, rostralmente, si innalzano ed uniscono a formare una cresta denominata appunto \"cresta frontale\". Essa d\u00e0 attacco alla falce cerebrale e termina presso l'articolazione con la lamina cribrosa dell'etmoide in un foro, detto \"foro cieco\". Questo \u00e8 un piccolo solco di dimensioni variabili, solitamente occluso in fondo; nel caso questo sia invece aperto, trasmette una vena dal naso al seno sagittale.\nSul resto della squama si notano le impronte delle circonvoluzioni cerebrali, numerosi solchi, dovuti alle ramificazioni anteriori delle arterie meningee medie e due \"fosse frontali\", corrispondenti alla bozze esocraniche. Numerose, piccole fossette irregolari possono anche essere notate da entrambi i lati del solco sagittale, lasciate dalle granulazioni aracnoidee del Pacchioni.\nPorzione orbitaria.\nLa \"parte orbitaria\" consiste di due sottili lamine triangolari, le \"lamine orbitarie\", che vanno a costituire la volta delle due cavit\u00e0 orbitarie e sono separate l'una dall'altra da una discontinuit\u00e0 mediana, l\"'incisura etmoidale\". Esse si distaccano dalle arcate orbitali, portandosi dorsalmente. In tale porzione si possono distinguere una superficie superiore ed una inferiore.\nLa \"superficie inferiore\" di ogni lamina orbitaria \u00e8 liscia e concava e presenta, lateralmente, coperta dal processo zigomatico, una depressione triangolare poco profonda, detta \"fossetta lacrimale\", che ospita la ghiandola lacrimale. Vicino alla porzione nasale si ha un'altra depressione, la \"fossetta trocleare\", ed occasionalmente una piccola spina trocleare, in cui passa la puleggia tendinea del muscolo obliquo superiore dell'occhio, detta appunto troclea.\nLa \"superficie superiore\" \u00e8 convessa e marcata da numerosi rilievi ossei detti \"impronte digitate\", che vanno a colmare i solchi e i giri dei lobi anteriori dell'emisfero telencefalico, e da leggeri solchi per le branche meningee dei vasi etmoidali. L\"'incisura etmoidale\" \u00e8 quadrilatera ed occupata, nel cranio articolato, dalla lamina cribrosa dell'osso etmoide. I margini di tale incisura presentano numerose emicellette che, completando le emicellette corrispondenti della faccia superiore delle masse laterali dell'etmoide, completano le cellette etmoidali, cavit\u00e0 pneumatiche collegate con le fosse nasali. Due solchi attraversano tali margini trasversalmente, formando canali con l'etmoide, aperti nella parete mediale dell'orbita: il canale anteriore trasmette il nervo nasociliare e i vasi etmoidali anteriori; il canale posteriore trasmette il nervo e i vasi etmoidali.\nAnteriormente all'incisura etmoidale, da entrambi i lati della spina nasale, sono presenti le aperture dei seni frontali.\nMargine.\nIl margine della squama \u00e8 spesso, fortemente indentato e assottigliato alle spese della superficie interna cranialmente, dove \u00e8 appoggiato alle ossa parietali, ed alle spese della superficie interna da entrambi i lati, dove riceve la pressione laterale da tali ossa. Questo margine continua verso il basso con una superficie triangolare, ruvida, che si articola con la grande ala dello sfenoide. I margini posteriori delle lamine orbitali sono sottili e seghettati, e si articolano con le piccole ali dello sfenoide.\nArticolazioni.\nL'osso frontale si articola con le ossa parietali tramite la sutura coronale, con la piccola e la grande ala dello sfenoide, l'osso lacrimale e con la lamina papiracea dell'etmoide, al confine con la sua faccia infraorbitale; con il processo frontale dell'osso mascellare e con le ossa nasali immediatamente sotto la glabella e con il processo frontale dell'osso zigomatico.\nOssificazione.\nL'ossificazione del frontale \u00e8 di tipo membranoso ed origina da due centri primari, uno per ciascuna met\u00e0, che appaiono attorno alla met\u00e0 del secondo mese di vita fetale, al di sopra dell'arcata orbitaria. Da ognuno di questi centri l'ossificazione si estende verso l'alto a formare la met\u00e0 corrispondente della squama, e indietro a formare la lamina orbitaria. La spina nasale si ossifica a partire da un paio di centri secondari, pari e simmetrici, adiacenti alla linea mediana. Centri simili appaiono nella porzione nasale e nei processi zigomatici.\nAlla nascita l'osso consiste di due porzioni, separate dalla sutura frontale, che \u00e8 solitamente obliterata, tranne la sua parte inferiore, entro l'ottavo anno di vita, ma occasionalmente persiste per tutta la durata della vita. Si ritiene generalmente che lo sviluppo dei seni frontali inizi alla fine del primo o all'inizio del secondo anno di vita, ma pu\u00f2 anche iniziare alla nascita. I seni sono di dimensioni considerevoli entro il settimo-ottavo anno di vita, ma non raggiungono le loro proporzioni definitive fino al termine della pubert\u00e0.\nNegli altri animali.\nNella maggior parte dei vertebrati, l'osso frontale \u00e8 pari, e non singolo in seguito a fusione come si presenta negli umani. \u00c8 tipicamente localizzato nella porzione superiore della testa, tra gli occhi, ma in molti animali non mammiferi non forma parte della cavit\u00e0 orbitale. Nei rettili, nei pesci ossei e negli anfibi \u00e8 spesso separato dalle orbite da due o pi\u00f9 ossa addizionali, non riscontrabili nei mammiferi. Queste ossa, dette prefrontali e postfrontali, formano assieme il margine superiore delle orbite e giacciono da entrambi i lati delle ossa frontali."}
{"id": "702670", "revid": "1318658", "url": "https://it.wikipedia.org/wiki?curid=702670", "title": "Stari Ras", "text": "Stari Ras (\u0421\u0442\u0430\u0440\u0438 \u0420\u0430\u0441), originariamente conosciuta col nome di Ras, fu una delle prime capitali dello stato medievale serbo di Ra\u0161ka, la pi\u00f9 importante per un lungo periodo di tempo.\nSituata nell'odierna regione di Ra\u0161ka o del Sangiaccato (l'antica denominazione ottomana tuttora utilizzata) della Serbia, la citt\u00e0 era al centro dello stato medievale che cominciava ad espandersi in ogni direzione. Venne fondata fra il IX e il X secolo e venne abbandonata durante il XIII secolo. Aveva una posizione favorevole nell'area della Serbia medievale, lungo la gola di Ra\u0161ka, all'incrocio delle strade fra il Mar Adriatico e il Principato di Zeta, stretta fra la Bosnia a ovest e il Kosovo a est.\nOggi della citt\u00e0 non restano che rovine, situate vicino a Novi Pazar, citt\u00e0 fondata probabilmente come enclave commerciale della stessa Ras. Esistono progetti per ricostruire l'antica citt\u00e0, che in comune col monastero di Sopocani \u00e8 stata inclusa nell'elenco dei Patrimoni dell'umanit\u00e0 dell'UNESCO. L'antico monastero di Stari Ras, del XII secolo, \u00e8 gi\u00e0 stato ricostruito e potrebbe essere a sua volta incluso nella lista dell'UNESCO.\nStari Ras e il monastero di Sopocani si trovano non lontani da un altro monumento patrimonio dell'umanit\u00e0, il monastero di Studenica."}
{"id": "702676", "revid": "95049", "url": "https://it.wikipedia.org/wiki?curid=702676", "title": "Grottarossa", "text": "Grottarossa \u00e8 la cinquantaseiesima zona di Roma nell'Agro Romano, indicata con Z. LVI.\nGeografia fisica.\nTerritorio.\nSi trova nell'area nord di Roma, a ridosso ed internamente al Grande Raccordo Anulare e contigua al fiume Tevere.\nLa zona confina:\nStoria.\nGrottarossa era attraversata dall'antica via Veientana che si staccava dalla via Cassia e collegava Roma con Veio.\nIl tracciato di questa via \u00e8 ormai quasi completamente inglobato dall'urbanizzazione delle zone di Tomba di Nerone e della stessa Grottarossa.\nUna delle poche testimonianze dell'antica strada (che come le altre fuori dalle mura era affiancata da sepolcreti) \u00e8 il Sepolcro dei Veienti, struttura funebre della prima et\u00e0 imperiale di notevoli dimensioni che si trova, in stato di semi abbandono, all'interno del parco chiamato Parco Papacci.\nPresso il moderno ospedale di Sant'Andrea sono visibili due tombe di fattura etrusca, nella vicina via di Quarto Annunziata.\nLa zona prende il nome da grotte scavate nel tufo rosso, trovate nei pressi della omonima via di Grottarossa e dove, presumibilmente, abitavano degli ominidi preistorici (probabilmente uomini di Neandertal o Homo sapiens).\nAnche un'altra via presso l'incrocio di via di Grottarossa con via Flaminia pare prendere il nome da un tipo di tufo (via di Quarto Peperino), cos\u00ec come Saxa Rubra (sassi rossi).\nLa strada in questo punto, secondo un'antica carta del 1692, prendeva il nome di \"Viatrium ad Flaminiam\".\nMonumenti e luoghi d'interesse.\nLa mummia di Grottarossa.\nIl 6 febbraio 1964, durante i lavori di un cantiere edile in via Abbadia San Salvatore (attuale via Cassia 952), fu scoperta una sepoltura del II secolo con il corpo mummificato di una bambina di 8-10 anni circa.\nNormalmente nella Roma antica non si utilizzava questa tecnica per la conservazione delle salme, per questo, la cosiddetta mummia di Grottarossa, \u00e8 forse un caso unico. La mummia \u00e8 attualmente conservata, all'interno di un'urna, in una sala del Museo nazionale romano di palazzo Massimo insieme al suo corredo funerario, costituito da numerosi oggetti interessanti e curiosi, come ad esempio una bambola snodabile, tutti ritrovati nella tomba accanto al corpo della fanciulla.\nData la singolarit\u00e0 della conservazione del corpo, si \u00e8 ipotizzato che la fanciulla appartenesse ad una famiglia patrizia convertita al rito della dea egizia Iside, culto molto diffuso nel mondo romano nel I e II secolo d.C., come si pu\u00f2 vedere da altri monumenti romani quali la Piramide Cestia.\nGeografia antropica.\nUrbanistica.\nNel territorio di Grottarossa si estendono le zone urbanistiche 20E Grotta Rossa Ovest e 20F Grotta Rossa Est.\nFrazioni.\nGrottarossa comprende la frazione di Saxa Rubra.\nInfrastrutture e trasporti.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN)."}
{"id": "702687", "revid": "713168", "url": "https://it.wikipedia.org/wiki?curid=702687", "title": "Peperino", "text": "Il peperino o piperino \u00e8 una roccia magmatica, tipica delle zone di Vitorchiano e Soriano nel Cimino, in provincia di Viterbo, e dei Colli Albani, in provincia di Roma, costituita da frammenti di trachite o di tefrite, e contenente leucite in varie percentuali. Il colore classico \u00e8 il grigio macchiettato. \u00c8 presente inoltre in varie zone dell'Italia centrale. Viene utilizzata nelle costruzioni tipicamente per la realizzazione di zoccolature, fasce, lastricati, soglie, scale.\nEtimologia del nome.\nIl nome peperino deriva dal latino tardo \" lapis peperinus\", derivato di \"piper\" (cio\u00e8 pepe), per la presenza di particelle di biotite di colore nero simili a grani di pepe.\nPeperino di Soriano nel Cimino.\nProcesso di formazione.\nIl peperino, una ignimbrite di tipo tufo saldato, deriva dalla cementazione di materiali vulcanici dell'antico Vulcano Cimino.\nNel corso dei secoli il tutto si \u00e8 consolidato, sia per effetto di azioni fisiche connesse con movimenti orogenici, sia per la naturale presenza di cemento formatosi dalla decomposizione di particelle vetrose e di calcio.\nQuesto processo di formazione rende il peperino resistente al tempo ed agli agenti atmosferici, pur rendendolo facilmente lavorabile.\nIl peperino, detto \"lapis ciminus\", \u00e8 stato originato dalle lave solidificate del vulcano Cimino, oggi spento e conosciuto come \"Monte Cimino\" (1.053 s.l.m.).\nColore.\nIl classico colore del peperino \u00e8 il bigio, ma nell'area sorianese \u00e8 estratto nelle variet\u00e0: peperino grigio chiaro e peperino rosa; nella qualit\u00e0 pi\u00f9 dura e compatta prende il nome di \"lavagrigia\" e \"lavarosa\". Il peperino di color rosa \u00e8 molto pi\u00f9 raro ed apprezzato.\nStoria ed usi.\nQuesta pietra \u00e8 stata utilizzata fin dal paleolitico e poi, via via, dagli etruschi per i loro sarcofagi, dai romani per gli edifici pubblici, fino a diventare materiale edificabile dominante per le costruzioni medievali e rinascimentali.\nNell'et\u00e0 antica (all'epoca di etruschi e romani) nella zona di Viterbo il peperino fu utilizzato per la costruzione del teatro di Ferento.\nNel medioevo il peperino fu utilizzato per la costruzione di diversi quartieri a Viterbo, ancora oggi, infatti, si pu\u00f2 notare la presenza di questa pietra nel quartiere medievale di S. Pellegrino.\nIl peperino fu usato anche per la costruzione di alcuni tra i pi\u00f9 caratteristici borghi del viterbese, come ad esempio quelli di Vitorchiano e Soriano.\nDa Soriano nel Cimino il peperino \u00e8 esportato fino in Canada, in Giappone e nel Medio Oriente.\nPeperino dei Colli Albani.\nLocalizzazione.\nIl peperino dei Colli Albani, in provincia di Roma, \u00e8 localizzabile in buona parte del territorio comunale di Marino, e lungo i crinali \u2500 le \"pentime\" \u2500 del Lago Albano, anche nei comuni di Castel Gandolfo, Albano Laziale, Rocca di Papa, Velletri ed Ariccia. Per via della sua grande diffusione nell'area dei Colli Albani, che prendono nome dall'antica capitale latina \"Alba Longa\", i Romani chiamarono questa tipologia di peperino \"lapis albanus\". Le tipologie pi\u00f9 diffuse sono quelle del peperino di Marino e di Albano: nel territorio di quest'ultimo comune \u00e8 stato identificato un tipo particolare di peperino, chiamato dai geologi \"peperino di Cecchina\". Cave per l'estrazione del peperino erano attive a Marino \u2500 le Cave di Peperino \u2500 e ad Albano Laziale in et\u00e0 romana e ad Ariccia.\nFormazione e composizione.\nLa formazione del peperino di Marino, \u00e8 pi\u00f9 in generale di tutto il territorio dei Colli Albani, \u00e8 dovuta all'attivit\u00e0 del Vulcano Laziale, iniziata circa 600.000 anni fa e terminata 20.000 anni or sono. Il solidificarsi delle lave emesse dal cono vulcanico diede origine a varie tipologie di minerali: dal tufo, diffuso nell'area tuscolana dei Colli Albani (Monte Compatri e Rocca di Papa), alla pietra sperone del Tuscolo (Frascati, Grottaferrata e Monte Porzio Catone), e quindi al peperino.\nLa \"Carta Geologica d'Italia\" del \"Servizio Geologico d'Italia\" cos\u00ec definisce i peperini albani, classificandoli come tipologia \"v2\": \"Manifestazioni eruttive finali. Brecce piroclastiche d'esplosione con lapilli, proiettili leucocratici, ultrafemici, pirosseniti biotitiche, pi\u00f9 xenoliti di lave leucitiche e del substrato, facies cineritiche superiormente straterellate, in strati e banchi consolidati (peperino) rapidamente assottigliatosi allontanandosi dai centri d'emissione.\" Il peperino di Marino \u00e8 definito da alcuni studiosi \"lava fangosa indurita\" con un magnetismo alquanto debole se confrontato con altre pietre della stessa zona: ed in effetti scavando nel sottosuolo marinese si possono individuare filoni di peperino umidi, ancora in formazione.\nIl peperino di Marino \u00e8 invariabilmente di colore grigio, variabile dalla tonalit\u00e0 chiara alla scura: all'interno della materia sono contenuti frammenti di altri minerali, come gli \"zeoliti\": questi minerali erano spesso utilizzati dalla gente comune per pulire le argenterie.; possono trovarsi inclusi nel peperino anche minerali cristallizzati ed amorfi, globuli di calcite e addirittura pezzetti di legno. L'architetto e studioso Leon Battista Alberti, durante la sua permanenza ai Colli Albani, sostenne di aver visto uscire da un blocco di peperino una serpe viva: indubbiamente, all'interno del composto del peperino si trovano piccoli animali morti, frammenti ossei \u2500 come il corno di una cerva rinvenuto alla fine dell'Ottocento presso la localit\u00e0 Civitella di Marino \u2500 o addirittura interi scheletri, come lo scheletro di un cervo trovato nel sottosuolo di piazza di Corte ad Ariccia nel 1786.\nStoria ed usi.\nNell'et\u00e0 della Roma monarchica il peperino dei Colli Albani, chiamato \"lapis albanus\", fu uno dei principali materiali da costruzione di Roma: in peperino vennero costruite le Carceri Mamertine, la Cloaca Massima, e una parte considerevole delle costruzioni celebrative sul Campidoglio. Ancora in et\u00e0 romana vennero costruiti con questo materiale l'acquedotto Claudio, la struttura base di Castel Sant'Angelo a Roma, l'\"emissario del Lago Albano\" e le mura dei \"Castra Albana\" ad Albano Laziale; il mitreo di Marino venne scavato nel peperino vivo. Secondo una tradizione popolare, l'imperatore Nerone invi\u00f2 a lavorare alle cave di Marino, che gi\u00e0 erano ampiamente operative nel I secolo, degli schiavi orientali, a cui sarebbe riconducibile la costruzione del mitreo.\nNel medioevo, vennero realizzate in peperino alcune parti architettoniche della \"chiesa di Santa Lucia\" a Marino, unico esempio di architettura gotica dei Castelli Romani, oggi trasformata in sede del Museo Civico Umberto Mastroianni. Durante la dominazione feudale della famiglia Colonna su Marino, le principali opere monumentali della citt\u00e0 furono edificate in peperino: parti ornamentali di Palazzo Colonna (1532 - 1622), gli ingressi ai Giardini Colonna (fine Cinquecento), alcune parti della Basilica di San Barnaba (1640 - 1662), la \"fontana dei Quattro Mori\" (1636). A met\u00e0 Cinquecento Marcantonio II Colonna commission\u00f2 agli scalpellini marinesi delle enormi statue da collocare nel Barco Colonna di Marino, oggi in buona parte disperse.\nNell'Ottocento le principali opere monumentali realizzate in peperino furono Palazzo Brancaccio su via Merulana a Roma e l'imponente ponte di Ariccia; inoltre, per tutte le principali strade della zona i basamenti ed i viadotti erano in peperino: lungo la Strada statale 7 Via Appia dopo Albano Laziale \u00e8 ancora oggi visibile l'imponente muro di contenimento della strada. Alla fine dell'Ottocento, presso le cave di peperino di Marino lavoravano circa cinquecento scalpellini, che rappresentavano un'importante voce dell'economia locale.\nA partire dal Novecento, il peperino inizi\u00f2 anche ad attirare l'attenzione di numerosi artisti: lo scultore e pittore futurista Roberto Melli realizz\u00f2 con questa pietra \"Il ritratto di Vincenzo Costantini\", opera conservata presso la Galleria Nazionale d'Arte Moderna e Contemporanea di Roma. Altri scultori furono attirati a Marino dalla sua pietra: fra gli altri Lorenzo Guerrini, Pietro ed Andrea Cascella, Aldo Cal\u00f2 e infine Umberto Mastroianni.\nNel 1960, con la costruzione della Strada statale 217 Via dei Laghi che passa sopra le latomie delle cave, l'escavazione del peperino a Marino venne interrotta. Tuttavia l'interesse per questa materia non and\u00f2 scemando, anzi: tra il 1978 ed il 1990 il Comune di Marino organizz\u00f2 la \"Biennale della Pietra\", con la partecipazione di artisti come il marinese Paolo Marazzi, lo spagnolo Luis Ramos ed il giapponese Kazuto Kuetani. Il 5 ottobre 1991 il Consiglio comunale ha approvato il vincolo storico per una parte della cave abbandonate, attorno a cui \u00e8 cresciuto il quartiere Cave di Peperino, che rivestono ancora oggi un fascino particolare.\nMoai.\nQuesta pietra \u00e8 stata oggetto di un particolare ed interessante scambio culturale con gli indigeni dell'isola di Pasqua: recentemente infatti un gruppo di artigiani rapanui ha scolpito a Vitorchiano, un piccolo paese vicino a Soriano nel Cimino, un enorme moai ricavato da un blocco di pietra di 30 tonnellate e la grande opera, dall'aspetto misterioso, \u00e8 rimasta presso la cittadina."}
{"id": "702695", "revid": "1318658", "url": "https://it.wikipedia.org/wiki?curid=702695", "title": "Monastero di Studenica", "text": "Il monastero di Studenica (in serbo: \u041c\u0430\u043d\u0430\u0441\u0442\u0438\u0440 \u0421\u0442\u0443\u0434\u0435\u043d\u0438\u0446\u0430), si trova 39 chilometri a sud-ovest di Kraljevo, nella Serbia centrale. \u00c8 uno dei pi\u00f9 grandi e importanti monasteri della Chiesa ortodossa serba.\nVenne fondato nel 1190 dal fondatore del moderno stato serbo, Stefano Nemanja, il quale, dopo aver abdicato in favore del figlio, vi dedic\u00f2 gli ultimi anni di vita.\nLe sue mura fortificate racchiudono due chiese: la chiesa della Vergine e la chiesa del Re, entrambe costruite in marmo bianco. Il monastero \u00e8 noto per i suoi splendidi affreschi in stile bizantino del XIII e XIV secolo.\nNel 1986 il monastero di Studenica venne incluso nell'elenco dei patrimoni dell'umanit\u00e0 dell'UNESCO. Il monastero \u00e8 inserito nell'itinerario Culturale del Consiglio d'Europa \u00abTransromanica\u00bb."}
{"id": "702700", "revid": "57342", "url": "https://it.wikipedia.org/wiki?curid=702700", "title": "Titicaca", "text": "Il lago Titicaca \u00e8 un lago (8.330 km\u00b2) situato tra Per\u00f9 e Bolivia, navigabile alla sua maggiore altitudine (3.812 m sul livello del mare) e presentando una profondit\u00e0 massima di 281 metri. \u00c8 il diciottesimo lago pi\u00f9 grande al mondo.\nEtimologia del termine Titicaca.\nIl lago Titicaca prende il suo nome dall'isola chiamata Intikjarka, parola che deriva da due parole aymara e quechua: \"Inti\" ovvero Sole e \"kjarka\" ovvero masso rupestre.\nUn'altra ipotesi sostiene che derivi da \"Titi\" ovvero gatto o puma e \"kaka\", cio\u00e8 pietra. Il tutto significherebbe quindi puma di pietra, in quanto dall'alto, il lago avrebbe la forma di un puma che caccia una viscaccia (roditore della famiglia dei cincill\u00e0).\nGeografia.\nEstensione.\nIl Lago Titicaca misura 204\u00a0km di lunghezza per 65 di larghezza massima, ed occupa una area di 8.372\u00a0km\u00b2, dei quali 4.772\u00a0km\u00b2 sono in Per\u00f9 e 3.790\u00a0km\u00b2 in Bolivia.\n\u00c8 formato da due bacini d'acqua separati dallo Stretto di Tiquina. Il pi\u00f9 grande, situato a nord \u00e8 denominato \"Lago Mayor\" o \"Chucuito\", ha una superficie di 6450\u00a0km\u00b2 e possiede la massima profondit\u00e0 del lago (-281\u00a0m) vicino all'Isola di Soto.\nL'altro bacino pi\u00f9 piccolo \u00e8 chiamato \"Lago Menor\" o \"Hui\u00f1amarca\", \u00e8 situato a sud e possiede una superficie di 2.112\u00a0km\u00b2, ed una profondit\u00e0 massima di -45 metri.\n\u00c8 situato ad un'altitudine di 3812 metri sopra il livello del mare, ed \u00e8 il lago navigabile pi\u00f9 alto del mondo. Grazie alla purezza dell'acqua, il lago \u00e8 particolarmente trasparente (da 15 a 65 metri), e la qualit\u00e0 della luce \u00e8 eccezionale; le montagne, nonostante la distanza (oltre 20 chilometri dalla sponda peruviana) sono ben visibili."}
{"id": "702704", "revid": "53375394", "url": "https://it.wikipedia.org/wiki?curid=702704", "title": "Impero Romano", "text": ""}
{"id": "702711", "revid": "640277", "url": "https://it.wikipedia.org/wiki?curid=702711", "title": "Croce votiva di San Carlo", "text": ""}
{"id": "702715", "revid": "324026", "url": "https://it.wikipedia.org/wiki?curid=702715", "title": "Face/Off - Due facce di un assassino", "text": "Face/Off - Due facce di un assassino (\"Face/Off\") \u00e8 un film del 1997 diretto da John Woo e interpretato da John Travolta e Nicolas Cage.\nLa trama del film \u00e8 incentrata sui personaggi di Sean Archer, un agente dell'FBI, e Castor Troy, un terrorista, che a seguito di un intervento di chirurgia plastica all'avanguardia assumono rispettivamente l'uno le sembianze dell'altro. Il film riscosse un grandissimo successo sia di critica che di pubblico, incassando in tutto il mondo circa 245 milioni di dollari.\nTrama.\nSean Archer \u00e8 un agente dell'FBI che da anni cerca d'arrestare l'acerrimo nemico Castor Troy, un pericoloso terrorista che sei anni prima, nel tentativo di sbarazzarsi di lui, gli ha accidentalmente ucciso il figlio minore. Un giorno Castor, grazie all'aiuto del fratello minore Pollux, suo braccio destro nonostante sia un ragazzo parecchio ingenuo, crea e successivamente installa nel Centro Congressi di Los Angeles una bomba batteriologica ad orologeria, allo scopo di distruggere la citt\u00e0. Durante il suo successivo tentativo di fuga dalla metropoli, per\u00f2, l'aereo dei due fratelli viene raggiunto da Sean e da alcuni suoi colleghi; l'operazione si conclude con una sparatoria, durante la quale Sean riesce ad arrestare Pollux, mentre Castor viene colpito e cade in coma profondo.\nFra i rottami dell'aereo, i colleghi di Sean recuperano uno zaino contenente tutti gli effetti personali di Pollux, fra i quali un floppy disk contenente il progetto della costruzione della bomba batteriologica, senza tuttavia riportarne la sua collocazione. Sean allora tenta di estorcere informazioni agli scagnozzi di Castor fermati durante la sparatoria, ma quando nessuno parla, i suoi superiori, viste anche le condizioni di Castor, gli confidano che la circostanza gli potrebbe permettere, grazie ad un rivoluzionario intervento chirurgico, di prendere le sembianze del terrorista allo scopo di carpire a Pollux, rinchiuso in un carcere di massima sicurezza, la collocazione della bomba batteriologica.\nDopo un tentennamento iniziale, Sean, vista anche la totale assenza di alternative, decide di sottoporsi all'operazione, che va a buon fine. Viene cos\u00ec portato nel carcere dove si trova Pollux e dove, fingendo dei vuoti di memoria a causa dello stato di coma subito, riesce infine a farsi dire la collocazione della bomba. Mentre \u00e8 ancora rinchiuso in prigione, per\u00f2, Castor si risveglia inaspettatamente dal coma e quando si rende conto di quello che gli \u00e8 successo, fa sequestrare i superiori di Sean ed il medico che aveva eseguito l'operazione affinch\u00e9 questi gli facciano assumere le sembianze dell'agente. Ad operazione conclusa, li uccide, cosicch\u00e9 non rimane pi\u00f9 nessuno a conoscenza del progetto. Sean allora si trova costretto, suo malgrado, a rimanere in carcere, mentre Castor, approfittando del suo nuovo aspetto, fa liberare il fratello, per poi insinuarsi nella vita famigliare e lavorativa dell'agente, dove un giorno, fingendo di essere venuto a sapere dove si trova la bomba, la disattiva, venendo poi acclamato come un eroe nazionale.\nNel frattempo, in prigione, volendo cercare di riprendersi la sua vita, Sean inizia ad escogitare un piano di fuga. Un pomeriggio, provoca perci\u00f2 una rissa fra lui ed alcune guardie, cosa che lo condanna a subire un trattamento di elettroshock. Portato perci\u00f2 nell'ambulatorio dove viene effettuata la pratica e nel quale si trova in quel momento un altro carcerato, Dubov, che tempo prima aveva subito un torto da Castor, egli gli rivela, al fine di conquistarne la fiducia, di non avergli mai fatto lo sgarbo da cui derivava la sua avversit\u00e0. Dubov allora, rincuorato, riesce a ribellarsi ai medici, aiutando poi Sean a scappare. Grazie ad una rocambolesca fuga e ad una estenuante nuotata, dal momento che il carcere si trovava su una piattaforma in mare aperto, Sean riesce a raggiungere la riva, chiamando subito la moglie e mettendola in guardia dall'uomo che finge di essere lui, ma senza venir creduto. Consapevole che con le sue sembianze rischierebbe di venire ucciso dai suoi stessi uomini, decide di recarsi nel quartier generale di Castor per farsi aiutare dalla sua banda.\nNel frattempo, a casa di Sean, Castor, mentre sta parlando al telefono con il fratello del suo piano di sfruttare le risorse che il Governo intende concedergli per distruggere la loro concorrenza e tornare alla ribalta, vede Jamie, la ribelle figlia di Sean, rientrare in casa con un amico, il quale per\u00f2, mentre sono ancora in auto, cerca di violentarla. Il terrorista si precipita quindi fuori di casa e picchia il ragazzo. Il terrorista crede che Jamie si nasconda dietro un'apparenza aggressiva e tetra per dimenticare la morte del fratello, mentre in realt\u00e0 stava solo percependo le future responsabilit\u00e0 dell'et\u00e0 adulta, come intuito dal padre dopo l'arresto della sua nemesi (dicendo alla ragazza all'inizio del film \"cresci ogni 10 giorni\"). Castor allora ne approfitta per darle un balisong con il quale difendersi da eventuali, ulteriori tentativi di violenza.\nNel frattempo, nella sede della banda di Castor, Sean scopre che il terrorista, all'insaputa di tutti, ha avuto un figlio da Sasha, una donna del gruppo. Nel mentre, Pollux, mandato da Castor a controllare la situazione, informa il fratello che Sean si trova nel suo quartier generale. Castor allora invia una squadra d'azione nel covo: ne nasce una sparatoria durante la quale tutti i membri della gang vengono uccisi, ad eccezione di Sean, Sasha ed il bambino, che riescono a mettersi in salvo. Anche Pollux muore durante lo scontro, provocando cos\u00ec ancora di pi\u00f9 le ire di Castor. Tornato in ufficio, Castor viene duramente ripreso dal capo FBI Victor Lazarro, stufo dei suoi metodi di estirpazione del crimine. Il terrorista allora, approfittando della cardiopatia dell'uomo, gli sferra un colpo che gli provoca un infarto e lo uccide.\nSean intanto, rimasto ferito nella sparatoria, riesce a raggiungere casa sua. Qui trova sua moglie, alla quale rivela tutti i dettagli della sua missione, suggerendole alla fine di prelevare del sangue dall'uomo che finge di essere suo marito per dimostrarle che il gruppo sanguigno non corrisponde al suo. La donna segue il consiglio e, prelevata quella stessa sera una goccia di sangue all'uomo, lo porta in laboratorio e lo analizza, avendo cos\u00ec piena conferma delle parole di Sean. Raggiunta all'ospedale dall'agente, egli le rammenta del loro primo appuntamento, dicendole poi di non voler pi\u00f9 vivere con quell'aspetto e che \u00e8 giunto il momento di chiudere i conti con Castor prima che gli venga affidato in mano tutto il Dipartimento vista la morte di Lazarro. La donna gli consiglia allora d'agire il mattino successivo, durante il funerale del capo FBI.\nDurante il rito funebre, Sean giunge in chiesa mentre Castor e tutti i colleghi sono riuniti per la funzione, facendo poi recapitare al terrorista da un chierichetto una foto di suo figlio. Castor allora capisce che Sean \u00e8 arrivato per chiudere la partita. Dopo che tutti sono andati via, si scontra con l'agente a colpi di pistola all'interno della chiesa, cosa che provoca la morte dei suoi due scagnozzi pi\u00f9 fidati nonch\u00e9 quella di Sasha. Castor tenta allora di sequestrare anche la moglie e la figlia di Sean, quest'ultima ancora ignara della vera identit\u00e0 di colui che sino a quel momento aveva creduto fosse suo padre. Tuttavia, quando si rende conto della situazione, la ragazza lo pugnala ad una gamba usando il balisong che egli stesso le aveva dato. Castor, ferito, s'impossessa di un motoscafo, cercando di scappare e venendo inseguito da Sean a bordo di un'altra imbarcazione.\nI due danno vita ad uno spettacolare inseguimento, che termina solo dopo molte miglia, su una spiaggia vicina ad un porto. Qui i due uomini passano alle mani, con Sean che ad un certo punto riesce ad infilare un arpione nella gamba sinistra di Castor. Sentendosi ormai alle strette, Castor inizia a ferirsi il viso con una lama, intenzionato a condannare per sempre Sean a vivere con la sua faccia. L'agente, non sopportando di vedere la propria faccia rovinata, lo uccide. Poco dopo, avvertiti della vicenda per telefono dalla moglie dell'agente, i suoi colleghi FBI giungono sul posto. Sean viene cos\u00ec trasportato in ospedale assieme al cadavere di Castor e l'intervento viene ripetuto. Qualche giorno dopo, mentre moglie e figlia lo stanno aspettando, Sean torna a casa con le sue iniziali sembianze, portando assieme a lui Adam, il figlio di Castor e Sasha, che i coniugi decidono d'adottare, chiudendo cos\u00ec con il loro doloroso passato.\nIl film.\nLa sceneggiatura del film, scritta da Mike Werb e Michael Colleary, fu completata nel 1990, tuttavia nessuno era propenso a comprarla; ci\u00f2 costrinse gli autori a riscriverla molte volte e solo dopo l'entrata nel progetto di John Woo il film entr\u00f2 finalmente in produzione. Con questo film, John Woo, dopo l'esperienza a basso costo di \"Senza tregua\" e quella di \"\", ha a disposizione un bilancio consistente e una discreta libert\u00e0 creativa. Fu stipulato un budget di circa 80 milioni di dollari per girare la maggior parte delle scene di sparatoria e di inseguimento, soprattutto nella scena finale in cui i due protagonisti si affrontano sui motoscafi.\nSfrutta il carisma di due \"esperti\" dei film d'azione, Nicolas Cage e John Travolta, decorando l'intero film con adeguati e aggiornati effetti speciali, concludendo con un finale spettacolare e inaugurando il nuovo genere azione/sparatutto degli anni novanta e inizio duemila. Il risultato \u00e8 un affascinante, e a tratti divertente, accostamento di situazioni in cui lo spettatore vorrebbe immedesimarsi. Gigioneschi ambedue gli attori protagonisti, a cui si accosta l'attore italo-americano Alessandro Nivola. La colonna portante del film \u00e8 il tema del \"doppio\", cui lo spettatore \u00e8 portato a chiedersi quale, tra Travolta e Cage, sia portato meglio a impersonare il poliziotto o il killer.\nLa trama del film \u00e8 parzialmente ispirata ad altri due film: \"La furia umana\" (1949) e \"Operazione diabolica\" (1966).\nIl film \u00e8 stato un grande successo finanziario, con un incasso internazionale di 245 milioni di dollari, ed ha generalmente ricevuto recensioni positive da parte della critica cinematografica. Il sito \"Rotten Tomatoes\" ha riportato che il 92% delle 54 recensioni professionali ha dato un giudizio positivo sul film, mentre su \"Metacritic\" il film ha avuto un punteggio di 82 su 100 in base a 25 recensioni.\nPer i due protagonisti la produzione aveva pensato anche a Arnold Schwarzenegger e Sylvester Stallone, Jean-Claude Van Damme e Steven Seagal, Harrison Ford e Michael Douglas, Alec Baldwin e Bruce Willis e Al Pacino e Robert De Niro. Nicolas Cage aveva inizialmente rifiutato il ruolo di Castor Troy poich\u00e9 non era interessato ad interpretare un cattivo. Tuttavia, a seguito della notizia che avrebbe interpretato principalmente il \"buono\", Cage accett\u00f2 immediatamente di partecipare al film."}
{"id": "702723", "revid": "767487", "url": "https://it.wikipedia.org/wiki?curid=702723", "title": "Il terrore corre sul filo", "text": "Il terrore corre sul filo (\"Sorry, Wrong Number\") \u00e8 un film del 1948, diretto da Anatole Litvak.\n\u00c8 l'adattamento di un radiodramma del 1943 di Lucille Fletcher, sceneggiato dalla stessa autrice.\nTrama.\n\u00c8 sera. Lena, una giovane donna, sposata da poco, si trova a letto ammalata in attesa del ritorno dal lavoro del marito Henry, che al telefono non risponde. Preoccupata, prova ancora a chiamarlo, ma per un contatto errato del centralino le capita di ascoltare, senza volere, la conversazione di due sconosciuti che progettano, per quella stessa sera, l'omicidio di una donna sola in casa. Preoccupata cerca di richiamare la centralinista e poi la polizia ma nessuno sembra crederle.\nInizia allora una serie di telefonate con le quali cerca di ricostruire la giornata del marito, la segretaria ad esempio la informa di un appuntamento a pranzo con una bella signora, rintracciata la signora scopre che questa \u00e8 una sua vecchia compagna di scuola alla quale aveva rubato il marito. Ora la donna \u00e8 sposata con un investigatore che sta conducendo delle indagini proprio su Henry. Dopo questa lunga telefonata ne seguono delle altre grazie alle quali il ruolo non limpido del marito nell'azienda farmaceutica della donna viene fuori. \nFinalmente Lena riesce a mettersi in contatto con Henry. L'uomo pentito dice alla donna di fuggire e che \u00e8 stato egli stesso a progettare l'omicidio; ma ormai \u00e8 troppo tardi. Un uomo entra nella camera della donna e la uccide. Il marito la richiama per sapere cosa fosse accaduto ma l'omicida risponde con la battuta: \"Spiacente ha sbagliato numero.\""}
{"id": "702724", "revid": "1718925", "url": "https://it.wikipedia.org/wiki?curid=702724", "title": "Torace", "text": "Il torace o petto (dal greco \"\u03a4\u03cc\u03c1\u03b1\u03be\" ) \u00e8 una regione del corpo, che nei tetrapodi \u00e8 compresa tra il collo e l'addome.\nUmani.\nLimiti.\nIl limite superiore del torace \u00e8 descritto da una linea immaginaria, denominata \"linea cervico-toracica\", che, nell'uomo, origina dall'incisura giugulare dello sterno, prosegue lungo il margine superiore delle clavicole fino all'acromion della scapola e prosegue fino al processo spinoso della 7\u00aa vertebra cervicale.\nIl limite inferiore \u00e8 delineato dalla \"linea toraco-addominale\" che origina dal processo xifoideo dello sterno, prosegue lungo il margine inferiore della dodicesima costa fino al processo spinoso della 12\u00aa vertebra toracica.\nIn genere con il termine torace si identifica anatomicamente tutta la zona, mentre con petto, a livello colloquiale, si definisce pi\u00f9 comunemente non la cavit\u00e0 toracica, ma la superficie toracica.\nOrgani.\nNella cavit\u00e0 toracica sono contenute strutture appartenenti a diversi apparati e sistemi.\nVascolarizzazione.\nLa vascolarizzazione della cute del torace \u00e8 fornita da vasi cutanei diretti e da vasi muscolocutanei perforanti che penetrano attraverso i principali muscoli del torace, come il grande pettorale e i muscoli intercostali, cos\u00ec come da altri muscoli adiacenti come il trapezio e il grande dorsale, per ramificarsi poi nella cute.\nLe arterie da cui derivano questi rami cutanei sono la toracoacromiale, la toracica laterale, la toracica interna, le intercostali anteriori e posteriori, la cervicale trasversa, la circonflessa della scapola e la dorsale della scapola. L'arteria cervicale trasversa invia rami che perforano il trapezio e si distribuiscono all'area cutanea posta anteriormente e compresa tra l'articolazione acromioclavicolare lateralmente e lo sternocleidomastoideo medialmente.\nUn'area relativamente piccola all'angolo supero-laterale del grande pettorale \u00e8 vascolarizzata dai rami cutanei dell'arteria toracoacromiale che penetrano posteriormente nel muscolo e vi fuoriescono anteriormente distribuendosi poi alla cute. La restante cute ricoprente il muscolo grande pettorale e la parte superiore del muscolo retto dell'addome sono vascolarizzate da rami perforanti anteriori dell'arteria toracica interna.\nL'area presso l'angolo infero-laterale del muscolo grande pettorale \u00e8 vascolarizzata dall'arteria toracica superficiale. L'area attorno al processo xifoideo dello sterno \u00e8 irrorata da rami perforanti muscolocutanei dell'arteria epigastrica profonda superiore, mentre la cute sopra il muscolo dentato anteriore ed obliquo esterno (porzione antero-laterale del torace) da rami perforanti delle arterie intercostali anteriori.\nSul fianco, la porzione laterale del grande pettorale \u00e8 irrorata dall'arteria toracica laterale, mentre quella ricoprente le coste e i muscoli intercostali da rami cutanei laterali delle arterie intercostali anteriori e posteriori. La cute ricoprente la porzione laterale del dentato anteriore \u00e8 irrorata dall'arteria toracodorsale, mentre l'area ascellare laterale dall'arteria scapolare circonflessa.\nTrilobiti.\nIl torace dei trilobiti \u00e8 suddiviso longitudinalmente in una parte centrale, detta lobo assiale, affiancata da due pleure; trasversalmente si suddivide in segmenti il cui numero \u00e8 variabile a seconda della specie e dell'et\u00e0 dell'esemplare."}
{"id": "702725", "revid": "999533", "url": "https://it.wikipedia.org/wiki?curid=702725", "title": "Circuito di Long Beach", "text": "Il circuito di Long Beach \u00e8 un circuito cittadino disegnato nella zona marittima della cittadina della California. Ha ospitato tutte le otto edizioni del Gran Premio degli Stati Uniti d'America-Ovest di Formula 1 (dal 1976 al 1983).\nIl tracciato.\nNella prima versione da 3.251 metri, la partenza si trovava sull\"Ocean Boulevard\" ed era seguita da una serie di curve che culminavano nel tornante \"Le Gazomet\", a cui seguiva il lungo tratto sulla \"Shoreline Drive\", leggermente curvato dalla \"Bridgestone Bend\"; esso terminava con un altro tornante, il \"Queen's Hairpin\", a cui seguiva una parte mista con le curve \"Michelob\". Questa configurazione dur\u00f2 fino al 1982 (anche se dal 1978 la partenza era spostata sulla \"Shoreline Drive\") quando venne aggiunta una chicane sulla \"Shoreline Drive\" e il tracciato venne modificato nella zona delle curve \"Michelob\" fino a raggiungere la lunghezza di 3.428 metri. L'anno seguente vennero compiute delle modifiche pi\u00f9 radicali che ridussero la lunghezza della pista fino a 3.275 metri; il tratto dopo il via rimase inalterato ma, dopo la curva 5, si abbandon\u00f2 il tratto sull\"Ocean Boulevard\", girando su \"Pine Avenue\", passando sotto lo \"Hyatt Hotel\" e il \"Convention Center\", seguendo poi la \"Seaside Way\", parallela all\"Ocean Boulevard\", e riprendendo il vecchio tracciato dopo la curva 9.\nNel 1980 vi fu vittima di un grave incidente Clay Regazzoni, in seguito al quale rimase paraplegico vedendosi costretto a porre termine alla sua carriera.\nAbbandonato dalla Formula 1 dopo l'edizione del 1983, il circuito, ulteriormente modificato soprattutto nella parte iniziale, dal 1984 al 2007 ha ospitato la Champ Car, mentre dal 2008 ospita annualmente una gara dell'IndyCar.\nNel 2017 il consiglio comunale di Long Beach ha commissionato uno studio di fattibilit\u00e0 per il ritorno della F1 sul tracciato."}
{"id": "702730", "revid": "125758529", "url": "https://it.wikipedia.org/wiki?curid=702730", "title": "Massaua", "text": "Massaua (\u121d\u133d\u12cb\u12d5 in tigrino o \u0645\u0635\u0648\u0639 in arabo, in passato nota anche come Mits'iwa e Batsi) \u00e8 una citt\u00e0 dell'Eritrea, capoluogo del distretto omonimo, nella regione del Mar Rosso Settentrionale. \u00c8 il principale porto dell'Eritrea ed \u00e8 generalmente considerata come la seconda citt\u00e0 per importanza del paese dopo la capitale Asmara. Fu capitale dell'Eritrea italiana dal 1890 al 1897.\nSorge su due isole, \"Massaua\" e \"Taulud\", collegate alla terraferma da due dighe. A poche miglia di distanza dal porto di Massaua si trovano le isole Dahlac, caratterizzate da un ambiente naturale incontaminato; sono sufficientemente vicine da poter essere facilmente raggiunte anche con i sambuchi (le imbarcazioni dei pescatori locali). Conta 39.758 abitanti secondo il censimento del 2007.\nStoria.\nNel VII secolo sull'isola di Massaua venne costruita la moschea Sahaba, moschea dei Compagni, cos\u00ec denominata perch\u00e9 realizzata dai primi seguaci del profeta Maometto, giunti per sfuggire alle persecuzioni dei mussulmani nella citt\u00e0 della Mecca. Fino al XVI secolo fece parte del Sultanato di Dahlak. Nel 1520 venne occupata dai portoghesi, che la abbandonarono sei anni pi\u00f9 tardi. Tornata al suo antico splendore, nel 1557 vi fecero il loro ingresso le truppe ottomane. I turchi infatti la conquistarono con l'ambizioso intento d'impossessarsi di tutta l'Abissinia. Tuttavia l'impresa non riusc\u00ec e presto l'amministrazione di Massaua venne affidata ai Naib, appartenenti alla popolazione dei Belloi. Fino al 1872, anno in cui l'Impero turco cedette il controllo della costa eritrea all'Egitto, che la fece prontamente occupare, la citt\u00e0 era a capo di un piccolo principato autonomo. \nCon l'occupazione egiziana, governatore divenne l'avventuriero svizzero Werner Munzinger, a cui si deve la costruzione del palazzo del governatore (che divenne pi\u00f9 tardi il palazzo imperiale di Hail\u00e9 Selassi\u00e9) e delle due dighe che uniscono le due isole principali alla terraferma (la prima, della lunghezza di circa 420 metri, da Massaua propriamente detta a Taulud; la seconda, di circa 1.030 metri, da Taulud alla costa).\nMassaua divenne possedimento coloniale italiano alla fine del XIX secolo. L'occupazione (5 febbraio 1885) coinvolse un corpo di spedizione di 1500 bersaglieri comandato dal colonnello Tancredi Saletta, e si svolse in modo pacifico.\nL'occupazione italiana di Massaua aveva il beneplacito della Gran Bretagna, che anzi era addirittura arrivata a sollecitare l'operazione. I britannici, infatti, intendevano ostacolare l'espansione francese in Africa e al tempo stesso reprimere l'insurrezione degli indipendentisti sudanesi di Muhammad Ahmad (noto come il \"Mahdi\").\nA opporsi all'occupazione furono invece l'Egitto e la Turchia, che risultarono per\u00f2 troppo isolati per poter far valere le proprie proteste. La guarnigione egiziana a Massaua non tent\u00f2 alcuna resistenza ed i militari egiziani vennero in seguito rimpatriati. I militari indigeni che rappresentavano la maggioranza della guarnigione egiziana vennero, invece, arruolati dagli italiani.\nAl primo contingente italiano seguirono due ulteriori spedizioni, rispettivamente il 12 febbraio (42 ufficiali e 920 soldati) e il 24 comandati dal generale Gen\u00e9. In tre anni, le truppe italiane presero il controllo di tutta la costa compresa fra Massaua e Assab.\nMassaua divenne in seguito capitale della colonia Eritrea.\nIl 14 agosto 1921 si registr\u00f2 un violento terremoto, che distrusse l'80% dei fabbricati. Durante il Governo di Jacopo Gasparini, dal 1923 al 1928, fu ricostruita e divenne un importante centro per la commercializzazione dei prodotti e delle materie prime provenienti da tutta l'Etiopia, con l'istituzione (1925) del Porto Franco e con l'espansione dell'abitato all'isola di Taulud, dove vennero edificate anche la stazione ferroviaria e la chiesa con missione cattolica. Una pi\u00f9 ampia espansione delle aree portuali sull'isola di Massaua venne interrotta dall'entrata in guerra dell'Italia nel 1940.\nIl porto rappresent\u00f2 la principale base delle operazioni navali in Africa Orientale Italiana, condotte con cacciatorpediniere e sommergibili. La citt\u00e0 fu conquistata dalle truppe della Francia Libera, appoggiate dalla fanteria indiana, l'8 aprile 1941, fase conclusiva della offensiva imperniata sulla battaglia di Cheren.\nDurante la guerra di indipendenza eritrea a citt\u00e0 fu teatro di pesanti scontri (con vittime e gravi danni)e venne liberata nel febbraio 1990 con l\"'operazione Fenkil\".\nStoria postale.\nGi\u00e0 prima dell'occupazione, a Massaua era presente una agenzia consolare italiana a cui veniva recapitata la posta raccomandata proveniente da Assab (quest'ultima infatti era collettoria di seconda classe e quindi non abilitata al recapito di raccomandate). Questo sistema rimase in vigore fino al giugno del 1884.\nSempre a Massaua si trovava dal 1867 un ufficio postale egiziano, che rimase attivo almeno fino alla fine di giugno del 1885, come attestano prove documentarie (sono state ritrovate lettere per Parigi inviate in data 29 giugno).\nIl 22 febbraio 1885, un decreto ministeriale autorizz\u00f2 la creazione di un ufficio di prima classe a Massaua. Il documento prevedeva l'apertura il 1\u00ba marzo, ma si ritiene che l'ufficio sia divenuto attivo solo alla fine del mese (la prima data visibile in un bollo dell'epoca indica il 6 aprile).\nQuando venne formalizzata l'istituzione della colonia dell'Eritrea italiana (1\u00ba gennaio 1890), Massaua divenne capitale e il suo ufficio postale divenne l'ufficio postale principale della colonia.\nInfrastrutture e trasporti.\nStrade.\nMassaua \u00e8 servita dalla strada statale P1 che unisce la citt\u00e0 alla capitale Asmara e dalla strada statale P6 che correndo verso sud lungo la costa collega Massaua alla cittadinia portuale di Assab. Entrambe le statali sono a carreggiata unica a doppio senso di marcia. Dalla nuova stazione degli autobus di Massaua, costruita nel 2000, vengono effettuate corse regolari verso Asmara ed Assab.\nFerrovie.\nLa citt\u00e0 \u00e8 capolinea della ferrovia Massaua-Asmara costruita nel periodo del colonialismo italiano, tra il 1887 e il 1932. Le due stazioni principali sono la stazione di Massaua (sull'isola di Taulud) e la stazione di Massaua Porto (sull'isola di Massaua). I nuovi quartieri di espansione che si sono sviluppati sulla terra ferma hanno inglobato nel tessuto urbano anche la fermata chiamata \"Campo di Marte\" e la \"stazione di Otumlo\".\nPorto.\nIl porto di Massaua \u00e8 il principale porto della nazione. \u00c8 un porto naturale delimitato a nord dalla \"penisola di Gherar\" ed a sud alle isole di Taulud e Massaua. \u00c8 interessato da traffico con navi portacontainer e pescherecci.\nAeroporto.\nL'aeroporto Internazionale di Massaua \u00e8 situato circa 15 km a nord-ovest dal centro della citt\u00e0. Non sono presenti voli commerciali di linea ma solo voli charter."}
{"id": "702731", "revid": "15756", "url": "https://it.wikipedia.org/wiki?curid=702731", "title": "Carcinoma del polmone", "text": "Il carcinoma del polmone \u00e8 una categoria diagnostica che comprende l'insieme delle neoplasie maligne che originano dai tessuti epiteliali (carcinomi) che compongono i bronchi e il parenchima polmonare.\nPer questo, i sarcomi e i linfomi che originano nel contesto delle strutture polmonari devono essere distinti da questa categoria.\nLa maggior parte (oltre il 95%) delle neoplasie polmonari maligne \u00e8 rappresentato dal carcinoma del polmone, mentre i sarcomi e linfomi costituiscono meno dello 0,5% di questa casistica. Meno del 5% delle neoplasie polmonari \u00e8 invece rappresentato da tumori benigni (amartoma) o a basso grado di malignit\u00e0 (carcinoidi).\nUn'ulteriore distinzione deve essere operata tra neoplasie \"primitive\" e neoplasie \"secondarie\"; infatti, mentre le prime originano dalle strutture polmonari, le seconde sono rappresentate da metastasi di neoplasie che si originano in altri organi come, ad esempio, il rene, il fegato, la mammella e la prostata.\nStoria.\nIl carcinoma del polmone era poco comune prima della diffusione del tabagismo e fino al 1791 non era considerato un'entit\u00e0 patologica con dignit\u00e0 propria. I differenti aspetti del carcinoma del polmone vennero descritti nel 1819. Nel 1878 i tumori maligni del polmone costituivano solo l'1% delle neoplasie osservate in corso di autopsia, ma la percentuale sal\u00ec fino al 10-15% nella prima parte del 1900. I dati riportati nella letteratura medica riferiscono solo 374 casi in tutto il mondo nel 1912, ma lo studio dei dati derivati dai referti autoptici ha dimostrato che l'incidenza aument\u00f2 dallo 0,3% nel 1852 al 5,66% nel 1952.\nIn Germania, nel 1929, il medico Fritz Lickint riconobbe la connessione tra il fumo di sigaretta e il carcinoma del polmone, evento che port\u00f2 a un'imponente campagna anti-fumo nella Germania nazista. Il \"British Doctors Study\", uno studio iniziatosi negli anni cinquanta, costitu\u00ec la prima solida evidenza epidemiologica della connessione tra il fumo e il carcinoma del polmone. Come risultato, nel 1964, il chirurgo generale degli Stati Uniti raccomand\u00f2 a tutti i fumatori di interrompere l'abitudine al fumo.\nLa connessione con il radon venne riconosciuta per prima tra i minatori delle riserve metallifere intorno a Schneeberg, nella zona di confine tra la Baviera e la Boemia. Questa regione \u00e8 molto ricca in fluorite, ferro, rame, cobalto e argento, quest'ultimo raccolto fin dal 1470.\nLa presenza di notevoli quantit\u00e0 di uranio e radio si tradusse in un'intensa e continuativa esposizione al radon, gas radioattivo ritenuto responsabile della carcinogenesi (vedi eziologia).\nI minatori svilupparono una quantit\u00e0 sproporzionata di affezioni polmonari, ricondotte nel 1870 ai poliedrici quadri clinici sostenuti dalle neoplasie polmonari. \u00c8 stato stimato che circa il 75% di questi minatori morirono per carcinoma del polmone. Nonostante questa scoperta l'estrazione di uranio continu\u00f2 anche durante gli anni cinquanta, a causa della continua richiesta da parte dell'Unione Sovietica.\nIl primo intervento riuscito di pneumectomia per carcinoma del polmone \u00e8 stato effettuato nel 1933. La radioterapia palliativa \u00e8 stata usata sin dagli anni quaranta, mentre la radioterapia radicale (ad alti dosaggi) cominci\u00f2 a essere presa in considerazione dagli anni cinquanta in poi come presidio terapeutico nei soggetti con carcinoma del polmone limitato, ma inadatti all'intervento chirurgico. Nel 1997 la radioterapia continua accelerata iperfrazionata (CHART) soppiant\u00f2 la convenzionale radioterapia radicale per la cura delle neoplasie polmonari.\nPer quanto riguarda il carcinoma polmonare a piccole cellule, gli iniziali approcci chirurgici nel 1960 e la radioterapia radicale furono infruttuosi. Regimi chemioterapici soddisfacenti vennero sviluppati solo a partire dagli anni settanta.\nEpidemiologia.\nNel mondo.\nIl carcinoma del polmone \u00e8 la neoplasia con il maggior tasso di incidenza e di mortalit\u00e0 nel mondo (1,35 milioni di nuovi casi all'anno e 1,18 milioni di morti), con la massima frequenza negli Stati Uniti d'America e in Europa. Negli Stati Uniti, nel 2006, il carcinoma del polmone \u00e8 stato diagnosticato in circa 60 persone ogni abitanti; nello stesso periodo sono morte per questa neoplasia circa 52 persone ogni abitanti.\nVengono colpiti prevalentemente soggetti di et\u00e0 superiore a 50 anni che abbiano fatto uso di tabacco. Le misure di prevenzione per il fumo di sigaretta, prese dal 1960 in poi, hanno portato a una lenta ma costante diminuzione del tasso di mortalit\u00e0 negli individui di sesso maschile nella prima parte di questo secolo, bench\u00e9 non si sia ancora osservata una diminuzione significativa nelle donne. In particolare \u00e8 stato rilevato che, mentre nell'Europa orientale il tasso di mortalit\u00e0 \u00e8 maggiore negli uomini, nell'Europa settentrionale (vedi epidemiologia in Europa) e negli Stati Uniti il tasso di mortalit\u00e0 \u00e8 maggiore nelle donne.\nAltri studi epidemiologici si sono concentrati nella valutazione di altri fattori di rischio per lo sviluppo di tumori polmonari, rivelando un maggiore tasso d'incidenza nelle popolazioni esposte all'inquinamento proveniente dalle emissioni di automobili, industrie e centrali termoelettriche, come nel Texas, a Taiwan e nelle zone limitrofe a Dublino. Dai dati provenienti da questi studi \u00e8 risultato evidente il ruolo delle misure preventive focalizzate sulla riduzione dell'esposizione soprattutto ai fumi provenienti dalla combustione dei carburanti derivati dal petrolio.\nIl carcinoma del polmone \u00e8 meno comune nei paesi in via di sviluppo, bench\u00e9 sia stato rilevato un notevole aumento di incidenza e di mortalit\u00e0 nei paesi in cui \u00e8 subentrata l'abitudine al fumo di sigaretta, in particolare in Cina e in India.\nL'incidenza (per ogni paese) di neoplasie polmonari ha una relazione inversa con l'esposizione alla luce solare e ai raggi ultravioletti: una possibile spiegazione del fenomeno pu\u00f2 essere connessa al ruolo anti-tumorale svolto dalla vitamina D, che si origina nella pelle in seguito all'esposizione solare.\nUn dato degno di nota \u00e8 un aumento dell'incidenza, dal 1950 in poi, della variante adenocarcinoma, tumore che interessa soprattutto le regioni periferiche del polmone. Il fenomeno \u00e8 essenzialmente dovuto all'introduzione del filtro nelle sigarette, in grado di intrappolare le particelle pi\u00f9 grandi (che si depositerebbero nei bronchi prossimali) e di lasciar passare invece le particelle pi\u00f9 piccole, che si depositano nei bronchi distali. La presenza del filtro, inoltre, induce il fumatore a fare inspirazioni pi\u00f9 profonde per ricevere la stessa quota di nicotina, con maggiore deposizione delle sostanze tossiche nelle regioni polmonari pi\u00f9 periferiche. Negli Stati Uniti d'America, tuttavia, l'incidenza di adenocarcinoma sta diminuendo dal 1999: questo dato sembra essere dovuto alla diminuzione dell'inquinamento ambientale.\nIn Europa.\nIn Europa (2006) il carcinoma del polmone costituisce la pi\u00f9 comune causa di morte per cancro.\nNella tabella e nelle carte tematiche sono riportati i relativi dati di incidenza e mortalit\u00e0 in Europa nello stesso periodo. L'incidenza nelle femmine, in assoluto, \u00e8 minore di quella nei maschi, in accordo con la tendenza mondiale. In particolare, l'incidenza nei maschi risulta essere particolarmente elevata negli Stati dell'Europa orientale (Ungheria, Polonia, Russia e Bielorussia), mentre negli Stati dell'Europa settentrionale (Svezia, Finlandia, Norvegia, Gran Bretagna, Islanda e Irlanda) l'incidenza \u00e8 molto minore. Per le femmine la situazione \u00e8 quasi opposta: negli Stati dell'Europa settentrionale l'incidenza \u00e8 massima, con un sorpasso sul sesso maschile in Islanda, mentre \u00e8 minima nell'Europa orientale.\nElaborando queste informazioni si ricava che l'assetto della distribuzione dell'incidenza prevede una discrepanza minima tra il sesso maschile e quello femminile negli Stati del nord e massima negli Stati dell'est. Allo stesso modo si pu\u00f2 constatare che, in linea generale, a mano a mano che per ogni paese scende l'incidenza per i maschi quella per le femmine aumenta fino a equipararsi. La mortalit\u00e0 segue strettamente la tendenza mostrata dall'incidenza, con picchi nei paesi dell'est per i maschi e nei paesi del nord per le femmine.\nIn Italia.\nIn Italia nel 2004 sono morte 32\u00a0840 persone per carcinoma del polmone.\nNel periodo compreso tra l'anno 1998 e il 2002, nell'area AIRT (localit\u00e0 italiane analizzate nei grafici a destra) il carcinoma del polmone ha rappresentato per frequenza la 3\u00aa neoplasia diagnosticata nel sesso maschile e la 4\u00aa nel sesso femminile. Per quanto riguarda la mortalit\u00e0, il carcinoma del polmone rappresenta la prima causa di mortalit\u00e0 per cancro nell'uomo e la seconda nella donna (dopo il cancro della mammella).\nI tassi relativi sono stati elaborati e inseriti nel grafico a destra, dalla cui osservazione \u00e8 possibile ricavare una serie di informazioni. In primo luogo, come in Europa, l'incidenza di carcinoma del polmone in Italia \u00e8 caratterizzata da un rapporto maschi: femmine di circa 5-4:1, bench\u00e9 queste differenze si stiano completamente annullando per quanto riguarda l'incidenza in soggetti di et\u00e0 compresa tra i 20 e i 44 anni.\nL'incidenza per il sesso maschile \u00e8 massima a Genova, in Veneto, a Ferrara e a Napoli, mentre \u00e8 minima nell'Alto Adige; nelle femmine l'incidenza \u00e8 massima nel Veneto e a Parma mentre \u00e8 minima in alcune citt\u00e0 del Sud come Salerno e Ragusa. La mortalit\u00e0 per i maschi \u00e8 massima in Veneto, Napoli e a Varese mentre \u00e8 minima in Umbria, a Macerata e a Ragusa. Nelle femmine la mortalit\u00e0 \u00e8 massima a Ferrara e in Veneto mentre \u00e8 minima a Ragusa, Salerno e Macerata.Un'ulteriore osservazione pu\u00f2 essere fatta confrontando i dati di incidenza con quelli di mortalit\u00e0 per uno stesso luogo, ricavando che, comunque sia, il carcinoma del polmone ha un bassissimo indice di sopravvivenza sia nei maschi sia nelle femmine. Inoltre, per entrambi i sessi, in luoghi come Ferrara e Genova dove \u00e8 massimo il tasso di incidenza vi \u00e8 un indice di sopravvivenza maggiore rispetto a luoghi come l'Alto Adige in cui l'incidenza \u00e8 minima. Questo significa che ad esempio a Genova, bench\u00e9 il tasso di mortalit\u00e0 sia in assoluto maggiore rispetto a quello dell'Alto Adige, vi \u00e8 una maggiore possibilit\u00e0 di sopravvivenza nei soggetti cui viene diagnosticato il carcinoma del polmone.\nNello stesso periodo gli istotipi (vedi classificazione istologica) pi\u00f9 frequenti nel sesso maschile sono il carcinoma polmonare a cellule squamose (32%) e l'adenocarcinoma polmonare (23%), mentre il carcinoma polmonare a piccole cellule rappresenta circa l'8% di questa casistica. Nelle femmine l'adenocarcinoma polmonare rappresenta l'istotipo pi\u00f9 frequente (33%), seguito dal carcinoma polmonare a cellule squamose (16%). Come nei maschi, il carcinoma polmonare a piccole cellule \u00e8 meno frequente a questi due istotipi (9%). In entrambi i sessi l'et\u00e0 media di incidenza in Italia \u00e8 tra i 70 e gli 80 anni. La mortalit\u00e0 nei maschi \u00e8 massima tra i 75 e i 79 anni, mentre nelle femmine \u00e8 massima tra gli 80 e 84 anni. Deve inoltre essere sottolineato che a partire dalla fine degli anni ottanta fino al 2002 l'incidenza e la mortalit\u00e0 di carcinoma del polmone sono diminuite nel sesso maschile. Nel sesso femminile i dati indicano un aumento dell'incidenza e della mortalit\u00e0. Tuttavia, per il sesso femminile, la mortalit\u00e0 cresce meno di quanto cresca l'incidenza; il motivo di questo fenomeno \u00e8 da ricercare nella maggiore speranza di sopravvivenza offerta dai nuovi schemi di chirurgia associati a radioterapia e chemioterapia adiuvante (vedi terapia).\nEziologia.\nFumo di sigaretta.\nIl fumo di sigaretta \u00e8 considerato il principale agente eziologico per lo sviluppo di carcinoma del polmone. Secondo uno studio elaborato servendosi di proiezioni statistiche, \u00e8 responsabile di circa il 90% dei tumori polmonari mortali nei paesi sviluppati. In particolare, sempre secondo uno studio, negli USA il fumo di sigaretta \u00e8 responsabile dello sviluppo dell'87% dei casi di neoplasia polmonare (90% negli individui di sesso maschile e 85% nelle donne), con un'incidenza che aumenta considerevolmente se le prime esposizioni avvengono entro i 25 anni di et\u00e0. Il fumo di sigaretta contiene circa 60 cancerogeni certi, inclusi i radioisotopi provenienti dal decadimento del radon, il benzopirene e alcune nitrosamine. Inoltre, la nicotina presente \u00e8 in grado di deprimere la risposta immunitaria, diminuendo la capacit\u00e0 di sorveglianza e di uccisione delle cellule neoplastiche da parte dei linfociti T e dei linfociti NK. Il rischio percentuale di sviluppo di cancro mortale aumenta con l'aumentare del tempo di esposizione e del numero di sigarette fumate, con graduale diminuzione temporale del rischio in seguito a cessazione totale dell'esposizione. Il fumo di sigaretta non rappresenta solo un fattore di rischio, ma anche un importante elemento in grado di influenzare la prognosi, dimostrato dal fatto che soggetti non fumatori ma con carcinoma del polmone hanno una maggiore percentuale di sopravvivenza a 5 anni rispetto ai fumatori. Inoltre \u00e8 stato ampiamente documentato che la cessazione del fumo in seguito alla diagnosi di tumore migliora notevolmente il profilo prognostico.\nDel fumo di sigaretta si deve considerare una componente \"mainstream\" e una \"sidestream\"; la prima, ad alte temperature, \u00e8 quella generata da processi di inspirazione attiva. La seconda, a basse temperature, \u00e8 il risultato della combustione spontanea tra le dita o nel posacenere. Ultimamente questa distinzione ha assunto un notevole peso epidemiologico, poich\u00e9 recenti studi hanno dimostrato come la componente \"sidestream\", che rappresenta per larga parte il fumo passivo (85%), sia potenzialmente pi\u00f9 nociva rispetto alla componente \"mainstream\" (fumo attivo). Naturalmente all'atto pratico, data la notevole diluizione nell'aria che il fumo passivo subisce prima di essere eventualmente inalato, l'aumento percentuale di rischio di contrarre patologie a cui \u00e8 esposto chi lo assume resta notevolmente inferiore rispetto a quello del fumatore attivo. La connessione tra esposizione passiva e aumento del rischio \u00e8 stata ulteriormente dimostrata da studi condotti negli USA, in Europa, in Gran Bretagna e in Australia che hanno documentato un aumento del rischio relativo nei soggetti esposti al fumo passivo (soggetti che vivono o che lavorano con un fumatore attivo).\nRadon.\nIl radon \u00e8 un gas inodore e incolore, generato dai processi di decadimento del radio, esso stesso prodotto del decadimento dell'uranio, presente diffusamente nella crosta terrestre (granito e minerali usati per la costruzione delle abitazioni). Il radon rappresenta un elemento volatile e radioattivo, in grado di indurre mutazioni a carico del DNA e di rappresentare quindi un rischio concreto di neoplasia: ricerche recenti (2006) hanno promosso il radon come secondo fattore di rischio per lo sviluppo di cancro mortale al polmone. I livelli di radon variano in base alla localit\u00e0 e in base alla composizione relativa della crosta terrestre; per esempio in Cornovaglia l'elevata presenza di granito e altri minerali aumenta a tal punto i livelli di radon da rendere consigliato l'uso di ventilatori ed estrusori per diminuire la concentrazione del gas all'interno degli edifici. La United States Environmental Protection Agency (EPA) ha stimato che negli USA almeno in una casa su 15 sono presenti livelli di radon che superano di almeno 4 picocurie per litro (pCi/L, o 148 Bq/m\u00b3) i limiti di sicurezza stabiliti. L'Iowa \u00e8 lo Stato degli USA con la pi\u00f9 elevata concentrazione di radon nell'aria (superiore di quattro pCi/L rispetto al controllo), con un aumento del rischio di sviluppo di cancro mortale del polmone superiore del 50% rispetto alla popolazione non esposta. L'esposizione media italiana al radon all'interno degli edifici \u00e8 mediamente di 77 Bq/m\u00b3; in relazione alla mortalit\u00e0 assoluta per cancro al polmone \u00e8 stato stimato che dal 5 al 20% di insorgenza di tumore mortale \u00e8 dovuta a tale esposizione. In base a questi dati e a successivi esperimenti, una buona ventilazione degli edifici si \u00e8 dimostrata essere un provvedimento in grado di diminuire considerevolmente l'esposizione al radon. I decreti legislativi n. 230/1995 e n. 241/2000 impongono inoltre la misurazione dei livelli di radiazione assunta da radon negli individui che lavorano nel sottosuolo.\nAmianto.\nL'amianto, oltre a essere implicato nella patogenesi della asbestosi e del mesotelioma pleurico, mostra un ruolo sinergico con il fumo di tabacco per lo sviluppo di carcinoma del polmone. In Gran Bretagna \u00e8 stato stimato che il 2-3% dei casi di cancro mortale \u00e8 causato dall'amianto. In Italia, l'amianto \u00e8 stato messo al bando a partire dal 1992, con la legge n. 257. Uno stesso studio ha dimostrato che mentre la sola esposizione all'amianto \u00e8 in grado di aumentare il rischio di 5 volte, l'esposizione combinata di amianto e fumo di tabacco \u00e8 in grado di aumentare il rischio di 50 volte.\nInquinamento atmosferico.\nBench\u00e9 non siano presenti ancora dati definitivi, l'esposizione allo smog e all'inquinamento atmosferico (prodotti della combustione dei derivati del petrolio e prodotti delle lavorazioni che comportano l'uso di metalli particolari come nichel e cromo) \u00e8 chiamata in causa nella patogenesi di cancro mortale del polmone.\nVirus.\nLa capacit\u00e0 oncogena dei virus \u00e8 stata ampiamente dimostrata nel modello animale, bench\u00e9 recenti evidenze suggeriscano il ruolo potenziale del \"papillomavirus\", del \"poliomavirus JC\", del \"simian virus 40\" (SV40), del \"virus BK\" e del \"citomegalovirus\" nella patogenesi del carcinoma del polmone nell'uomo. Questi virus possono alterare il ciclo cellulare e bloccare i processi di apoptosi, promuovendo un anomalo controllo della replicazione cellulare e il successivo sviluppo di neoplasia.\nPredisposizione genetica.\nLa presenza di anomalie ereditarie a carico di p53 (come la sindrome di Li-Fraumeni) e di Rb predispongono al carcinoma del polmone. Un ulteriore gene coinvolto sembra essere il gene che codifica per il citocromo CYP1A1, della famiglia del sistema enzimatico P450, responsabile del metabolismo di alcuni farmaci, di composti aromatici e del benzopirene. Polimorfismi a carico di questo gene comportano un alterato metabolismo dei composti cancerogeni presenti nel fumo di sigaretta, con maggiore suscettibilit\u00e0 al cancro per i soggetti che hanno ereditato la variante enzimatica del CYP1A1.\nMalattie polmonari.\nLa presenza di enfisema o di bronchite cronica testimonia l'esposizione massiccia al fumo di sigaretta; conseguentemente, questi soggetti hanno una probabilit\u00e0 maggiore di sviluppo di cancro mortale del polmone. Una pregressa tubercolosi rappresenta un rischio a s\u00e9 stante per lo sviluppo di cancro mortale del polmone; tale evento prende il nome di \"carcinoma su cicatrice\", che descrive l'innesco del processo neoplasico nel sito polmonare nel quale \u00e8 avvenuto (e in seguito risolto con cicatrizzazione) il processo tubercolare.\nPatogenesi.\nGli elementi eziologici analizzati portano a mutazioni del DNA che innescano un insieme di modificazioni che hanno come risultato finale un'intensa proliferazione dell'epitelio, con aberrazioni dell'architettura del tessuto polmonare. Con il tempo e con il prolungarsi dell'esposizione, l'insieme di queste modificazioni costituisce il terreno sul quale origina e si muove la neoplasia. Da queste considerazioni si deduce che al disordine neoplastico si associano alterazioni microscopiche, macroscopiche e molecolari, che evolvono in coerenza nel tempo e nello spazio.\nMentre queste ultime verranno discusse nelle sezione \"Eventi biologico-molecolari\", le prime due corrispondono ad alterazioni visibili che sostengono il quadro clinico-patologico. Occorre quindi considerare sempre che, simultaneamente al disordine neoplastico visibile, si muove un substrato molecolare sincrono ed evolutivo in grado di condizionare la storia clinica e la prognosi del tumore, conferendo propriet\u00e0 di invasivit\u00e0, metastatizzazione o resistenza alla chemio-radioterapia.\nAlterazioni clinico-patologiche.\nCome illustra lo schema, un tumore non insorge in un epitelio sano: occorrono infatti molti anni affinch\u00e9 lo stimolo cancerogeno, rappresentato dal contatto con uno dei fattori di rischio, possa promuovere alterazioni tali da innescare lo sviluppo di tumore. Nell'epitelio bronchiale, l'esposizione ripetitiva al fumo porta a un'intensa proliferazione (iperplasia), che tuttavia non possiede le alterazioni genetiche tipiche del tumore. Con il tempo e il perdurare dello stimolo, le cellule che costituiscono il tessuto iperplastico possono andare incontro a un processo definito metaplasia, un particolare evento caratterizzato dalla trasformazione di un tipo cellulare in un altro. Nel caso del polmone, le cellule che compongono l'epitelio si trasformano da cilindriche a fusate, assumendo un aspetto pavimentoso stratificato (\"metaplasia squamosa\"). Il passo successivo \u00e8 rappresentato dalla displasia, una situazione nella quale viene a essere alterata la normale architettura tissutale. Questo significa che le cellule vanno incontro a una proliferazione non pi\u00f9 ordinata in base alla fisiologica anatomia del tessuto, ma verranno a svilupparsi, ad esempio, in contesti di pertinenza di altri tessuti. Nel polmone questo \u00e8 visibile, poich\u00e9 le cellule pavimentose non si disporranno pi\u00f9 verso il lume del bronco, ma tenderanno ad accumularsi negli strati medi e inferiori della mucosa, testimoniando che le cellule alterate sono svincolate dalla polarizzazione imposta dall'epitelio stesso. Differentemente dalla metaplasia, che pu\u00f2 essere risolta eliminando lo stimolo nocivo, la displasia \u00e8 un processo irreversibile e rappresenta il seme dal quale si genera il carcinoma in situ, definito come una lesione neoplastica che non ha ancora oltrepassato il limite imposto dalla membrana basale. Questi eventi descrivono le tappe patogenetiche che caratterizzano la genesi del carcinoma polmonare a cellule squamose; tuttavia \u00e8 stato messo in evidenza che, a differenza di questo tipo, l'adenocarcinoma polmonare e il carcinoma bronchioloalveolare originano da un'alterazione pre-neoplastica denominata iperplasia adenomatosa atipica, caratterizzata da un'intensa proliferazione di strutture ghiandolari nel contesto del tessuto polmonare.\nEventi biologico-molecolari.\nIl terreno attraverso il quale si snoda il disordine neoplastico \u00e8 caratterizzato da alterazioni molecolari che possono essere riassunte in sei grandi gruppi patogenetici.\nAutosufficienza per la crescita cellulare.\nUna cellula privata di fattori di crescita va rapidamente incontro ad apoptosi. Per questo, acquisire autosufficienza per i fattori di crescita rappresenta un meccanismo fondamentale per innescare e sostenere la carcinogenesi. Diverse alterazioni, su diverse componenti, possono realizzare e promuovere l'autosufficienza: per il carcinoma del polmone assumono particolarmente importanza le vie di segnalazione cellulare che riguardano tre sistemi proteici: EGFR, Ras e Myc.\nRecettore del fattore di crescita dell'epidermide.\nNel tessuto polmonare uno dei recettori per i fattori di crescita \u00e8 rappresentato dal recettore del fattore di crescita dell'epidermide o EGFR (anche detto ErbB-1), proteina posta sulla membrana cellulare di molte cellule bronchiali.Essenzialmente, sono 3 i meccanismi attraverso i quali alterazioni di EGFR possono contribuire allo sviluppo e al mantenimento del carcinoma del polmone.\nRas.\nLa proteina Ras rappresenta un punto di snodo cruciale nella segnalazione di proliferazione e differenziazione cellulare, anche per quanto riguarda la via trasduzionale di EGFR. Mutazioni di Ras, in particolare dell'isoforma K-Ras, sono presenti soprattutto nell'adenocarcinoma polmonare, bench\u00e9, comunque sia, rappresentino un'alterazione tipica (15-20%) di tutte le forme di NSCLC. Mutazioni attivanti di K-Ras si associano molto strettamente all'abitudine al fumo di sigaretta e alla resistenza insorta durante il trattamento chemioterapico.\nMyc.\n\"Myc\" \u00e8 un oncogene codificante per una proteina che rappresenta il traguardo finale del segnale di proliferazione convogliato da Ras; ci\u00f2 significa che una mutazione attivante di Myc, o una sua iperespressione, mima fisiologicamente una mutazione attivante di Ras. Le alterazioni di Myc sono associate a moltissime forme di cancro e nel carcinoma del polmone assumono una valenza particolare le forme cMYC, MYCN e MYCL. Mentre si ha mutazione di cMyc in circa l'8-20% delle forme di NSCLS, la mutazione delle ultime due forme rappresenta un meccanismo patogenetico fondamentale nello sviluppo di carcinoma polmonare a piccole cellule.\nEvasione dalla apoptosi.\nL'apoptosi, o \"morte cellulare programmata\", rappresenta un processo fisiologico di notevolissima importanza. La sua regolazione permette il corretto sviluppo di diversi nuovi tessuti, a scapito di popolazioni cellulari senescenti o rudimentali. Bench\u00e9 questi processi siano particolarmente evidenti durante l'embriogenesi, l'apoptosi riveste un ruolo fondamentale anche nell'individuo adulto, soprattutto nell'eliminazione dei linfociti autoreattivi e delle cellule tumorali. Giocoforza, la compromissione di tali meccanismi o l'acquisizione da parte del tumore della capacit\u00e0 di evadere l'apoptosi, rappresenta uno dei momenti cruciali per la progressione della neoplasia.\nEvasione dal blocco alla crescita cellulare.\nNel processo di evoluzione di una neoplasia le cellule acquisiscono gradualmente nuove capacit\u00e0 proliferative svincolandosi dal blocco imposto da alcuni geni denominati per questo oncosoppressori. In generale, meccanismi che portano alla perdita di un solo allele oncosoppressore non sono sufficienti a promuovere lo sviluppo di un tumore; tuttavia, la perdita di entrambi gli alleli (\"two hits hypothesis\") \u00e8 strettamente associata a instabilit\u00e0 genetica, ad alterato ciclo cellulare e, infine, alla proliferazione incontrollata.\nLa proteina p53 rappresenta un tipico esempio di gene oncosoppressore; un ulteriore classico esempio \u00e8 rappresentato dalla Rb, in grado di controllare le diverse tappe del ciclo cellulare. Ogniqualvolta uno di questi geni viene perso o inattivato da mutazione in entrambi gli alleli si parla di \"loss-of-heterozygosity\" (LOH). Molti studi, focalizzati soprattutto sul carcinoma polmonare a cellule squamose, hanno messo in evidenza le seguenti \"loss-of-heterozygosity\":\nStudi pubblicati nel marzo 2008 hanno messo in luce un ulteriore processo responsabile dell'evasione dal blocco alla crescita cellulare, rappresentato dalla metilazione dei promotori che modulano l'espressione di geni oncosoppressori. La metilazione \u00e8 un processo fisiologico che porta al silenziamento di geni non necessari per la cellula nel dato periodo preso in considerazione; tuttavia, la metilazione patologica che avviene in queste cellule tumorali pu\u00f2 portare al silenziamento di oncosoppressori, con un profilo \"funzionale\" conseguente praticamente identico alla \"loss-of-function\". Questi studi hanno inoltre messo in evidenza che tali alterazioni si verificano nelle fasi iniziali del processo di carcinogenesi, quando ancora non sono avvenute alterazioni mutazionali \"stabili\". Ci\u00f2 implica che le modificazioni a carico delle lesioni neoplastiche precoci possiedono ancora un certo grado di reversibilit\u00e0.\nInsensibilit\u00e0 all'invecchiamento cellulare.\nFisiologicamente, con il ripetersi dei cicli cellulari e, dunque, delle mitosi, i telomeri si accorciano, testimoniando la fisiologica senescenza cellulare. L'enzima telomerasi utilizza continuamente nuovi nucleotidi per cercare di mantenere costante la lunghezza dei telomeri. Da ci\u00f2 si pu\u00f2 dedurre che cellule con una spiccata attivit\u00e0 telomerasica, quindi con telomeri costantemente lunghi, possono essere in grado di sfuggire ai normali processi di invecchiamento procedendo verso uno stato di \"immortalit\u00e0\". Nel carcinoma del polmone \u00e8 stata ampiamente documentata un'iperattivit\u00e0 telomerasica soprattutto nelle fasi precoci del processo neoplastico. Presa visione di questa evidenza, numerosi studi si sono focalizzati nel ricercare evidenze che possano suggerire il ruolo dell'esame dell'attivit\u00e0 telomerasica sul liquido di lavaggio bronchiolo-alveolare (BAL) prelevato in corso di broncoscopia come misura di screening e prevenzione. Ulteriori studi hanno analizzato la capacit\u00e0 predittiva dell'analisi dell'attivit\u00e0 telomerasica associata alla normale citologia dell'espettorato o del BAL. Da queste ricerche risulta che, bench\u00e9 sia ancora una metodica in fase di sperimentazione e con costi elevati, l'analisi dell'attivit\u00e0 telomerasica aggiunge sensibilit\u00e0 e accuratezza diagnostica al pi\u00f9 specifico esame citologico, con ulteriore migliore capacit\u00e0 discriminativa sul grado di malignit\u00e0 del disordine neoplastico esaminato.\nAngiogenesi.\nNumerosi studi sono stati condotti sul ruolo dei fattori di crescita per i vasi sanguigni nel carcinoma del polmone, dimostrando che il fattore cardine \u00e8 rappresentato dal VEGF; da ci\u00f2 \u00e8 stato reso evidente che un'elevata concentrazione di VEGF del sangue dei pazienti con carcinoma del polmone rappresenta un fattore prognostico negativo indipendente dalla loro classificazione. \u00c8 stato inoltre dimostrato che il processo di angiogenesi sostenuto dal VEGF avviene nelle fasi precoci della carcinogenesi del carcinoma del polmone, con pesanti implicazioni nella storia naturale di queste neoplasie.\nInvasione e metastatizzazione.\nAlcuni studi hanno dimostrato che cellule epiteliali bronchiali possono mostrare una perdita dell'inibizione da contatto in seguito a esposizione alla nicotina. Il passo successivo alla perdita dell'inibizione da contatto \u00e8 rappresentato dall'acquisizione della capacit\u00e0 di invasione tissutale attiva, grazie all'espressione di proteine, come le metallo proteasi, in grado di demolire la matrice extracellulare, permettendo alle cellule neoplastiche di farsi strada tra i tessuti. Molte di queste proteine sono chiamate in causa nella capacit\u00e0 invasiva del carcinoma del polmone; di seguito vengono discussi alcuni degli elementi ritenuti pi\u00f9 importanti nell'infiltrazione di questa neoplasia.\nAnatomia patologica.\nL'esposizione ai fattori di rischio si traduce in modificazioni delle cellule dell'epitelio dei bronchi, soprattutto di quelli di primo, secondo e terzo ordine, da dove origina la maggior parte dei tumori polmonari. Di questi, la maggioranza (90-95%) \u00e8 rappresentata da tumori maligni di origine epiteliale (carcinomi) mentre solo il 5% dai carcinoidi bronchiali e il 2-5% da tumori mesenchimali. Come discusso in seguito, le forme epiteliali si distinguono in \"tumori a piccole cellule\" (SCLC) e \"tumori non a piccole cellule\" (NSCLC). Nelle fasi avanzate anche l'intero polmone pu\u00f2 essere invaso dalla massa tumorale e spesso si hanno metastasi ai linfonodi mediastinici che drenano il parenchima polmonare, con aspetto di ilo globoso o comunque aumentato di volume nei radiogrammi del torace. Talvolta i linfonodi aumentati di volume possono comprimere la vena cava superiore determinando una stasi venosa con edema a mantellina (sindrome della vena cava superiore). Sedi frequenti di lesioni metastatiche da carcinoma polmonare sono le ghiandole surrenali, le ossa, il cervello ed eventualmente anche il polmone controlaterale rendendo difficile l'individuazione della sede d'origine. Un tumore polmonare periferico, inoltre, pu\u00f2 invadere la pleura per contiguit\u00e0, causando versamento, le costole o, nel caso di tumori apicali (tumore di Pancoast), i rami del plesso brachiale, causando dolore all'arto superiore corrispondente e particolari sindromi connesse all'interessamento dei plessi nervosi che regolano il sistema nervoso autonomo.\nNomenclatura delle neoplasie.\nI nomi delle neoplasie benigne derivano dal nome della cellula di origine al quale si aggiunge il suffisso \"-oma\". Ad esempio, una neoplasia benigna che origina dal tessuto adiposo, \u00e8 chiamata lipoma (dal greco \"lypos\", grasso). Analogamente, la neoplasia benigna del tessuto cartilagineo \u00e8 chiamata condroma (dal greco \"khondr\u00f3s\", cartilagine). Ancora; una neoplasia benigna che origina dai fibroblasti \u00e8 chiamata fibroma, uno che origina dall'osso si chiama invece osteoma. Adenoma \u00e8 invece il termine utilizzato per indicare una neoplasia benigna che origina da un epitelio e che riproduce un aspetto ghiandolare. Per le neoplasie maligne la regola \u00e8 diversa; si deve aggiungere il suffisso \"-sarcoma\" se la neoplasia origina da cellule mesenchimali, mentre si usa il suffisso \"-carcinoma\" se la neoplasia origina dalle cellule epiteliali. Per cui, una neoplasia maligna dei tessuti precedentemente citati avr\u00e0 come nome: liposarcoma, condrosarcoma, fibrosarcoma, osteosarcoma e adenocarcinoma. Il 95% delle neoplasie polmonari \u00e8 maligno e origina dalle cellule dell'epitelio bronchiale. I carcinomi polmonari possono essere ulteriormente divisi in base alle caratteristiche. Ad esempio:\nInfine, nel polmone possono insorgere particolari neoplasie \"a basso grado di malignit\u00e0\" (ma non benigne) che originano dalle cellule neuroendocrine e che vengono definiti \"carcinoidi\". Queste neoplasie (rare) devono essere distinte dal carcinoma polmonare a piccole cellule che, pur originando dalle cellule neuroendocrine, \u00e8 caratterizzato da notevolissima malignit\u00e0.\nClassificazione istologica.\nL'Organizzazione mondiale della sanit\u00e0 prevede la divisione in quattro principali tipi istologici; tuttavia, ai fini terapeutici e prognostici \u00e8 opportuno dividere le neoplasie polmonari in due grandi gruppi, definiti come \"carcinomi polmonari non a piccole cellule\" (\"NSCLC\") e \"carcinoma polmonare a piccole cellule\" (\"SCLC\").\nAll'interno degli NSCLC si possono distinguere diversi sottotipi istologici, tra i quali:\nIl carcinoma epidermoide \u00e8 un tumore maligno prevalentemente centrale che origina della cellule basali dell'epitelio dei bronchi, con lenta crescita e che predilige i lobi polmonari superiori; \u00e8 la forma pi\u00f9 strettamente associata al fumo di sigaretta. L'adenocarcinoma del polmone \u00e8 una forma tumorale estremamente variabile con linfotropismo estremamente marcato e in grado di formare metastasi linfonodali senza ingrandimento TC visibile (micrometastasi). Il carcinoma bronchioloalveolare nasce dagli alveoli e diffonde \"tappezzando\" la parete alveolare, risultando non strettamente invasivo; ha un decorso clinico indolente e una frequenza molto bassa, con un quadro radiologico simile alla polmonite.\nIl \"carcinoma polmonare a piccole cellule\" deve essere distinto da queste forme; \u00e8 un tumore estremamente maligno, con elevatissima mortalit\u00e0 e che si sviluppa in un contesto patogenetico molecolare differente rispetto ai NSCLC; pu\u00f2 essere definito come l'estremo maligno della linea dei tumori che originano dalle cellule neuroendocrine (carcinoidi tipici e atipici, carcinoma polmonare a grandi cellule). La malignit\u00e0 tipica di questi tumori viene giustificata dal decorso clinico estremamente rapido, dalla precocissima capacit\u00e0 di metastatizzare e all'associazione con sindromi paraneoplastiche.\nAspetto microscopico.\nL'epitelio bronchiale normale \u00e8 formato da un monostrato di cellule cilindriche ciliate frammiste a cellule mucipare caliciformi. Mentre queste ultime, insieme con le ghiandole della sottomucosa, sono deputate alla produzione di muco, le prime devono sostenere un'intensa attivit\u00e0 di pulizia (\"clearance\") dell'epitelio stesso, trasportando il muco prodotto verso l'alto attraverso il movimento ritmato delle ciglia. Tra queste cellule si interpongono le cellule neuroendocrine, in grado di secernere un insieme di sostanze con propriet\u00e0 vasoattive e con attivit\u00e0 sulla muscolatura liscia bronchiale. Sono inoltre presenti cellule indifferenziate che forniscono popolazioni cellulari sempre nuove all'epitelio bronchiale. Mentre si ritiene che i NSCLC originino dalle cellule ciliate o dalle cellule indifferenziate, la presenza di marcatori neuroendocrini nelle cellule degli SCLC fa ritenere che questa linea di tumori originino dalle cellule del sistema APUD.\nCarcinoma squamocellulare.\nCome tutti i carcinomi a cellule squamose (o spinocellulari), questi tumori sono caratterizzati dalla presenza di cheratinizzazione, ben visibile per la presenza di elementi cellulari fusiformi intensamente eosinofili e totalmente o quasi totalmente privi di nucleo. La combinazione e l'intensa proliferazione di questi elementi intorno a un punto porta alla formazione di perle cornee, identificabili come zone concentriche con elevatissima cheratinizzazione (rappresentazione A, in basso a destra). Nell'immagine istologica A (e nella rappresentazione connessa) \u00e8 inoltre possibile osservare la presenza di \"spine\" che protrudono dalla membrana cellulare e che formano ponti tra cellula e cellula. I ponti intercellulari altro non sono che desmosomi e testimoniano, unitamente alla cheratinizzazione, la conversione dell'epitelio cilindrico bronchiale in un epitelio molto pi\u00f9 simile a quello della cute. La presenza di spine intercellulari \u00e8 un reperto cos\u00ec caratteristico da poter render necessaria la sua ricerca in ogni lesione bronchiale sospetta. La presenza di perle, di elementi squamosi e di spine delineano una forma di neoplasia \"ben differenziata\"; viceversa, l'assenza di perle cornee, la presenza di figure mitotiche atipiche e di elementi cellulari giganti e immaturi possono far propendere pi\u00f9 verso un reperto di neoplasia \"scarsamente differenziata\", con un grado maggiore di invasivit\u00e0.\nAdenocarcinoma.\nCon il termine adenocarcinoma si fa riferimento a una neoplasia di origine epiteliale in cui \u00e8 possibile osservare un certo grado di differenziazione verso l'epitelio ghiandolare, caratterizzato dalla presenza di strutture \"acinose\" o \"papillari\" e dalla produzione di mucina. Come mostra l'immagine istologica B, le cellule che si radunano a formare una struttura ghiandolare possono assumere una colorazione molto chiara per l'elevata presenza di mucina nel citosol. In questo caso si pu\u00f2 parlare di adenocarcinoma a cellule chiare. Invece, nella rappresentazione B si focalizza l'attenzione sulla formazione di strutture ghiandolari acinose che testimoniano il buon grado si differenziano del tumore; viceversa, ma mano che il tumore diventa pi\u00f9 indifferenziato, le strutture acinari possono lasciare il posto a strutture papillari, che danno un aspetto pi\u00f9 compatto al tessuto osservato. Con la progressiva perdita della differenziazione il tumore pu\u00f2 assumere un aspetto solido, con elementi cellulari atipici e pleomorfi, di difficile caratterizzazione e inquadramento.\nCarcinoma bronchioloalveolare.\nQuesta variante istologica \u00e8 sovente considerata una variante dell'adenocarcinoma, bench\u00e9 mostri una caratterizzazione anatomo-patologica, diagnostica e prognostica differente. Come \u00e8 possibile vedere nelle immagini istologiche C1 e C2 e dalla rappresentazione C, le cellule tumorali proliferano rispettando la struttura microscopica polmonare, non invadendo la sottomucosa ma tappezzando come farfalle su di uno steccato (crescita lepidica, dal gr. \u03bb\u03b5\u03c0\u03af\u03c2, -\u03af\u03b4\u03bf\u03c2, \u00abinvolucro\u00bb, essendo la crescita di questo tumore contenuta all'interno delle vie aeree che appunto lo rivestono) i setti alveolari. Le due varianti, muciparo e non muciparo, si differenziano per forma cellulare ed evoluzione: mentre la prima \u00e8 costituita da cellule cilindriche e tende a diffondersi per via aerogena, la seconda \u00e8 caratterizzata da cellule cuboidi o leggermente fusate, in grado di formare noduli spesso confinati.\nCarcinoma polmonare a grandi cellule.\nCon questo termine si definisce una neoplasia polmonare altrimenti non identificabile nell'ambito di carcinoma squamocellulare o adenocarcinoma. Come suggeriscono sia la rappresentazione sia l'immagine istologica D, questo tipo di tumore \u00e8 formato da elementi cellulari pleomorfi, con nuclei prominenti e di dimensioni variabili dove \u00e8 possibile apprezzare nucleoli intensamente cromofili. Questi tumori possono mostrare un certo grado di differenziazione neuroendocrina, confermata dall'aspetto di crescita organoide, con formazione di trabecole e rosette molto simili a quelle osservate nel microcitoma.\nCarcinoma polmonare a piccole cellule.\nQuesto tumore rappresenta l'estremo maligno di una serie di neoplasie che originano dalle cellule neuroendocrine, propriet\u00e0 confermata dalla presenza di marcatori come la cromogranina o la sinaptofisina. Le cellule sono rotondeggianti, con scarso citoplasma e membrana cellulare ben definita; si organizzano formando strutture \"a palizzata\" (immagine istologica e rappresentazione E) con zone di necrosi e con elevatissima conta mitotica, fattore che testimonia il basso grado di differenziazione e l'elevata malignit\u00e0.\nAspetto macroscopico.\nIn generale il carcinoma del polmone appare come una massa compatta, di colore spesso grigio-biancastro e con contorni sfrangiati e invasivi delle zone circostanti ancora sane del polmone, bench\u00e9 possano essere evidenziate caratteristiche individuali per ogni tipo istologico. Dal luogo d'origine, le cellule tumorali possono migrare per la via linfatica ed ematica in altri organi dove attecchiscono e colonizzano in forma di aggregati detti \"metastasi\". Frequenti sono le metastasi alle linfoghiandole dell'ilo polmonare, del mediastino, del collo, oppure degli organi, come il surrene, il cervello, le ossa, il fegato o il rene. Le cellule tumorali possono raramente migrare anche nei bronchi e da qui diffondersi in altre regioni polmonari (metastasi polmonari). Le neoplasie possono estendersi localmente e interessare la pleura, producendo un liquido siero-ematico, e la parete toracica o il mediastino.\nCarcinoma squamocellulare.\nSono molto spesso tumori centrali (immagine A1). Il carcinoma a cellule squamose si origina dall'epitelio bronchiale come un'escrescenza verrucosa (immagine A2) che pu\u00f2 crescere fino a occupare l'intero lume, provocando fenomeni di atelectasia o polmonite post-ostruttive, ben visibile nella figura A3. Il tumore pu\u00f2 infiltrare la sottomucosa ed espandersi seguendo il tessuto peribronchiale in direzione mediastinica, dove appare radiograficamente come un'estesa opacit\u00e0 in sede para-ilare (vicino all'ilo polmonare). Si presenta caratteristicamente come una massa \"a cavolfiore\", lobulata, di colore bianco-grigiastro e di consistenza dura; intorno alla massa possono presentarsi fenomeni necrotici (zone soffici e giallastre) ed emorragici (zone di polmone collassato infarcito di sangue). Talora l'elevato tasso di crescita produce delle zone ischemico-necrotiche nella zona centrale, che pu\u00f2 escavarsi raccogliendo materiale purulento; in questi casi si parla di cancro-ascesso.\nAdenocarcinoma.\nSono spesso tumori che originano dai bronchi di piccolo calibro, bench\u00e9 possano anche presentarsi in sede parailare. Assumono un aspetto lobulato e traslucido, in virt\u00f9 della intensa produzione di mucina, come mostra l'immagine B.\nCarcinoma bronchioloalveolare.\nLa confluenza di pi\u00f9 noduli (ben visibili nell'immagine C) porta alla formazione di un addensamento talmente esteso da poter essere confuso con una polmonite lobare. Qualora sia presente un'intensa secrezione mucosa, la superficie di taglio pu\u00f2 mostrarsi lucida, con aree pi\u00f9 o meno grandi di raccolta. L'addensamento del parenchima, senza coinvolgimento bronchiale, porta allo sviluppo di broncogramma nei reperti radiografici, caratterizzato dalla visibilit\u00e0 delle strutture bronchiali contenenti aria nel contesto del mezzo solido rappresentato dal tumore.\nCarcinoma polmonare a grandi cellule.\nQuesto tumore si sviluppa soprattutto nelle zone polmonari periferiche, bench\u00e9, allo stesso modo dell'adenocarcinoma, possa estendersi in sede parailare. Hanno un aspetto solido e lobulato (immagine D), possono assumere grandi dimensioni e avere aree di raccolta ascessuale al loro interno.\nCarcinoma polmonare a piccole cellule.\nSi sviluppano in sede ilare, coinvolgendo precocemente le strutture tracheali e mediastiniche. Come mostra l'immagine E, il tumore tende a infiltrare nel tessuto peribronchiale, coinvolgendo anche vasi sanguigni e linfonodi, bench\u00e9 possano presentarsi fenomeni di desquamazione necrotica intrabronchiale nel corso della malattia.\nProfilo clinico.\nI segni e sintomi che si manifestano nei soggetti con carcinoma del polmone sono direttamente correlati a:\nCrescita locale del tumore.\nCome discusso nel profilo anatomo-patologico, i tumori del polmoni possono manifestarsi come forme centrali o come forme periferiche, bench\u00e9 le prime siano le pi\u00f9 frequenti. In seguito all'espansione della massa nel lume del bronco viene a crearsi una situazione ostruttiva che si manifesta con sibili e stridori respiratori che possono essere valutati in corso di esame obiettivo, dispnea (spiacevole consapevolezza di respirazione difficoltosa), tosse stizzosa per irritazione della superficie bronchiale ed emoftoe (espettorato striato di sangue) per rottura dei numerosi esili capillari che percorrono la superficie del tumore. Il paziente pu\u00f2 lamentare inoltre dolore al torace.\nL'ostruzione del lume bronchiale porta a un ristagno delle secrezioni a valle dell'ostruzione, che pu\u00f2 esitare verso la polmonite ostruttiva, spesso manifesta con febbre e radiografia compatibile. L'ostruzione completa del lume pu\u00f2 portare allo sviluppo di atelectasia (collasso) del parenchima polmonare a valle. Con la crescita, il tumore pu\u00f2 andare incontro a escavazione con formazione di cavit\u00e0 ascessuali nel contesto della neoplasia stessa. Tale entit\u00e0 prende il nome di cancro ascesso. Il carcinoma bronchioloalveolare, ricoprendo la superficie degli alveoli, pu\u00f2 ostacolare la diffusione dell'ossigeno, causando ipossia e insufficienza respiratoria.\nInvasione e ostruzione delle strutture adiacenti.\nI tumori periferici possono provocare dolore in virt\u00f9 del possibile coinvolgimento pleurico. Per lo stesso motivo, si pu\u00f2 sviluppare un versamento pleurico (e relativa grave dispnea) spesso di carattere essudativo e francamente emorragico. Il coinvolgimento della parete toracica pu\u00f2 dar luogo a dispnea in seguito a insufficienza respiratoria di tipo restrittivo. Tumori che originano dalle porzioni superiori del polmone (tumore di Pancoast), possono dar origine a un quadro sindromico definito sindrome di Pancoast o sindrome del tumore del solco superiore, caratterizzato dal coinvolgimento compressivo o infiltrativo dell'ottavo nervo cervicale e del primo-secondo nervo toracico. La sindrome si manifesta con dolore alla spalla che si irradia lungo il lato ulnare dell'arto superiore corrispondente. Il quadro pu\u00f2 essere confermato da una radiografia che dimostri l'opacit\u00e0 apicale e l'infiltrazione della prima o seconda costa. Riconosce invece la compressione delle strutture del sistema nervoso simpatico il quadro clinico denominato sindrome di Bernard-Horner, caratterizzato dalla triade miosi (pupilla ristretta), blefaroptosi (palpebra abbassata) ed enoftalmo (occhio infossato) nel lato colpito.\nCoinvolgimento dei linfonodi regionali.\nI polmoni sono drenati da una serie di vasi linfatici che fanno capo a numerosi linfonodi del mediastino. Questi vengono divisi in 14 gruppi e sono in contatto con molti organi e strutture mediastiniche. Dunque, la presenza di metastasi linfonodali da carcinoma del polmone, possono presentarsi con segni e sintomi (dovuti alla compressione o all'infiltrazione degli organi confinanti) che nell'insieme vengono considerati con il nome complessivo di \"sindrome mediastinica\". L'infiltrazione dell'esofago da parte dei linfonodi peritracheali pu\u00f2 provocare disfagia, con rigurgito e possibile scialorrea, segno che correla con malattia avanzata e prognosi infausta. L'interessamento della trachea o dei bronchi principali pu\u00f2 esitare in un quadro dispnoico con tosse irritativa ed emoftoe; analogamente al quadro esofageo, questi segni e sintomi non si manifestano se non in fase tardiva. L'invasione della vena cava superiore \u00e8 invece molto pi\u00f9 frequente, a causa della debolezza tipica di tale struttura: in questo caso la sintomatologia \u00e8 caratterizzata da edema al volto e agli arti superiori, da obnubilamento, da cefalea e da cianosi dei distretti superiori, in un quadro che viene definito sindrome della vena cava superiore. Un po' meno frequente, ma molto rilevante ai fini prognostici, \u00e8 il quadro clinico derivante dalla compromissione delle strutture nervose che risiedono nel mediastino. Un incoercibile singhiozzo o una paralisi diaframmatica sono reperti associabili alla compromissione del nervo frenico, mentre una tosse stizzosa e una marcata bradicardia possono associarsi a una lesione del nervo vago. La presenza di metastasi che coinvolgono i linfonodi della finestra aorto-polmonare (compartimento anatomico della porzione sinistra del mediastino compreso tra aorta e arterie polmonari) possono comprimere la prima porzione del nervo ricorrente laringeo di sinistra, con presenza di disfonia per impossibilit\u00e0 dei movimenti di adduzione delle corde vocali (voce rauca).\nPresenza di metastasi a distanza.\nIl carcinoma del polmone metastatizza al cervello, ai surreni, alle ossa e al fegato. Meno frequentemente, le metastasi possono presentarsi anche nello stesso polmone, nei reni e al pericardio. Le metastasi al cervello possono esordire con sintomi focali, parestesie, scosse cloniche, epilessia o altri disturbi del movimento. Il surrene rappresenta un sito di metastasi specifico per il carcinoma del polmone e per altre poche forme neoplastiche, con effetti metabolici che si contestualizzano in una sindrome di Addison e possono rappresentare un'importante causa di comorbidit\u00e0. Le metastasi ossee sono associate a un'intensa sintomatologia dolorosa per distensione e infiltrazione del periostio.\nSindromi paraneoplastiche.\nUna sindrome paraneoplastica pu\u00f2 essere definita come l'insieme dei segni, dei sintomi e delle alterazioni morfologico-funzionali che un tumore \u00e8 in grado di dare \"a distanza\" dalla sede di sviluppo primitivo o di sviluppo delle metastasi. In questo senso, un carcinoma del polmone viene spesso scoperto in seguito all'evidenza clinica di questi quadri patologici. Nel carcinoma del polmone, le sindromi paraneoplastiche di maggiore rilevanza sono la sindrome di Lambert-Eaton (disordine autoimmune caratterizzato da affaticabilit\u00e0 muscolare dovuta dalla presenza di autoanticorpi diretti verso i canali per il calcio voltaggio dipendenti), l'ipercalcemia (dovuta alla produzione da parte del tumore di PTHrP) e la sindrome da inappropriata secrezione di ADH (secrezione da parte del tumore di ormone anti-diuretico). Altri sintomi sistemici che correlano con prognosi infausta sono: artralgie, febbre, anoressia, astenia e insonnia.\nProfilo diagnostico.\nIn un contesto anamnestico in cui si presenta uno o pi\u00f9 di questi reperti:\nil primo esame da eseguire \u00e8 rappresentato dalla radiografia del torace, in grado di dare informazioni sulla presenza di una massa, sul coinvolgimento dei linfonodi mediastinici, sulla presenza di una polmonite ostruttiva o di atelectasia e sulla presenza di versamento pleurico. Qualora le informazioni provenienti dalla radiografia del torace non risultassero esaustive per un soggetto fumatore con emoftoe e tosse, si deve procedere con esami di secondo livello come la tomografia computerizzata o la broncoscopia. Un quadro radiografico compatibile con un tumore polmonare deve essere comunque indagato con la TC, al fine di stabilire un corretto algoritmo diagnostico. Il successivo step \u00e8 rappresentato dalla biopsia; il prelievo bioptico di una lesione neoplastica confinata nel mantello polmonare (tumore periferico) si svolge attraverso una biopsia percutanea TC guidata. Viceversa, una lesione neoplastica centrale (per definizione raggiungibile con il broncoscopio), deve essere indagata con una biopsia svolta in corso di broncoscopia.\nUn ruolo importante \u00e8 quello dall'analisi citologica dell'espettorato, soprattutto per le forme di tumore centrale; questa analisi, unitamente ad altre procedure come la radiografia del torace in soggetti a rischio (forti fumatori sopra i 50 anni), pu\u00f2 avere un ruolo nella diagnosi precoce di carcinoma del polmone.\nLa diagnosi differenziale si snoda tra i quadri infettivi e i disordini infiammatori cronici in grado di dare una linfoadenopatia mediastinica. Tra i primi \u00e8 sempre buona regola escludere la tubercolosi come possibile causa di opacit\u00e0 mediastinica; tra i secondi, si deve cercare di escludere la presenza di sarcoidosi. Tuttavia, moltissimi altri quadri infettivi sono in grado di realizzare e sostenere una linfoadenopatia mediastinica. Non si deve inoltre escludere la presenza di disordini linfoproliferativi primitivi del mediastino che solitamente possono provocare opacit\u00e0 ilare senza coinvolgimento polmonare.\nIl carcinoma del polmone pu\u00f2 essere riscontrato anche in qualit\u00e0 di \"incidentaloma\", ovvero, pu\u00f2 essere scoperto grazie a una radiografia del torace svolta per altri motivi.\nIl riscontro di tumore primitivo polmonare in seguito a indagini svolte per sospetto di malattia neoplastica estesa (riscontro di metastasi ossee, cerebrali o surrenali), corrisponde a una diagnosi di tumore inoperabile e in fase terminale (grado IV, vedi classificazione) in grado di portare rapidamente verso l\"'exitus\".\nClassificazione.\nLe forme di carcinoma polmonare a piccole cellule vengono classificate in malattia localmente delimitata (\"limited disease\") o in stadio avanzato (\"extended disease\") in base alla possibilit\u00e0 o meno di colpire in fase radioterapica la massa tumorale mediante un'unica irradiazione. Le forme di tumore non a piccole cellule vengono classificate in base all'estensione del tumore (parametro T), alla localizzazione di linfonodi coinvolti (N) e alla presenza di metastasi (M). Con tali reperti \u00e8 possibile procedere alla classificazione mediante la seguente tabella:\nCome \u00e8 possibile notare, la presenza di metastasi a distanza, qualunque sia l'estensione e la presenza di metastasi linfonodali, promuove il tumore in categoria IV, caratterizzata da inoperabilit\u00e0 e sopravvivenza bassissima a un anno. Un'ulteriore particolarit\u00e0 \u00e8 rappresentata dal fatto che carcinomi privi di metastasi caratterizzati da parametri T4 o N3 sono sempre assegnati al grado IIIb. Sono considerati operabili gli stadi Ia, Ib, IIa, IIb e alcuni IIIa (pazienti in buone condizioni di salute e senza esteso coinvolgimento linfonodale). Gli stadi IIIb e IV sono da considerare sempre inoperabili; il trattamento di elezione \u00e8 rappresentato dalla chemioterapia e dalla radioterapia.\nEstensione e localizzazione del tumore - T.\nIl grado T pu\u00f2 essere indagato mediante metodiche tomografiche, di risonanza magnetica (poco utilizzata nel polmone) e di videotoracoscopia; quest'ultima trova particolare impiego nell'analisi del coinvolgimento mediastinico e delle strutture vascolari.\nCoinvolgimento linfonodale - N.\nCon N si fa riferimento ai linfonodi coinvolti dal processo tumorale. Tale indagine pu\u00f2 essere svolta mediante tomografia computerizzata o a emissione di positroni. Il limite pi\u00f9 spiccato di queste metodiche \u00e8 l'incapacit\u00e0 di visualizzare coinvolgimenti senza tumefazione (nel caso della TC) e l'incapacit\u00e0 di dare informazioni su piccole formazioni (PET). Per questo, i linfonodi prelevati in corso di procedure di chirurgia toracica come la lobectomia o la pneumectomia, devono essere sempre analizzati in ambito anatomo-patologico per la ricerca di processi infiltrativi non espansivi e quindi non visualizzabili mediante procedure radiografiche.\nPresenza di metastasi - M.\nIl grado M pu\u00f2 essere indagato con la tomografia computerizzata al torace e all'addome (surreni), la risonanza magnetica (soprattutto i distretti encefalici) e la scintigrafia ossea.\nTerapia.\nLa terapia del carcinoma del polmone dipende dal tipo cellulare, dall'estensione della malattia e dalle condizioni di salute del paziente (valutabili con l'indice di Karnofsky). I trattamenti comuni includono chirurgia, chemioterapia e radioterapia.\nChirurgia.\nUna volta confermata la presenza di neoplasia, la tomografia computerizzata e a emissione di positroni sono strumenti necessari per la valutazione di \"resecabilit\u00e0\" del tumore (eliminazione della maggior quantit\u00e0 possibile di tumore), condizionata dall'estensione, dall'infiltrazione degli organi vicini e dalla presenza di metastasi.\nElementi che invece influenzano l\"'operabilit\u00e0\" (sopravvivenza e qualit\u00e0 di vita del paziente in seguito all'operazione) possono essere gli esami del sangue e la spirometria: mentre i primi possono indicare la presenza di comorbidit\u00e0 come il diabete, l'insufficienza respiratoria o l'insufficienza renale, la spirometria \u00e8 in grado di valutare in maniera semplice e rapida la presenza di gravi BPCO, condizione che rappresenta una notevole limitazione alla chirurgia. Analogamente, deve essere effettuato un profilo elettrocardiografico al fine di valutare la presenza di aritmie o altre patologie cardiache.\nLa chirurgia toracica (con accesso toracotomico, vedi immagine) per il carcinoma del polmone ha un tasso di mortalit\u00e0 totale del 4,4%, strettamente correlato alla funzione polmonare e alla presenza di altri fattori di rischio. La chirurgia rappresenta il primo presidio terapeutico nei NSCLC confinati a un polmone e fino allo stadio IIIa (la stadiazione si assegna pre-operatoriamente attraverso la tomografia computerizzata e a emissione di positroni). Inoltre, deve essere valutata la capacit\u00e0 respiratoria in modo da poter predire la funzionalit\u00e0 residua in seguito all'intervento chirurgico.\nLe procedure chirurgiche comprendono la resezione atipica(\"wedge resection\" rimozione del tessuto neoplastico e di piccola parte del parenchima polmonare che lo circonda), la segmentectomia (rimozione di una sezione di parenchima ventilato da un bronco segmentale), la lobectomia (rimozione di un lobo intero), la bilobectomia (rimozione di due lobi) e la pneumonectomia (rimozione dell'intero polmone). Nei pazienti con riserva funzionale adeguata, la lobectomia costituisce l'opzione di scelta, in quanto minimizza la possibilit\u00e0 locale di recidiva. Nei pazienti che non hanno un'adeguata riserva funzionale, la wedge resection costituisce una valida alternativa. La brachiterapia con frammenti di iodio applicata ai margini dell'escissione wedge pu\u00f2 ridurre il tasso di recidiva con risultati comparabili alla lobectomia.\nLa chirurgia toracica video assistita (\"VATS = Video-Assisted Thoracic Surgery)\" (approccio mini-invasivo) e le procedure di lobectomia condotte con questo metodo possono presentare vantaggi nel pi\u00f9 rapido recupero post-operatorio, nella pi\u00f9 breve degenza e nei diminuiti costi da parte dell'ospedale.\nLa presenza di tumore polmonare confinato e associato a nodulo surrenale solitario metastatico pu\u00f2 in alcuni casi essere trattato con associazione di interventi chirurgici finalizzati sia alla rimozione del tumore primitivo sia della metastasi, con buoni tassi di sopravvivenza. \u00c8 stato inoltre dimostrato che nei soggetti con metastasi surrenali sincrone o metacrone, la surrenectomia costituisce un intervento che pu\u00f2 aumentare la sopravvivenza a 5 anni nei soggetti con tumore polmonare avanzato.\nChemioterapia.\nIl carcinoma polmonare a piccole cellule viene trattato primariamente con la chemioterapia e la radioterapia, poich\u00e9 la chirurgia non ha dimostrato influenzare la sopravvivenza, bench\u00e9 alcune ricerche abbiano dimostrato che pazienti con SCLC confinato e senza coinvolgimento linfonodale risultino trarre giovamento in termini di sopravvivenza con l'associazione di chirurgia e chemioterapia.\nLa chemioterapia rappresenta anche il primario approccio terapeutico in caso di NSCLC metastatico.\nLa combinazione di regime dipende dal tipo di tumore. Spesso i carcinomi non a piccole cellule vengono trattati con cisplatino o carboplatino in combinazione con gemcitabina, paclitaxel, docetaxel, etoposide o vinorelbina. Nel carcinoma a piccole cellule sono comunemente usati il cisplatino e l'etoposide. Possono essere anche usate le combinazioni con carboplatino, gemcitabina, paclitaxel, vinorelbina, topotecano ed irinotecano. In caso di malattia diffusa, il celecoxib pu\u00f2 essere associato in maniera sicura con l'etoposide, migliorando i risultati in termini di sopravvivenza rispetto alle precedenti combinazioni.\nChemioterapia adiuvante per NSCLC.\nQuesto termine indica l'uso di chemioterapia in associazione contemporanea con altre terapie, come la chirurgia e la radioterapia. Durante le procedure chirurgiche devono essere prelevati i linfonodi; se in seguito all'esame istologico risultassero positivi per presenza di cellule neoplastiche, il tumore viene classificato in stadio II o III (in base al gruppo colpito). In questa situazione, la chemioterapia adiuvante pu\u00f2 incrementare il tasso di sopravvivenza del 15%, soprattutto se vengono usati farmaci contenenti platino, come il cisplatino e il carboplatino.\nL'uso di questo schema chemioterapico nei pazienti in stadio Ib \u00e8 invece controverso, poich\u00e9 le prove cliniche non hanno ancora dimostrato un beneficio in termini di sopravvivenza. I test di valutazione in termini di sopravvivenza per la chemioterapia pre-operatoria (chemioterapia neoadiuvante) nei tumori completamente resecabili non sono stati finora conclusivi.\nRadioterapia.\nLa radioterapia \u00e8 spesso associata alla chemioterapia nei pazienti con carcinoma polmonare non a piccole cellule che non possono essere sottoposti all'intervento chirurgico. Questa forma di radioterapia \u00e8 chiamata \"radioterapia radicale\". Un perfezionamento di questa tecnica \u00e8 la radioterapia continua accelerata iperfrazionata (CHART), nella quale un'elevata dose \u00e8 somministrata in un breve periodo di tempo. Nei casi di carcinoma polmonare a piccole cellule potenzialmente curabili, l'irradiazione del torace \u00e8 raccomandata in associazione alla chemioterapia. L'uso della radioterapia adiuvante per i NSCLC \u00e8 ancora controverso, bench\u00e9 diversi benefici siano stati documentati nei tumori con coinvolgimento dei linfonodi mediastinici.\nSia per i NSCLC sia per i SCLC, i pazienti possono trarre giovamento per il controllo del dolore e dei sintomi attraverso piccole dosi di radioterapia (radioterapia palliativa).\nLa brachiterapia (radioterapia localizzata) pu\u00f2 avere un effetto diretto nei tumori confinanti a una piccola sezione di bronco. Pu\u00f2 essere inoltre usata quando un tumore inoperabile causa l'ostruzione di una via aerea di grandi dimensioni.\nLa somministrazione di terapia radiativa craniale profilattica (PCI) ai pazienti con SCLC in stadio limitato \u00e8 spesso usata per ridurre il rischio di metastasi in tal sede. Pi\u00f9 recentemente, la PCI ha dimostrato analoghi benefici nei soggetti con malattia avanzata. Nei pazienti di cui il cancro \u00e8 migliorato dopo un ciclo di chemioterapia, la PCI \u00e8 indicata per ridurre il rischio cumulativo di metastasi al cervello a un anno dal 40,4% al 14,6%.\nI recenti miglioramenti nell'ottimizzazione e nella formazione dell'immagine radiografica hanno condotto allo sviluppo di tecniche di radioterapia stereotassica per il trattamento di carcinoma del polmone in fase iniziale. Questa metodica viene primariamente utilizzata in quei soggetti che, presentando co-morbidit\u00e0, non possono essere candidati all'exeresi chirurgica.\nRadiologia interventistica.\nL'ablazione con radiofrequenza \u00e8 una tecnica che rappresenta un'alternativa per il trattamento di neoplasie polmonari primitive e secondarie, nei pazienti che, per le scarse condizioni cliniche generali, non possono essere sottoposte a intervento chirurgico. La procedura consiste nell'inserimento sotto guida TC o ecografica di un agoelettrodo all'interno della lesione. Questo agoelettrodo \u00e8 costituito da uncini che si dispiegano cos\u00ec all'interno della lesione stessa determinando un'area di necrosi coagulativa.\nTerapia mirata.\nSono stati sviluppati vari farmaci mirati (\"targeted therapy\") per il trattamento del carcinoma del polmone. Il gefitinib ha come bersaglio i domini tirosin chinasici del recettore del fattore di crescita dell'epidermide (EGFR), iperespresso o mutato in modo da essere costitutivamente attivo nelle diverse forme di carcinoma polmonare non a piccole cellule. Bench\u00e9 diverse prove abbiano dimostrato che il farmaco non sia in grado di migliorare i profili di sopravvivenza a 5 anni, il gefitinib dimostra una buona efficacia nel trattamento del carcinoma bronchioloalveolare in donne non fumatrici di origine asiatica.\nSuccessivamente \u00e8 stato scoperto che i principali fattori predittivi di risposta a questi inibitori sono gli stati mutazionali dei geni EGFR e Ras. Bisogna quindi verificare che il primo possegga mutazioni attivanti (in quanto il gene mutato si \u00e8 visto essere pi\u00f9 sensibile ai farmaci) e il secondo no (in quanto il segnale inibitorio verso il nucleo non verrebbe trasmesso)\nL'erlotinib, un altro inibitore dei domini tirosin chinasici, si \u00e8 dimostrato efficace in termine di aumento del tasso di sopravvivenza nei pazienti con NSCLC ed \u00e8 attualmente considerato dalla Food and Drug Administration come trattamento di seconda linea nelle neoplasie avanzate. Analogamente al gefitinib, ha dimostrato una maggiore efficacia nel trattamento del carcinoma bronchioloalveolare in donne non fumatrici di origine asiatica.\nL'associazione di paclitaxel e carboplatino con bevacizumab, un inibitore dell'angiogenesi, migliora il tasso di sopravvivenza nei pazienti con NSCLC in stadio avanzato, bench\u00e9 il suo uso sia connesso a un aumento del rischio di sanguinamento polmonare soprattutto nei soggetti con carcinoma polmonare a cellule squamose.\nRicerche e studi in future terapie focalizzano l'attenzione su nuovi farmaci citotossici, sulla farmacogenetica e sulla ingegneria farmaceutica in grado di \"disegnare\" nuove molecole specifiche. Alcune terapie mirate, come quelle a base di inibitori della COX-2, di exisulind (uno stimolatore dell'apoptosi), di inibitori della proteasi, di bexarotene e di alcuni vaccini, sono ancora oggetto di studi preliminari. Le future aree di ricerca includono lo studio degli inibitori del protoncogene Ras, degli inibitori della PI3K, degli inibitori della deacetilasi degli istoni e dei farmaci in grado di sostituire gli oncosoppressori.\nPrognosi.\nLa prognosi viene basata sul tipo istologico e sulla stadio del tumore. Il carcinoma polmonare a piccole cellule ha una prognosi infausta, bench\u00e9 interventi di radioterapia e chemioterapia mirata nella forma localmente delimitata siano in grado di aumentare la sopravvivenza a 5 anni fino al 5%. Nelle forme di carcinoma polmonare non a piccole cellule la sopravvivenza dipende soprattutto dalla classificazione, bench\u00e9 deve essere sempre considerata la presenza di patologie concomitanti e l'indice di Karnofsky calcolato per il paziente in osservazione. Nell'immagine a fianco sono messe a confronto le curve di sopravvivenza per la classificazione (o stadiazione) clinica (cTNM), ovvero basata sui reperti strumentali pre-operatori come la tomografia computerizzata, la tomografia ad emissione di positroni e la videotoracoscopia, e quella per la stadiazione patologica (pTNM), basata sull'analisi anatomo-patologica e microscopica delle stazioni linfonodali e dei frammenti prelevati in seguito all'intervento di chirurgia toracica. Come \u00e8 possibile notare, \u00e8 presente una notevole discrepanza tra i due metodi di classificazione: questo significa che la stadiazione operata su valutazione clinica (cTNM, pre-operatoria) sottovaluta la reale estensione della neoplasia, ad esempio un IIb clinico ha lo stesso indice di sopravvivenza di una IIIa anatomo-patologico. Ulteriori elementi prognosticamente sfavorevoli sono la presenza di sindromi paraneoplastiche come la sindrome di Cushing, la sindrome da inappropriata secrezione di ADH e l'ipercalcemia. Quest'ultima, unitamente alla presenza di iperkaliemia da lisi neoplastica e all'insufficienza renale, pu\u00f2 aggravare il quadro patologico per lo sviluppo di gravi quadri aritmici. La comparsa di sindromi mediastiniche come disfonia, disfagia, grave dispnea e sindrome della vena cava superiore testimoniano la presenza di una malattia estesa, con rapida evoluzione verso l'exitus.\nLa presenza di polmonite da ostruzione, atelectasia e versamento pleurico sono condizioni che, oltre a condizionare la stadiazione e quindi la prognosi, rappresentano ulteriori condizioni di comorbidit\u00e0 che devono essere trattate con terapie specifiche e mirate.\nPrevenzione.\nPer definizione, le misure preventive hanno come scopo l'eliminazione dei fattori eziologici e dei fattori di rischio. In questa ottica, la misura preventiva pi\u00f9 efficace per ridurre l'incidenza di carcinoma del polmone \u00e8 ridurre al minimo l'esposizione al fumo di sigaretta, sia esso attivo o passivo. In seguito alle evidenze mostrate dagli studi citati in precedenza, risulta essere molto importante prevenire l'esposizione al fumo soprattutto nei soggetti giovani. Negli Stati Uniti d'America, il \"Centers for Disease Control\", un ente che si occupa del controllo e della prevenzione delle malattie, ha proposto diversi programmi di prevenzione.\nA partire dal 1998, negli stati occidentali degli USA come la California sono state prese numerose misure per diminuire l'esposizione al fumo passivo nei luoghi pubblici. In seguito, analoghe misure sono state prese in Europa, con l'Irlanda nel 2004, l'Italia e la Norvegia nel 2005, la Scozia nel 2006, l'Inghilterra nel 2007 e la Francia nel 2008. La Nuova Zelanda ha cominciato ad applicare misure contro il fumo nei luoghi pubblici nel 2004. Nello Stato del Bhutan, dal 2005, \u00e8 in vigore una legge che impone il completo divieto di fumo. In molti paesi, gruppi attivi nella lotta contro il fumo stanno facendo una campagna per simili divieti. Nel 2007, Chandigarh \u00e8 diventato la prima citt\u00e0 indiana a diventare \"senza fumo\". L'India ha introdotto un divieto totale di fumo ai luoghi pubblici il 2 ottobre 2008.\nTuttavia, una politica eccessivamente tesa al proibizionismo nei confronti del fumo di tabacco si \u00e8 dimostrata essere positivamente correlata allo sviluppo di attivit\u00e0 criminali di contrabbando, il che ha portato a porre un limite allo sviluppo di decreti legislativi troppo restrittivi.\nNel 2008, uno studio condotto su oltre 77000 soggetti adulti ed anziani ha dimostrato che l'utilizzo protratto di integratori multivitaminici contenenti folati, vitamina C e vitamina E non \u00e8 in grado di prevenire l'incidenza di carcinoma del polmone. Inoltre, \u00e8 stato osservato che un uso intenso di vitamina E, soprattutto se condotto per lunghi periodi, \u00e8 associato ad un aumento del rischio per lo sviluppo di carcinoma del polmone.\nL'Organizzazione mondiale della sanit\u00e0 ha richiesto ai governi di eliminare completamente la pubblicit\u00e0 riguardanti il tabacco per prevenire che i giovani inizino a fumare, sostenendo che, nei paesi in cui queste misure sono gi\u00e0 state prese, il consumo di tabacco si \u00e8 gi\u00e0 ridotto del 16%.\nPer limitare l'esposizione al radon \u00e8 possibile effettuare un controllo della quantit\u00e0 di questo gas nella propria abitazione tramite la sede ARPA pi\u00f9 vicina.\nScreening.\nLo scopo dello screening \u00e8 quello di identificare le malattie presenti in una comunit\u00e0 in una fase precoce, permettendo cos\u00ec di giungere ad interventi terapeutici tempestivi ed alla gestione standardizzata della terapia al fine di ridurre in maniera significativa la mortalit\u00e0. In questo senso, in Italia gli screening oncologici sono rivolti all'identificazione precoce del cancro della mammella, del cancro del colon-retto e del cancro della cervice uterina. Per il carcinoma del polmone il discorso \u00e8 invece pi\u00f9 complesso: lo screening in soggetti a rischio asintomatici svolto mediante l'esame citologico dell'espettorato, la radiografia del torace e la tomografia computerizzata non \u00e8 sufficiente a garantire una riduzione della mortalit\u00e0 per carcinoma del polmone. Nel 2004, sulla base di queste evidenze la US Preventive Services Task Force ha affermato che i risultati a lungo termine dello screening sulla mortalit\u00e0 per carcinoma del polmone non sono sufficienti per istituire un programma nazionale basato sulle metodiche di indagine prese in considerazione. Nel 2007 anche l'American College of Chest Physicians ha raccomandato di non eseguire esami di screening per il carcinoma del polmone a causa della mancanza di efficacia sulla riduzione del tasso di mortalit\u00e0.\nMetodica TC spirale a basse dosi.\nNel 2006, la \"International Early Lung Cancer Action Project\" (I-ELCAP) ha pubblicato i risultati di uno screening fondato sulla metodica TC spirale a basse dosi applicato su 31.000 soggetti ad alto rischio. Furono diagnosticate 484 neoplasie polmonari; tra queste, circa l'85% era in stadio I (neoplasie di piccolo diametro completamente resecabili con una sopravvivenza a 10 anni dell'88%). Sono state mosse diverse critiche allo studio I-ELCAP:\nIn Giappone, lo screening basato sulla metodica TC a basse dosi \u00e8 stato comparato allo screening basato sulla radiografia del torace. Da questi studi \u00e8 risultato che:\nUno studio di 5 anni pubblicato nel 2005 ha ulteriormente dimostrato la validit\u00e0 della TC spirale a basse dosi, pur evidenziando l'elevato numero di falsi positivi (96% per tutte le formazioni nodulari, 92% per i noduli superiori a 4\u00a0mm).\nIn contrasto, nel marzo 2007, uno studio pubblicato nel Journal of the American Medical Association ha dimostrato l'assenza di benefici sulla mortalit\u00e0 dello screening basato sulla metodica TC a bassi dosi.\nTest del respiro.\nMediante un dispositivo simile a quello utilizzato nel breath test per la ricerca di \"Helicobacter pylori\" \u00e8 possibile \"intrappolare\" ed analizzare le proteine emesse dal soggetto durante l'espirazione: successive analisi fondate sulle moderne tecniche di proteomica consentono di ricavare un profilo qualitativo e quantitativo di queste proteine. Questa metodica \u00e8 volta a ricercare modificazioni nella tipologia o nella quantit\u00e0 di proteine che possano essere correlate con la presenza di alterazioni neoplastiche delle strutture polmonari, anche qualora siano ancora in uno stato iniziale. Bench\u00e9 siano necessarie altre prove di efficacia, alcuni studi hanno dimostrato come la metodica non-invasiva dell'analisi dell'esalato possa garantire un'elevata sensibilit\u00e0 con costi esigui e rapidit\u00e0 di indagine."}
{"id": "702735", "revid": "767487", "url": "https://it.wikipedia.org/wiki?curid=702735", "title": "Vatel (film)", "text": "Vatel \u00e8 un film del 2000 diretto da Roland Joff\u00e9.\nIl film \u00e8 ispirato alla storia vera di Fran\u00e7ois Vatel, morto suicida per la colpa di non essere riuscito a compiere il suo dovere di cuoco e maestro di cerimonie a causa di un ritardo nella fornitura di pesce al grandioso banchetto per la riappacificazione del principe di Cond\u00e9 con Luigi XIV. La vicenda venne riportata da Madame de S\u00e9vign\u00e9 nelle sue celebri \"Lettres\" alla figlia e successivamente dal duca de Saint Simon nei suoi \"M\u00e9moires\". \nIl film fu presentato fuori concorso al 53\u00ba Festival di Cannes.\nTrama.\nFrancia, 1671. Il maestro di cerimonie Fran\u00e7ois Vatel deve preparare per i tre giorni di permanenza del Re Sole alla corte del Principe di Cond\u00e9 (con cui il re deve riappacificarsi perch\u00e9 una probabile guerra contro gli olandesi \u00e8 imminente, e Cond\u00e9 sarebbe un generale ideale per guidare le truppe francesi) festeggiamenti e pranzi meravigliosi e incredibili. Si innamora per\u00f2 della dama di compagnia della regina, Anne de Montausier, con cui passa una sola notte d'amore e che \u00e8 contesa come amante del laido marchese di Lauzun, che cerca di neutralizzarlo, e del Re Sole.\nPer salvare i canarini della Montausier, Vatel sacrifica due dei suoi amati pappagalli, il cui cuore serve al medico di corte per curare la gotta del principe, e comprende che \u00e8 schiavo del suo lavoro come lei lo \u00e8 delle leggi non scritte della corte (come il giacere con il Re).\nI festeggiamenti si rivelano meravigliosi e Vatel, grazie al suo talento e alla sua incredibile cucina, salva il suo Principe, che comander\u00e0 l'esercito francese. Vatel stesso \u00e8 desiderato alla corte di Versailles dal Re Sole. Ma proprio per il festeggiamento conclusivo dei tre giorni, il giardino di ghiaccio giocato sui temi della mitologia marina e a base di pesce, i fornitori non riescono a portare il pesce in tempo e Vatel, ormai disilluso su come potr\u00e0 andare il suo amore con Anne e disgustato dal suo stesso lavoro, si toglie la vita dopo un pasto a base dei pochi crostacei arrivati e dopo aver scritto una lettera ad Anne (in cui spiega che non si suicida per il mancato ricevimento) e liberato il pappagallo superstite. Alla fine, a suicidio avvenuto, l'agognata fornitura di pesce arriva. Il pranzo viene terminato dagli aiutanti di Vatel e si rivela un successo. Le ultime immagini indugiano sul resto delle sculture di ghiaccio, oramai quasi sciolte.\nStoricit\u00e0 dei personaggi.\nIl personaggio di Anne de Montausier \u00e8 costruito sul personaggio reale di Julie d'Angennes, duchessa di Montausier, la quale fu governante dei figli di Luigi XIV di Francia e della moglie Maria Teresa, nonch\u00e9 una delle presunte amanti del sovrano, dal quale per\u00f2 non ebbe figli. Non \u00e8 comprovata, come presentata nel film, la relazione tra Vatel e la duchessa di Montausier.\nIl personaggio del marchese di Lauzun \u00e8 costruito sul personaggio reale di Antoine Nompar de Caumont, duca di Lauzun, il quale per\u00f2 si innamor\u00f2 di Anna Maria Luisa d'Orl\u00e9ans, duchessa di Montpensier, cugina di Luigi XIV.\nAnacronismi.\nNella scena del banchetto coi fuochi di artificio viene suonata dall'orchestra la \"Musica per i reali fuochi d'artificio\" di Georg Friedrich H\u00e4ndel, cosa impossibile perch\u00e9 gli eventi hanno luogo nel 1671 ma H\u00e4ndel, nato peraltro nel 1685, compose l'opera soltanto nel 1749.\nLo stesso dicasi per \" A incotrar le nove corone de l'Assalone\" di Giovanni Paolo Colonna composta nel 1684.\nUn anacronismo simile \u00e8 stato fatto per il pezzo cantato dal personaggio incarnato da Arielle Dombasle che canta durante i festeggiamenti l'aria \"Temple sacr\u00e9, s\u00e9jour tranquille...\" estratto dall'opera \"Hippolyte et Aricie\" di Jean-Philippe Rameau il quale non solo nacque nel 1683 ma compose quest'opera solo nel 1733.\nLa duchessa di Longueville, nota per i suoi amori, fu effettivamente uno dei personaggi chiave durante i ricevimenti del periodo, ma suo marito Enrico II di Orl\u00e9ans-Longueville, pure presentato nel film, era in realt\u00e0 gi\u00e0 morto dal 1663. Ella inoltre non era la leggiadra e diafana dama presentata, ma nel 1671 aveva ormai 52 anni. Stesso discorso vale per Julie d'Angennes, alla cui figura ci si \u00e8 ispirati per il personaggio di Anne de Montauisier, che all'epoca aveva 64 anni.\nNel film viene presentata la creazione quasi casuale della famosa crema chantilly da parte di Vatel per la visita di Luigi XIV al Castello di Chantilly ma in realt\u00e0 egli aveva gi\u00e0 creato la ricetta dieci anni prima quando era al servizio di Nicolas Fouquet al castello di Vaux-le-Vicomte. Quando Vatel pass\u00f2 al servizio del \"Grand Conde\" mut\u00f2 il nome della sua ricetta in onore del ricevimento del re al castello dei principi.\nCuriosit\u00e0.\nPer G\u00e9rard Depardieu questo \u00e8 il quarto film ambientato all'epoca del Re Sole in cui recita; il primo,\"Cyrano de Bergerac\" del 1990 il secondo\"Tutte le mattine del mondo\" risale al 1991 ed egli interpreta il musicista da camera di Luigi XIV, Marin Marais, mentre il terzo venne girato nel 1998 col titolo \" La maschera di ferro\" di Randall Wallace, nel quale interpreta Porthos.\nGran parte delle scene al palazzo dei Conde e nei giardini sono state girate al castello di Vaux-le-Vicomte ma in realt\u00e0 il luogo dove si svolsero gli eventi oggetto del film fu il Castello di Chantilly, residenza ufficiale dei principi."}
{"id": "702736", "revid": "78273", "url": "https://it.wikipedia.org/wiki?curid=702736", "title": "San Camillo", "text": ""}
{"id": "702739", "revid": "110157", "url": "https://it.wikipedia.org/wiki?curid=702739", "title": "Sonic Team", "text": "Sonic Team \u00e8 un team di sviluppo interno di SEGA fondato nel 1988 il cui nome inizialmente era Sega AM8. Nel 1991, dopo l'incredibile successo della serie \"Sonic\", divenne Sonic Team. Il team \u00e8 stato guidato dal genio creativo di Y\u016bji Naka, che ha recentemente fondato un team di sviluppo esterno chiamato PROPE.\nNel 2003, lo United Game Artists (ovvero Sega AM9) si \u00e8 fuso con il Sonic Team.\nTipologie di giochi.\nIl Sonic Team \u00e8 noto agli appassionati di videogiochi soprattutto per il personaggio di Sonic, il riccio blu creato all'inizio degli anni novanta e protagonista dell'omonima serie di videogiochi platform."}
{"id": "702741", "revid": "767487", "url": "https://it.wikipedia.org/wiki?curid=702741", "title": "Attalo III", "text": "Biografia.\nFiglio di Eumene II e Stratonice e nipote di Attalo II, nutriva scarso interesse per il governo di Pergamo; le sue attenzioni erano invece dedicate, tra le altre, allo studio della medicina, della botanica, del giardinaggio. Non ebbe figli o alcun tipo di eredi e nel suo testamento lasci\u00f2 il suo regno alla repubblica di Roma. Tiberio Gracco richiese che il tesoro di Pergamo venisse aperto e reso disponibile alla cittadinanza di Roma, ma il senato rifiut\u00f2.\nNon l'intera popolazione di Pergamo per\u00f2 era soddisfatta della cessione del regno a Roma: Aristonico, che dichiarava di essere fratello di Attalo e figlio di Eumene II, condusse una rivolta tra la classe povera, grazie anche all'aiuto di Blossio di Cuma. La rivolta fu soppressa nel 129 a.C. e il regno di Pergamo venne diviso tra Roma, Ponto e Cappadocia.\nCuriosit\u00e0.\nNel \"Roman de la Rose\" (vv. 6687-88) Attalo III \u00e8 citato quale inventore del gioco degli scacchi (\"qui des esches controuva l'us\"). Questo merito gli viene attribuito anche da Geoffrey Chaucer, che si basa sul \"Roman de la Rose\", nel \"Libro della Duchessa\" (vv. 662-64)."}
{"id": "702742", "revid": "125709145", "url": "https://it.wikipedia.org/wiki?curid=702742", "title": "Tinamidae", "text": "I Tinamidi (Tinamidae ) sono una famiglia di uccelli alla quale appartengono 47 specie suddivise in nove generi. \u00c8 l'unica famiglia dell'ordine Tinamiformes ().\nDescrizione.\nI tinamidi sono uccelli simili alle pernici, ma la cui origine \u00e8 incerta. Si suppone comunque che questa sia da ricollegarsi pi\u00f9 a quella dei grandi uccelli corridori sudamericani, come i nand\u00f9, che ai galliformi. La loro grandezza varia da quella di una quaglia, 18\u00a0cm, a quella di un tetraonide, 35\u00a0cm. Hanno corpi tozzi e arrotondati che a volte sembrano tronchi per le lunghe piume della schiena che ricoprono quelle corte della coda. Le ali sono corte e arrotondate e le gambe sono pure corte e a volte prive di alluce o con alluce appena accennato. La testa \u00e8 piccola e il collo sottile. Il piumaggio non \u00e8 certo vistoso con il suo color marrone opaco o grigio chiazzettato o anche a strisce, infittito per\u00f2 da un piumino lanuginoso simile a quello degli aironi e dei pappagalli.\nUno fra i tinamidi di maggiori dimensioni, la martinetta dal ciuffo, lunga 35\u00a0cm, \u00e8 di color marrone spento e chiazzato; inoltre, ha una lunga cresta che si irrigidisce quando l'uccello \u00e8 eccitato. Anche il tinamo ornato \u00e8 dotato di una bella cresta che si solleva quando \u00e8 eccitato. Uno dei Tinamidi pi\u00f9 piccoli \u00e8 il tinamo piccolo, lungo 25\u00a0cm circa, con parti dorsali marrone carico, lati della testa grigi e mento e gola bianchi che, man mano che si avvicinano alle parti ventrali, diventano grigi.\nDistribuzione e habitat.\nLe numerose specie di Tinamidi vivono nel Nuovo Mondo, dal Messico meridionale al sud del Cile e dell'Argentina, inclusa l'isola di Trinidad.\nI Tinamidi vivono in diversi habitat, dalle umide foreste piovose alle distese cespugliose; inoltre, il tinamo ornato pu\u00f2 vivere sulle Ande fino a un'altezza di 4000\u00a0m. Di solito, rimangono sul terreno e si mantengono in contatto tra loro emettendo melodiosi richiami. Si alzano in volo soltanto se spaventati, ma volano solo per un breve tratto; infatti, anche se i muscoli per il volo sono ben sviluppati, il cuore e i polmoni non sono di dimensioni tali da poter sopportare un volo troppo lungo. I Tinamidi, inoltre, non sembrano dotati delle capacit\u00e0 di coordinamento e capita spesso che, alzatisi in volo, vadano a urtare contro i rami degli alberi e muoiano. La loro incapacit\u00e0 di coordinamento li porta anche a inciampare spesso quando corrono, anche se sanno correre velocemente. C'\u00e8 da meravigliarsi, dunque, che questi uccelli goffi e distratti siano riusciti a sopravvivere all'intensa caccia cui vanno soggetti per la loro ottima carne, ma non si pu\u00f2 dimenticare che riescono a sfuggire agli agguati rimanendo nascosti immobili o scappando via di soppiatto fra l'erba del sottobosco, ben mimetizzati dal loro piumaggio grigiastro.\nBiologia.\nAlimentazione.\nI Tinamidi si nutrono principalmente di piante e particolarmente di semi e di frutta, anche se non disdegnano insetti e altri piccoli invertebrati. Il tinamo ornato \u00e8, tra gli altri, quello che ingerisce maggior quantit\u00e0 di cibo animale, inclusi coleotteri, lombrichi e cavallette, e a volte anche animali pi\u00f9 grandi quali i topi. Invece la dieta vegetale comprende piccole foglie, fiori, frutta, semi e, solo raramente, radici.\nRiproduzione.\nAl di fuori della stagione della riproduzione i Tinamidi conducono vita solitaria, ma durante il periodo riproduttivo \u00e8 dato vederli invece in gruppetti di due o tre e, verso la fine di questo periodo, in piccoli gruppi formati dai due genitori e dai figli gi\u00e0 cresciutelli. Le abitudini di riproduzione dei Tinamidi sono insolite, in quanto questi uccelli sono per la maggior parte poligami e le femmine, che in questo caso sono loro a sfoggiare i colori pi\u00f9 brillanti e a essere pi\u00f9 grandi dei loro compagni, hanno un ruolo di primissimo piano nel corteggiamento. Alcune specie di Tinamidi, quali per esempio quello ornato, ove il rapporto femmina/maschio rimane strettamente di uno a uno, vivono a coppie, ma questo non \u00e8 affatto il caso per altre specie, come per il tinamo variegato, ove i maschi sono quattro volte pi\u00f9 numerosi delle femmine. Ogni femmina depone le proprie uova in pi\u00f9 di un nido e, viceversa, varie femmine possono deporre le uova in un singolo nido. Ci\u00f2 \u00e8 possibile per il semplice fatto che sono i maschi a costruire i nidi e a covare le uova.\nNel tinamo ornato, il corteggiamento \u00e8 alquanto elementare: la femmina \u00e8 la pi\u00f9 aggressiva nel difendere il suo territorio, di circa 2,5\u00a0km\u00b2, ed \u00e8 lei che corteggia il maschio seguendolo. Mentre camminano continuano entrambi a beccare il cibo. Il maschio si esibisce alzando le piume della schiena e allargando le penne per mettere in mostra una larga chiazza scura. Invece, nel tinamo variegato il corteggiamento \u00e8 pi\u00f9 elaborato: la femmina corre da una parte e dall'altra emettendo il suo richiamo per attirare il maschio e, avvicinandosi a lui, abbassa le ali, e alza la coda, sollevando altres\u00ec le penne del dorso per mettere in evidenza una bellissima chiazza disegnata. Il nido, che \u00e8 una semplice depressione del terreno miseramente rivestita, \u00e8 costruito dai maschi nel sottobosco, i quali covano da uno a dodici uova, la cui schiusa avviene in poco meno di tre settimane, periodo questo molto breve se si considera la grandezza dell'uccello. Il maschio rimane con i pulcini sin dalla loro nascita, sempre pronto a difenderli.\nTassonomia.\nI Tinamidi sono classificati in un ordine loro proprio, quello dei Tinamiformi; dal punto di vista anatomico sembrano pi\u00f9 vicini ai nand\u00f9, anche se questi sono ratiti incapaci di volare, al pari degli struzzi e degli em\u00f9, dato che non hanno lo sterno carenato. I Tinamidi, al contrario, sono dei carenati alla stessa stregua della maggior parte degli uccelli viventi. Comunque, anche le abitudini di riproduzione dei Tinamidi sono simili a quelle dei nand\u00f9, con femmine aggressive e maschi dall'\u00abistinto materno\u00bb. Esistono inoltre somiglianze fisiche nella struttura del palato e nella conformazione della ranfoteca, l'astuccio corneo che riveste il becco, oltre a somiglianze chimiche nella composizione delle uova.\nQuindi, il rapporto fra Tinamidi e nand\u00f9 indica che questi sono uccelli molto primitivi la cui origine va ricercata in uno dei primi antenati degli uccelli moderni.\nLa famiglia dei Tinamidi viene suddivisa in due sottofamiglie: i Tinamini (Tinaminae), con 3 generi e 29 specie, e i Rincotini (Rhynchotinae), con 6 generi e 18 specie.\nSottofamiglia Tinaminae\nSottofamiglia Rhynchotinae\nConservazione.\nI Tinamidi cadono vittime sia di uccelli da preda che di predatori terricoli, quali volpi e felini di piccola e media grandezza. Dato, per giunta, che costituiscono una cacciagione ambita, i Tinamidi sono presi di mira anche dall'uomo: una situazione che non consente alcun quieto vivere a qualsiasi uccello. Da notare infine che dei Tinamidi surgelati sono stati esportati negli Stati Uniti come \u00abquaglie sudamericane\u00bb."}
{"id": "702743", "revid": "125591058", "url": "https://it.wikipedia.org/wiki?curid=702743", "title": "Zeppola", "text": "Il termine zeppola indica vari tipi di dolci italiani di diversa origine e ricetta.\nZeppole di san Giuseppe.\nZeppole campane.\nLa zeppola di san Giuseppe (chiamata \" 'a zeppola\", \"z\u00e9ppele\" o \"sfinci\") \u00e8 un dolce tipico della tradizione pasticcera campana, preparato con modalit\u00e0 leggermente diverse nelle varie regioni del sud Italia. Il nome deriva dal fatto che in alcune regioni dell'Italia meridionale e centro-meridionale \u00e8 un dolce tipico della festa di san Giuseppe.\nDa notare inoltre che in Campania, in particolare nel Cilento, sono chiamate impropriamente \"zeppole\" anche certi dolci natalizi, il cui nome pi\u00f9 corretto sarebbe \"scauratielli,\" composti di acqua, olio e farina a forma di nodo e guarniti con il miele sciolto.\nLe zeppole di san Giuseppe sono molto popolari nella zona vesuviana e un tempo erano preparate direttamente nelle strade. Malgrado il nome, non traggono le origini nel comune di San Giuseppe Vesuviano: ci sono varie ipotesi sull'invenzione di questo dolce, attribuita sia alle suore di San Gregorio Armeno sia a quelle della Croce di Lucca, sia a quelle dello Splendore, sempre comunque a Napoli. La prima ricetta scritta risale al 1837 (trattato di cucina napoletana di Ippolito Cavalcanti).\nVengono preparate generalmente nel periodo di san Giuseppe (19 marzo), tanto da essere un dolce tipico della festa del pap\u00e0. Gli ingredienti principali sono la farina, lo zucchero, le uova, il burro e l'olio d'oliva, la crema pasticcera, una spolverata di zucchero a velo e le amarene sciroppate per la decorazione. Nella tradizione napoletana esistono due varianti di zeppole di san Giuseppe: fritte e al forno. In entrambi i casi le zeppole hanno forma circolare con un foro centrale del diametro di 2 cm circa e vengono guarnite ricoprendole di crema pasticcera con sopra delle amarene sciroppate. Infine il dolce viene spolverato di zucchero a velo.\nAlcune pasticcerie provvedono anche alla farcitura interna della zeppola con la crema pasticcera, discostandosi dalla tradizione. Ultimamente si trovano zeppole ripiene di crema gianduia e panna. \nA Napoli il nome \"zeppola\" si usa anche per indicare le \"pastacresciute\", specialit\u00e0 delle friggitorie tipiche, molto diverse e salate. In questa versione talvolta vengono aggiunti alghe di mare, acciughe salate o \"cicenielli\".\nZeppole itrane.\nA Itri (LT) con il nome di \"Zeppola di san Giuseppe\" si indica una piccola frittella di farina, acqua e lievito di birra, lievitata e fritta in olio di oliva e successivamente cosparsa di zucchero o miele. Ne esiste anche una variante pi\u00f9 elaborata con l'aggiunta nell'impasto di uova e latte. \u00c8 uno dei piatti tipici del paese preparati in occasione dei Fuochi di san Giuseppe.\nZeppole pugliesi.\nLe zeppole vengono preparate per la festa di san Giuseppe, e in alcuni paesi dove si preparano le tradizionali \"Tavole di san Giuseppe\" vengono utilizzate come ultima pietanza, per dolce.\nSebbene negli ultimi anni si sia affermato l'uso di friggere la pasta della zeppola anche in olio di oliva, la vera zeppola pugliese viene fritta nello strutto.\nVengono preparate con acqua, strutto, sale, farina, limone grattugiato e uova, fritte o cotte al forno e decorate con crema pasticcera e crema al cioccolato, oppure due o tre amarene sciroppate. La zeppola fa parte della pasticceria pugliese ed \u00e8 presente tutto l'anno, con una maggiore produzione nel periodo della festa di san Giuseppe. \nTra le varianti preparate in casa vi sono zeppole intrecciate a forma di elle minuscola, fritte e passate ancora calde nello zucchero. Queste zeppole tipicamente non hanno la crema.\nZeppole siciliane.\nNella Sicilia occidentale, in particolare a Palermo, si cucina la sfincia di san Giuseppe, nel trapanese la sfincia.\nNella Sicilia orientale, a Catania fanno parte della tradizione le crispelle di riso.\nLe crispelle, listelli di forma cilindrica lunghi circa 6-8 centimetri, vengono fritte nell'olio bollente e alla fine ricoperte di miele d'arancio e zucchero a velo con cannella.\nSempre nella zona orientale vengono preparate \" i zippule\" di siracusa per la festa di san Martino\nZeppole calabresi.\nZeppole cosentine.\nNella citt\u00e0 di Cosenza le zeppole tipiche del 19 marzo per la festa di san Giuseppe vengono preparate con acqua, farina, burro, sale e uova intere e poi fritte in olio bollente. Dopodich\u00e9 vengono lasciate raffreddare, farcite con crema pasticcera e guarnite con un'amarena sciroppata. Nella versione al forno vengono cotte alla temperatura di 200 gradi per 10 minuti e poi abbassare la temperatura a 180 per altri 18 minuti\nZeppole reggine.\nA Reggio Calabria le zeppole di san Giuseppe (zippuli duci ca' ricotta) sono dei piccoli bign\u00e8 preparati con farina, zucchero, uova, vanillina e strutto, farciti con ricotta, zucchero, cannella, limone grattugiato e zucchero a velo.\nEsiste inoltre una variante salata, preparata con patate, farina, lievito di birra e acqua. Possono avere forma di ciambella irregolare o contenere all'interno acciughe dissalate, baccal\u00e0, 'nduja e olive a piacimento. Vengono fritte in olio bollente.\nZeppole catanzaresi.\nA Catanzaro vengono preparate con margarina o strutto, farina, uova, cotte al forno e riempite con ricotta. Si farciscono poi con la crema, e in un ricciolo di crema si inserisce una ciliegina caramellata.\nZeppole molisane.\nCome nella tradizione napoletana, nel Molise vengono sia cotte al forno sia fritte. All'interno si usa esclusivamente la crema pasticcera con l'aggiunta di un cucchiaino di marmellata di amarena o amarene intere come finitura. Una volta si vendevano a pezzo, piuttosto grande per dimensione; oggi vengono offerte anche nella versione mignon e vendute a peso.\nZeppole teramane.\nA Teramo citt\u00e0 e nelle vallate attigue, dal Gran Sasso fino al mare, nel giorno di san Giuseppe \u00e8 tradizione che il pranzo termini gustando una zeppola di san Giuseppe. \u00c8 una sorta di bign\u00e8 pi\u00f9 grande, con all'interno della crema pasticciera rigorosamente bianca con l'aggiunta di un'amarena.\nZeppole di Carnevale.\nIn Sardegna, Marche, Umbria, Campania e altre regioni le zeppole sono un tipico dolce carnevalesco.\nTz\u00edpulas.\nLe tz\u00edpulas o frisci\u00f2las, spesso italianizzate in \"zeppole\", costituiscono un dolce tradizionale del carnevale tipico della Sardegna. La ricetta pu\u00f2 variare in diverse zone, ma in linea generale ha come ingredienti fondamentali la farina, il lievito e l'acqua, e come elementi eventuali, in alcune varianti, il latte, le uova, il limone, l'arancio, la mozzarella, le patate e nel sassarese e nel cagliaritano l'acquavite, il mirto o il liquore di anice. Il prodotto si consuma zuccherato o glassato. Un comune dove l'antica tradizione nella preparazione delle tz\u00edpulas e ben nota \u00e8 quello di Narbolia, in provincia di Oristano, nella subregione del Montiferru, dove si tiene ogni anno, nel periodo del carnevale, una sagra dedicata a tale dolce, in cui la degustazione \u00e8 accompagnata dalla presentazione di altri prodotti locali e da festeggiamenti folcloristici.\nZeppole marchigiane.\nLe zeppole marchigiane hanno sempre forma di ciambella e non sono mai accompagnate da crema o da amarene. Insieme con arancini, frappe, cicerchiata e castagnole compongono il quintetto dei dolci carnevaleschi marchigiani. All'impasto spesso si aggiunge come aroma rum o anice (spesso presente nei dolci marchigiani) e la buccia di limone grattugiata.\nZeppole Nocelletesi.\nSono un tipico dolce di Carnevale conservato e tramandato per tradizione a Nocelleto di Carinola e nei paesi del territorio di Carinola (CE). \nLe origini non sono certe; potrebbero essere di epoca romana per composizione della pastella di base - anche se alcuni dei principali ingredienti sono stati nel tempo sostituiti, ad esempio, il miele con lo zucchero - o potrebbero essere correlate all'episodio attribuito a papa Gelasio nel V secolo che, per sfamare i pellegrini francesi giunti a Roma per la festa della Candelora, sanc\u00ec in un certo senso l'origine ufficiale di una \"cugina\" della zeppola casalese, ovvero la crespella o cr\u00eape o pan cake, e la sua diffusione. Sta di fatto che ancora oggi questo particolarissimo e gustosissimo dolce viene cucinato in un tegame in cotto che per la sua forma \u00e8 comunemente chiamato \u201cruoto\u201d (\"teglia rotonda\") - ruoto p\u00e0 'zeppula - ed ha dimensioni che variano dai 20 ai 40 cm di diametro con una serie di forellini concentrici da 1\u20132 mm nella parte centrale. \u00c8 prodotto rigorosamente a Cascano (l'antica Gallicanum), rinomata per i laboratori e le fornaci ove lavorare e cuocere la terracotta (famose le anfore per il trasporto del vino Falerno nell'antica Roma). Originariamente era considerato il dolce dei poveri, in quanto costituito da ingredienti semplici come farina, acqua, buccia di limone grattugiato, uova, sale, sugna e farcito da zucchero; nella versione attuale sono stati aggiunti cannella, vaniglia ed anice. Riuscire ad ottenere una zeppola \u00e8 improbabile se almeno una volta non si \u00e8 assistito al procedimento dal vivo. In particolare, la cottura avviene in maniera indiretta, per induzione nel \u201cruoto\u201d di terracotta portato a una specifica temperatura, e non per cottura sul fuoco. Il risultato \u00e8 una sorta di crespella omogeneamente bucherellata come un nido d'ape. Una volta solidificato, l'impasto \u00e8 rimosso dal \"ruoto\" per guarnirne la superficie con dello zucchero granulare (nelle versioni pi\u00f9 moderne anche con marmellata o crema alla nocciola). Generalmente la zeppola viene mangiata calda, e non \u00e8 tagliata a fette in quanto da tradizione viene piacevolmente strappata con le mani. \nVarianti.\nNei Paesi scandinavi e nell'Europa del nord sono diffusi i \"klen\u00e4t\" (conosciuti anche come \"kleina\" o \"fattigmann\"), gnocchi di pasta che possono contenere cardamomo, liquore e zucchero."}
{"id": "702747", "revid": "113251858", "url": "https://it.wikipedia.org/wiki?curid=702747", "title": "Sh\u014dhei Imamura", "text": "\u00c8 stato uno degli autori pi\u00f9 importanti della \"nouvelle vague\" giapponese e uno dei pochi cineasti ad avere vinto due volte la Palma d'oro del Festival di Cannes, nel 1983 con \"La ballata di Narayama\" e nel 1997 con \"L'anguilla\".\nBiografia.\nLa giovinezza.\nNato in una famiglia dell'alta borghesia di Tokyo, con un padre medico, Imamura viene introdotto gi\u00e0 da giovane ai drammi sociali del suo paese: nell'immediato dopoguerra, con l'economia giapponese devastata, frequenta il mercato nero vendendo liquori e sigarette per mantenere se stesso e la sua famiglia. Alla fine degli anni quaranta studia storia occidentale all'Universit\u00e0 di Waseda, frequenta gruppi della sinistra studentesca e compagnie teatrali sperimentali. In questo periodo resta colpito dal film \"Rash\u014dmon\" di Akira Kurosawa.\nAssistente di Ozu.\nDopo la laurea nel 1951, Imamura comincia a lavorare agli studi \u014cfuna della Shochiku come assistente alla regia di Yasujir\u014d Ozu nei film \"Inizio d'estate\" (\"Bakush\u00fb\") (1951), \"Il sapore del riso al t\u00e8 verde\" (\"Ochazuke no aji\") (1952) e \"Viaggio a Tokyo\" (\"Tokyo monogatari\") (1953). Lo stile rigoroso e controllato con cui Ozu rappresenta la societ\u00e0 giapponese del dopoguerra \u00e8 per\u00f2 distante dal gusto di Imamura, che erediter\u00e0 comunque dal maestro l'interesse per l'indagine sociale.\nIl periodo alla Nikkatsu.\nImamura lascia la Shochiku nel 1954 e viene ingaggiato come regista dalla diretta concorrente, la Nikkatsu, dove esordisce nel 1958 con \"Desiderio rubato\" (\"Nusumareta yokujo\"): storia di attori girovaghi, il film mostra gi\u00e0 l'interesse del regista per il mondo degli emarginati e il caos morale del dopoguerra e la sua predilezione per gli intrecci non lineari. Scontenti dei contenuti radicali del film, i dirigenti della Nikkatsu impongono a Imamura alcuni soggetti pi\u00f9 leggeri: \"Stazione Nishi-Ginza\" (1958) \u00e8 un'esile commedia costruita attorno a una canzone di successo, \"Desiderio inappagato\" (1958) e \"Il secondo fratello\" (1959) sono drammi altrettanto lontani dalle preferenze del regista.\nCon \"Porci, geishe e marinai\" (1961), Imamura torna a soggetti a lui pi\u00f9 cari descrivendo il mercato di contrabbando tra le forze di occupazione americane e la yakuza giapponese. Ancora una volta la Nikkatsu non approva il contenuto esplicitamente politico del film (che paragona il popolo giapponese a un branco di maiali venduti clandestinamente agli occupanti) e impedisce a Imamura di lavorare per due anni. Il film successivo, \"Cronache entomologiche del Giappone\" (1963) \u00e8 ancor pi\u00f9 esplicito del precedente: nella difficile storia di una ragazza di campagna si riflette la condizione femminile in un periodo di forti mutamenti sociali. \"Desiderio di omicidio\" (1964), fredda descrizione del rapporto di odio e piet\u00e0 tra una giovane e il rapinatore che l'ha stuprata, ribadisce la durezza dello stile del regista e la sua attenzione per personaggi alla deriva. I tre film sanciscono l'affermazione di Imamura come uno degli autori fondamentali della \"Nouvelle vague\" nipponica.\nLe produzioni indipendenti.\nInsofferente alle imposizioni dei produttori, Imamura lascia la Nikkatsu nel 1965 e fonda una sua compagnia di produzione, la Imamura Productions. Il suo primo film indipendente \u00e8 un adattamento del romanzo di Akiyuki Nosaka (autore anche di Una tomba per le lucciole) \"I pornografi\", descrizione impassibile di un gruppo di piccoli criminali a Osaka; esplicitando il suo stile quasi entomologico, Imamura aggiunge un sottotitolo, \"Introduzione all'antropologia\". Il film successivo, \"Evaporazione dell'uomo\" (1967), accentua la tendenza documentaria dei suoi film in una direzione meta-cinematografica.\n\"Il profondo desiderio degli dei\" (1968) \u00e8 una descrizione dello scontro tra modernit\u00e0 e tradizione in un'isola del Giappone meridionale: costoso e ambizioso (dura quasi tre ore), il film \u00e8 un insuccesso di pubblico e per tutti gli anni settanta Imamura \u00e8 costretto a limitarsi a film documentari e a basso costo.\nGli anni Settanta.\n\"Storia del Giappone del dopoguerra raccontata da una barista\" (1970) \u00e8 il pi\u00f9 celebre e riuscito di questi documentari a basso costo, e ripropone una forte figura femminile sullo sfondo della societ\u00e0 giapponese in cambiamento. Nel 1979 Imamura torna a forme narrative pi\u00f9 convenzionali con \"La vendetta \u00e8 mia\", storia vera di un serial killer che terrorizz\u00f2 Tokyo nel 1963.\nAttivo anche come produttore, nel 1975 Imamura fonda la Japan Institute of the Moving Images e la Yokohama Vocational School of Broadcast and Film. Takashi Miike studier\u00e0 in quest'ultima ed esordir\u00e0 come assistente alla regia nel film di Imamura del 1987, \"Il mezzano\".\nGli anni Ottanta.\nNegli anni successivi Imamura ritorna a progetti pi\u00f9 ambiziosi, tra i quali \"Che ce ne importa\" (1981) rifacimento di un film di Yuzo Kawashima del 1957, a cui Imamura aveva collaborato come sceneggiatore. \"La ballata di Narayama\" (1983), \u00e8 un altro remake, questa volta del film di Keisuke Kinoshita del 1958, ma incontra un successo inaspettato con l'assegnazione della Palma d'oro al Festival di Cannes. Il decennio si chiude con un altro film di successo, \"Pioggia nera\" (1989), violenta rievocazione degli effetti fisici e sociali della bomba atomica su Hiroshima.\nGli ultimi film.\nGli ultimi film di Imamura sono segnati da un composto senso poetico e dalla vicinanza emotiva ai personaggi. \"L'anguilla\" (1997, Palma d'oro a Cannes) \u00e8 la storia tenera e surreale di un assassino in cerca di espiazione. \"Dr. Akagi\" (1998) torna ad affrontare il trauma della bomba atomica, questa volta dal punto di vista di un medico e con uno stile asciutto e pudico, lontano dalla violenza dei primi film. \"Acqua tiepida sotto un ponte rosso\" (2001) \u00e8 una sconsolata storia d'amore attraversata da momenti surreali.\nChiude la sua carriera l'anno successivo partecipando al film collettivo \"11 settembre 2001\" con un cortometraggio a tema antimilitarista che affronta indirettamente il tema tab\u00f9 delle guerre coloniali giapponesi.\nMalato di cancro, Sh\u014dhei Imamura muore nel 2006."}
{"id": "702748", "revid": "135224", "url": "https://it.wikipedia.org/wiki?curid=702748", "title": "Tropico del Cancro", "text": "Il tropico del Cancro \u00e8 il tropico terrestre situato nell'emisfero boreale, definibile come il parallelo pi\u00f9 settentrionale in cui il Sole culmini allo zenit un giorno all'anno (nel solstizio di giugno) con una parabola apparente molto ripida all'orizzonte: quando il Sole \u00e8 allo zenith al tropico del Cancro si ha l'inizio dell'estate boreale (e, per converso, quello dell'inverno australe).\nDescrizione.\nIl tropico del Cancro deve il suo nome al fatto che in passato il Sole, nel solstizio d'estate, si trovava nella costellazione del Cancro; questo oggi non \u00e8 pi\u00f9 vero, a causa del fenomeno della precessione degli equinozi, ma il nome resta inalterato. Dal punto di vista astrologico, nello stesso giorno il Sole fa ingresso nel segno zodiacale del Cancro: per definizione, infatti, l'arco del quarto segno ha come punto d'inizio il punto in cui si trova il Sole nel solstizio d'estate.\nBench\u00e9 la posizione dei tropici si consideri spesso come fissata, la distanza dall'equatore varia leggermente nel tempo, a causa degli spostamenti dell'asse di rotazione terrestre. Nel 2014 il tropico del Cancro \u00e8 situato a 23\u00b0 26' 14,675\u2033 a nord dell'equatore, in avvicinamento all'equatore di qualche frazione di secondo di latitudine ogni anno.\nNel 1917 la distanza dall'equatore era di 23\u00b0 27\u2032. Ci\u00f2 comporta una minore differenza stagionale alle alte latitudini .\nPaesi attraversati.\nLa posizione del tropico del Cancro non \u00e8 fissa, ma varia nel corso del tempo con uno spostamento annuo verso sud di circa mezzo secondo (0,47\") di latitudine ogni anno.\nPartendo dal meridiano di Greenwich, il Tropico del Cancro attraversa: Algeria, Mali, Niger, Libia, Egitto, Mar Rosso, Arabia Saudita, Emirati Arabi Uniti, Oman, Mar Arabico, India, Bangladesh, Birmania, Cina, Mar Cinese Meridionale, Taiwan, Oceano Pacifico, Golfo di California, Messico, Golfo del Messico, Bahamas, Oceano Atlantico, Sahara Occidentale, Mauritania.\nLunghezza del tropico.\nSecondo le regole stabilite dalla F\u00e9d\u00e9ration a\u00e9ronautique internationale, un volo per qualificarsi a competere per il record di velocit\u00e0 attorno al mondo deve:\nPer calcolare la lunghezza dei Tropici si pu\u00f2 utilizzare la seguente formulazione:\nCome conseguenza dello spostamento del tropico, anche la sua misura \u00e8 variabile; la F\u00e9d\u00e9ration a\u00e9ronautique internationale lo considera convenzionalmente pari a 36\u00a0787,559 chilometri."}
{"id": "702749", "revid": "1699816", "url": "https://it.wikipedia.org/wiki?curid=702749", "title": "Franco Angrisano", "text": "Di origini lucane, visse sempre a Salerno dove il padre era ferroviere. Saltuariamente \u00e8 stato anche doppiatore.\nBiografia.\nComincia a lavorare nel mondo dello spettacolo nella compagnia del dopolavoro ferroviario di Salerno.\nConosciuto dal grande pubblico televisivo nel ruolo di Giacinto, il sagrestano bonaccione de \"I ragazzi di Padre Tobia\" (1968) con Silvano Tranquilli, \u00e8 notato da Eduardo de Filippo che lo vuole al suo fianco per il quindicennio a venire, e da tanti registi (Sergio Leone, Ettore Scola) che lo vogliono come caratterista in numerosi film del grande schermo. Reciter\u00e0 cos\u00ec con i pi\u00f9 grandi attori del XX secolo quali Alberto Sordi e Monica Vitti in \"Polvere di stelle\", Jack Lemmon e Marcello Mastroianni in \"Maccheroni\" o Giancarlo Giannini in \"Ternosecco\".\nFranco Angrisano ha dedicato gli ultimi anni della sua vita alle compagnie teatrali amatoriali, che incoraggiava e seguiva recitando spesso in tourn\u00e9e accanto a giovani attori e registi salernitani. Ed \u00e8 in questa fase che lo scrittore salernitano Franco Pastore, ha scritto per lui \"La moglie dell'oste\", una commedia tratta dalla dodicesima novella de \"Il Novellino\", di Masuccio Salernitano.\nPer la televisione \u00e8 stato interprete dell'episodio \"Nero Wolfe: Sfida al cioccolato\" della miniserie televisiva dedicata a Nero Wolfe; dell'episodio \"Il pazzo di Bergerac\", della miniserie televisiva dedicata al commissario Maigret; e dell'episodio \"La Gran Mamma\" interno allo sceneggiato televisivo \"Storie della camorra\", trasmesso da Rai 1 nel 1978 e diretto da Paolo Gazzara.\n\u00c8 morto il 20 settembre 1996 all'et\u00e0 di settanta anni a causa di un attacco cardiaco."}
{"id": "702757", "revid": "1335892", "url": "https://it.wikipedia.org/wiki?curid=702757", "title": "Chiosco", "text": "Il chiosco \u00e8 un piccolo esercizio commerciale che in luoghi pubblici somministra alimenti, vende giornali (in questo caso pu\u00f2 prendere il nome di \"edicola\") ed altro. Spesso assume la funzione di punto d'incontro e aggregazione sociale.\nDescrizione.\nIl termine deriva dal persiano \"ku\u0161k\" che i turchi pronunciano \"k\u00f6\u015fk\" e che significa belvedere, palazzo.\nIn Sicilia i cosiddetti \"cioschi\" sono specializzati nella somministrazione di bibite analcoliche e, soprattutto, nella preparazione del \"seltz, limone e sale\" e di miscele di seltz e sciroppi. Hanno struttura architettonica di origine araba, a pianta circolare, sorretta da colonnine e aperta sui lati.\nUn chiosco detto della musica pu\u00f2 anche essere concepito per ospitare gruppi musicali che eseguono concerti."}
{"id": "702758", "revid": "729019", "url": "https://it.wikipedia.org/wiki?curid=702758", "title": "Scapola", "text": "La scapola, od omoplata, \u00e8 un osso pari e simmetrico della spalla.\nSi tratta di un osso piatto posto sulla superficie dorsale del torace che si estende dalla seconda alla settima costa. Ha una forma triangolare, con l'apice rivolto in basso: presenta quindi 2 facce e 3 margini e appartiene alle famiglia delle ossa semimobili.\nFaccia anteriore.\nLa faccia anteriore \u00e8 anche detta faccia costale ed \u00e8 rivolta verso la gabbia toracica. Presenta un'ampia concavit\u00e0, detta \"fossa sottoscapolare\" (o subscapolare), che ne ricalca la forma e sulla cui superficie si trovano delle creste trasversali che danno inserzione al muscolo sottoscapolare.\nFaccia posteriore.\nLa faccia posteriore \u00e8 divisa da un rilievo (la \"spina scapolare\") in due fosse: la \"sovraspinata\" (o sovraspinosa), che occupa il terzo superiore, e la \"sottospinata\" o \"infraspinata\" (o infraspinosa), che occupa i 2/3 inferiori. Queste 2 fosse danno origine agli omonimi muscoli.\nLa spina scapolare \u00e8 un rilievo di forma triangolare che sporge dalla faccia posteriore. Origina in vicinanza del margine mediale e si porta lateralmente aumentando progressivamente di altezza, per poi piegare in avanti e terminare con una struttura appiattita detta \"acromion\", che presenta la faccia articolare con la clavicola.\nIl margine posteriore della spina scapolare \u00e8 sottocutaneo e il suo spessore permette di dividerlo in un labbro superiore, che d\u00e0 inserzione al trapezio, e in un labbro inferiore, da cui origina il deltoide.\nMargini.\nIl margine mediale (o \"vertebrale\") \u00e8 piuttosto sottile e ha un andamento verticale. A livello dell'origine della spina scapolare piega lateralmente formando un angolo ottuso. Nella sua porzione anteriore da inserzione al muscolo dentato anteriore, mentre quella posteriore d\u00e0 inserzioni ai muscoli elevatore della scapola, piccolo romboide e grande romboide.\nIl margine laterale (o \"ascellare\") \u00e8 pi\u00f9 grosso e presenta una tuberosit\u00e0 detta \"infraglenoidea\" da cui origina il capo lungo del tricipite brachiale.\nNel margine superiore si trova l'incisura scapolare (trasformata in foro dal legamento trasverso superiore della scapola), che permette il passaggio del nervo soprascapolare. Medialmente a tale incisura prende inserzione il muscolo omoioideo. La porzione che si trova lateralmente all'incisura prende il nome di \"processo coracoideo\" e d\u00e0 inserzione al muscolo piccolo pettorale ed origine al coracobrachiale e al capo breve del bicipite brachiale.\nAngoli.\nL'angolo superiore \u00e8 appuntito, mentre quello inferiore \u00e8 arrotondato.\nL'angolo laterale presenta la cavit\u00e0 glenoidea per l'articolazione scapolo-omerale. Questa cavit\u00e0 \u00e8 separata dal corpo della scapola da un restringimento detto \"collo della scapola\". Inferiormente alla cavit\u00e0 glenoidea si trova il margine laterale con la tuberosit\u00e0 infraglenoidea; superiormente \u00e8 invece visibile la \"tuberosit\u00e0 sovraglenoidea\", che d\u00e0 origine al capo lungo del bicipite brachiale.\nSviluppo.\nLa scapola origina da un abbozzo cartilagineo che ossifica quasi completamente durante lo sviluppo embrionale, dando origine alla maggior parte delle strutture della scapola. Dopo la nascita compaiono centri di ossificazione secondari per il processo coracoideo (cio\u00e8 nella parte frontale), l'angolo inferiore e parte dell'acromion."}
{"id": "702760", "revid": "1516566", "url": "https://it.wikipedia.org/wiki?curid=702760", "title": "Armillaria gallica", "text": "Armillaria gallica , conosciuta anche come Armillaria bulbosa, \u00e8 una specie di \"chiodino\" simile ad \"Armillaria mellea\", da cui si distingue essenzialmente per la caratteristica forma \"clavata\" del gambo, che \u00e8 anche pi\u00f9 scuro nella sua parte inferiore.\n\u00c8 un fungo poco comune ma dalla resa eccellente da giovane, quando il gambo non \u00e8 troppo coriaceo. In et\u00e0 matura si consumano solamente i cappelli.\nCome tutte le altre specie congeneri, dev'essere consumato dopo prebollitura in quanto contiene tossine termolabili e non bisogna congelarlo perch\u00e9 una frazione di queste tossine potrebbe fissarsi alla struttura fungina e diventare termostabile.\nEtimologia.\nDal latino \"Gallica\" = della Gallia.\nDescrizione della specie.\nCappello.\nFino a 12\u201314\u00a0cm, inizialmente convesso, poi pi\u00f9 spianato, umbonato, margine lievemente striato e fioccoso; di colore variabile, dal giallo-ocraceo al nocciola, fino al marrone scuro, con cuticola granulosa o escoriata, maggiormente al centro.\nLamelle.\nSubdecorrenti, fitte, inizialmente bianche, poi gialle, infine con chiazze rossastre.\nGambo.\nClavato, pieno e consistente, con base bulbosa, a volte di larghezza considerevole (in casi molto rari anche 6\u20138\u00a0cm), striato, con fibrille e residui del velo. Di colore bruno, con base pi\u00f9 scura.\nAnello.\nGiallo oppure giallo-sporco, fragile, spesso sfrangiato o consunto in et\u00e0.\nCarne.\nSoda sul cappello e nella parte superiore del gambo, coriacea e fibrosa nella parte inferiore del gambo (poco coriacea negli esemplari giovani), legnosa vicino al substrato di crescita, di colore bianco, carnicino in et\u00e0 avanzata.\nCaratteri miscroscopici.\nEllittiche, lisce, bianche in massa.\nDistribuzione e habitat.\nCresce in autunno, gregario oppure cespitoso, sui tronchi marcescenti oppure su legname/radici interrati.\nCommestibilit\u00e0.\nBuono, con cautela; velenoso da crudo.\nMolto alta la resa negli esemplari giovani che presentano il gambo fortemente clavato e carnoso e non troppo coriaceo, quindi commestibile.\nDegli esemplari pi\u00f9 anziani bisogna consumare solo i cappelli in quanto il gambo diventa fibroso e stopposo, oltre ad essere indigesto ed a possedere un sapore amaro, sgradevole.\nCome \"Armillaria mellea\" \u00e8 un fungo dal sapore eccellente, purch\u00e9 ben cotto ed escludendo il liquido di cottura. Contiene infatti tossine di natura proteica (\"emolisine\") termolabili a 65-70\u00a0\u00b0C. Di norma si fa bollire per 15/20 minuti e si butta l'acqua di cottura.\nNon consumare esemplari congelati da freschi: il gelo \"fissa\" alcune tossine, che non vengono pi\u00f9 inattivate con il calore. Pertanto prima della eventuale congelazione, va effettuata la prebollitura."}
{"id": "702768", "revid": "768068", "url": "https://it.wikipedia.org/wiki?curid=702768", "title": "Caquelon", "text": "Il caquelon \u00e8 una pentola in ghisa, terracotta o in porcellana, usata tradizionalmente in Svizzera, adatta alla preparazione della fondue di formaggio.\nIl termine, proveniente dal francese, \u00e8 utilizzato prevalentemente in Svizzera. Il fondo del caquelon deve avere un buono spessore di modo che il formaggio fuso non bruci quando questo \u00e8 posizionato sull'apposito fornello (chiamato \"r\u00e9chaud\"). Dagli svizzeri tedeschi, la crosta formatasi dal formaggio sul fondo viene tradizionalmente e pittorescamente definita con il termine \"Grossmutter\" (nonna), mentre i romandi la chiamano \"culotte de la cr\u00e9mi\u00e8re\" (mutande della lattaia). La crosta va lasciata fino alla fine, altrimenti, malgrado lo spessore del caquelon, la fondue potrebbe bruciare."}
{"id": "702769", "revid": "116944", "url": "https://it.wikipedia.org/wiki?curid=702769", "title": "Ducato di Calabria", "text": "Il Ducato di Calabria (successivamente Thema di Calabria) fu un possedimento romeo in Italia, che comprendeva inizialmente parti delle attuali regioni di Calabria e Puglia, e successivamente solo la parte meridionale dell'attuale Calabria.\nPremesse e nascita del ducato.\nCon una guerra quasi ventennale (535-553) l'imperatore Giustiniano I (482-565) riconquist\u00f2 l'Italia abbattendo il Regno ostrogoto, ma l'invasione dei Longobardi del 568 ruppe definitivamente l'unit\u00e0 politica della penisola. Infatti, si form\u00f2 un Regno longobardo, con capitale Pavia, il cui territorio era perlopi\u00f9 controllato da un'aristocrazia fortemente autonoma, che separ\u00f2 geograficamente i territori, in prevalenza costieri, rimasti in mano romana. Tuttavia, anche le suddivisioni amministrative di Costantinopoli videro crescere la loro autonomia: tra questi il ducato di Calabria, con capitale dapprima Otranto e successivamente Reggio, centro urbano regionale posto sulle rive del mare, conquistata nel 536 dalle truppe bizantine guidate da Belisario.\nI territori italiani risultano cos\u00ec frammentati in una serie di nuclei locali, alcuni dei quali si avviarono a diventare stati autonomi (la Repubblica di Venezia, il Ducato di Napoli, le repubbliche marinare di Gaeta, Amalfi, il Ducato di Roma, o \"ducato romano\", dai confini incerti) mentre altri restarono sotto il governo dell'Impero d\u2019Oriente (Esarcato di Ravenna, \"Thema di Sicilia\", che comprendeva il Ducato di Calabria) con capitale Siracusa.\nIl ducato bizantino.\nIl \"ducato di Calabria\" sorge dunque nel VI secolo aggregando la regione del \"Brutium\", cio\u00e8 l'odierna area cosentina, con le terre ancora possedute nel Salento (la \"Calabria\" dei Romani) i cui confini settentrionali sarebbe stati costituiti dal cosiddetto \"Limitone dei greci\", una sorta di muraglia difensiva costruita a salvaguardia del territorio dalla minaccia dei longobardi. Il nome \"Calabria\" (che in origine designava la penisola salentina) cominciava cos\u00ec a essere utilizzato per designare il \"Bruzio\", mentre il Salento prendeva il nome di Terra d'Otranto, progressivamente conquistato dai Longobardi.\nTra VIII e IX secolo i possedimenti in Italia dell'impero bizantino si riducono progressivamente al solo \"ducato di Calabria\", che comprende, da una parte la Calabria a sud della valle del Crati, e dall'altra Gallipoli e Otranto sulla fascia costiera pugliese.\nNel 753 infatti il sovrano dei longobardi Astolfo, annette alle proprie competenze diversi territori bizantini, mentre Reggio con buona parte della Calabria restano sotto l'amministrazione di Bisanzio.\nNel corso dell'VIII secolo Reggio assurge a sede episcopale della Calabria bizantina. Nel 732-733 l'imperatore Leone III trasferisce le diocesi del thema di Sicilia, nell'ambito delle lotte iconoclaste e in conseguenza delle decisioni del concilio in Trullo, dall'obbedienza papale a quella del Patriarca di Costantinopoli; le sedi del nord della Calabria, all'epoca in mano longobarde, mantengono i legami con Roma.\nVerso l'inizio del IX secolo la Calabria bizantina comprende il territorio che va da Reggio Calabria a Rossano, con capitale Reggio; mentre la rimanente parte settentrionale viene conquistata dal duca di Benevento Romualdo I intorno al 671. Il ducato di Benevento, formalmente parte del regno longobardo d'Italia fin dalla fine del VI secolo, si estende cos\u00ec da Cosenza a Chieti. La Calabria longobarda viene divisa nei gastaldati di Cosenza, Cassano all'Ionio e Laino che nell'849 alla spartizione del ducato entrano a far parte del principato di Salerno.\nL'imperatore d'oriente Basilio I (867-886) fa di Reggio la \"metropoli dei possessi bizantini dell'Italia meridionale\". Intorno all'892, venne poi fondato il \"Thema di Langobardia\", per cui i territori bizantini dell'Italia meridionale furono divisi in due \"themata\": \nLa lunga contesa tra arabi e bizantini.\nNell'827, con lo sbarco arabo a Mazara, la Sicilia nell'arco di cinquant'anni divenne provincia musulmana e il dominio bizantino nell'Italia meridionale fu sempre in una situazione di incertezza. Anche il ducato di Calabria risent\u00ec di questa nuova situazione: gruppi di Saraceni infatti si insediarono tra l'840 e l'842 nelle citt\u00e0 di Taranto e Bari da cui partirono scorrerie dirette verso la Calabria.\nLa situazione divenne ancor pi\u00f9 precaria quando Tropea, Amantea e Santa Severina furono occupate dai Saraceni; un'armata greca sbarcata presso capo Colonna nell'880 riconquist\u00f2 comunque la Sila, la Calabria settentrionale e la Lucania orientale fino a Taranto, le citt\u00e0 occupate dai saraceni vengono invece riconquistate dal generale Niceforo Foca il vecchio nell'885.\nLe conquiste del generale spostarono anche il confine longobardo-bizantino a nord della valle del Crati, in conseguenza di ci\u00f2 vescovi ortodossi vengono insediati a Cosenza e a Bisignano e una nuova diocesi viene creata a Cassano all'Ionio. Nel 902 Ab\u00fb el'-Abb\u00e2s (conosciuto anche come Ibrahim II ibn Ahmad), emiro d'Africa, dopo aver assoggettato Taormina conquista Reggio.\nL'obiettivo dell'emiro, conquistare tutto il meridione, svanisce con la morte dello stesso avvenuta pochi mesi dopo durante l'assedio di Cosenza. Segue un decennio di calma, interrotto nel 918 dalla presa di Reggio Calabria, da quest'anno lo stratego Eustazio si accorda con l'emirato siciliano per il pagamento di un tributo di 22.000 nomismata in cambio della pace. Questo periodo segna comunque l'inizio di un lungo avvicendarsi di Arabi e Bizantini nel contendersi Reggio e i territori del \"ducato di Calabria\".\nIl successore di Eustazio, Giovanni Muzalon (conosciuto anche come Byzalon), trov\u00f2 la morte in un periodo successivo all'ascesa al trono di Romano I Lecapeno, nel 920 o nel 921-922, a causa di una rivolta (o congiura) causata con tutta probabilit\u00e0 della forte pressione fiscale; un'altra ipotesi \u00e8 che fu ucciso in quanto progettava di ribellarsi al basileus in accordo con gli arabi. Nel 924 il tributo all'emirato fu ridotto della met\u00e0 grazie all'intervento dell'imperatore. Nel 922, approfittando della mancanza di truppe impegnate in Armenia e nella difesa di Costantinopoli dall'assedio dello Zar Simeone I di Bulgaria, viene assediata e conquistata Sant'Agata, una delle fortezze pre-aspromontane che contornavano Reggio.\nNel 929-930 l'eunuco slavo S\u00e2bir effettuata delle scorrerie sulle coste calabresi e pugliesi. Nel 926 il principe di Salerno Guaimario II, in alleanza con il cugino Landolfo III di Capua tent\u00f2 di conquistare i domini bizantini attaccando il nord della regione ma fu sconfitto, insieme ai suoi alleati, definitivamente nel 930 forse anche grazie all'intervento dei saraceni alleati questa volta degli imperiali.\nNel 934, dopo la morte del califfo fatimida al-Madh\u00ee le citt\u00e0 calabresi cessano di pagare il tributo.\nNel 947 la Sicilia, precedentemente in rivolta, \u00e8 di nuovo pacificata e il nuovo emiro kalbita \u1e24asan b. \u02bfAl\u012b al-Kalb\u012b richiede il ripristino del tributo, rifiutato per\u00f2 dalle autorit\u00e0 bizantine che si preparano di conseguenza alla guerra. L'emiro reagisce e nel 951 attraversa lo stretto e occupa la citt\u00e0 di Reggio abbandonata dai suoi abitanti, quindi prosegue verso Gerace che viene assediata e da cui ottiene il pagamento del tributo. La stessa situazione, dopo una serie di marce con cui viene raggiunto il Crati, si ripete per Cassano.\nSolo nella primavera del 952 le truppe dei \"themata\" di Calabria e Longobardia, guidate dai rispettivi strateghi Pascalio e dal patrizio Malakinos, si scontrano con i saraceni, nei pressi di Gerace, venendo clamorosamente sconfitte.\nViene quindi stipulato nel 955-956, dal nuovo stratego di Calabria e Longobardia Mariano Argiro, un trattato di pace che prevede il ripristino del tributo e la costruzione, per la prima volta, di una moschea a Reggio con diritto di asilo per i musulmani. Comunque il trattato non fece terminare le incursioni saracene, anzi l'anno successivo lo stratego dovette fuggire dinanzi alle truppe congiunte di al-Kalb\u012b e del fratello Amm\u00e2r.\nLa moschea venne comunque distrutta dal protocarabos Basilio nel 956-958 durante una spedizione marittima contro gli arabi siciliani.\nIl thema.\nNel periodo che va dal 938 al 956 il ducato viene elevato a thema, andando a sostituire il \"thema di Sikelia\" (o Sicilia, ormai completamente dominata dagli Arabi); la nuova capitale del thema divenne Reggio. Il thema risulta diviso in tre \"turme\" a loro volta suddivise in \"bande\" o \"drunghi\": solo una delle turme \u00e8 stata identificata con precisione, si tratta di quella detta \"delle Saline\" (coincidente in parte con l'odierna piana di Gioia Tauro), avente come capoluogo la citt\u00e0 di Sant'Agata (attuale Oppido Mamertina) fondata nel 1044.\nNel 965 scoppia una violenta insurrezione a Rossano in risposta alla pretesa dello stratego Niceforo Hexakionites di arruolare i rossanesi sulle navi chelandie; la popolazione viene perdonata per l'intervento di San Nilo e in cambio del pagamento di un tributo di cinquecento \"nomismata\".\nNel 975 il thema di Calabria viene aggregato a quelli di Langobardia e Lucania per formare il Catepanato d'Italia; nello stesso anno ed anche nel 978-981 l'emiro di Sicilia Abul-el-Q\u00e2sim saccheggia Reggio, Sant'Agata ed altri territori calabresi e pugliesi. In particolare a Sud della capitale, nella zona \"Macellari\", non potendo logisticamente imbarcare sulle navi dei capi bovini eccedenti alle possibilit\u00e0, i Saraceni ne \"macellano\" una gran quantit\u00e0 dando origine al toponimo del luogo. In risposta a queste incursioni interviene questa volta l'imperatore del Sacro Romano Impero Ottone II, a cui i bizantini non si oppongono attivamente, che viene per\u00f2 sconfitto nella battaglia di Capo Colonna.\nNel 986 gli arabi saccheggiano Gerace continuando l'avanzata verso nord, raggiunta Cosenza ne distruggono le mura ed entrano in Lucania e Puglia.\nNel 1006 nella zona di mare antistante Reggio avviene una battaglia navale che vede vincitori i bizantini, ma nel 1009 i saraceni rioccupano Cosenza mentre nel 1020 fu la volta di Bisignano, soltanto Rossano in questo periodo riesce a resistere agli invasori.\nNel 1025 \u00e8 presente a Reggio un esercito bizantino comandato dal ciambellano Oreste nelle cui file militano truppe del thema di Macedonia e mercenari stranieri da usare per la conquista della Sicilia, ma la spedizione si risolve in un fallimento. Nel 1029 il catapano Cristoforo Burgaris viene sconfitto nelle vicinanze di Reggio ad opera degli arabi e in seguito, nel 1031, viene occupata Cassano dove viene sconfitto anche il catepano Poto Argiro. Solo lo scoppio di una guerra civile nell'emirato siciliano provoca la fine, definitiva, delle scorrerie provenienti dalla Sicilia.\nNel 1037 a Reggio il catapano Costantino Opo mobilita l'armata bizantina per aiutare l'emiro di Sicilia Ahmad al-Ahkal nella sua lotta contro il fratello Abu Hafs. Inizialmente riporta numerose vittorie ma desiste dall'impresa e ritorna sul continente con quindicimila cristiani, liberati o riscattati.\nIl ducato normanno.\nNel 1039 Guaimario IV, principe di Salerno e alleato bizantino, manda i cavalieri normanni guidati da Guglielmo d'Altavilla a Reggio. Qui si uniscono all'esercito del Catepano d'Italia Giorgio Maniace, composto anche da truppe italiane e longobarde che salpa da Reggio e conquista una dozzina di citt\u00e0 siciliane tra cui Siracusa. L'esercito \u00e8 anche appoggiato da una flotta al comando del cognato dell'imperatore Michele IV il patrizio Stefano.\nNegli anni intorno al 1050 Roberto il Guiscardo giunge in Calabria, dove inizia a effettuare delle scorrerie; nel 1052 i normanni escono vincitori da uno scontro con le truppe imperiali nelle vicinanze di Crotone. Roberto, raggiunto dal fratello Ruggero, inizia dal 1056 un sistematico piano di conquista della regione. Successivamente conquista Catanzaro e mette a ferro e a fuoco la provincia reggina, ma non riesce a conquistare la citt\u00e0. Torna nel 1059 e insieme al fratello assedia Reggio, che cede a patto che i due funzionari bizantini pi\u00f9 importanti siano lasciati liberi di andarsene, cosa che Roberto accetta: i fuoriusciti da Reggio si stabiliscono prima nel castello di Squillace, che viene assediato da Ruggero per cui i soldati bizantini si imbarcano con il favore della notte verso Costantinopoli, dopodich\u00e9 la citt\u00e0 si arrende al normanno. Con la caduta di Reggio, il Guiscardo viene proclamato ufficialmente duca, titolo confermato ad agosto da Papa Niccol\u00f2 II a Melfi che nomina Roberto \"duca di Puglia, Calabria e Sicilia\".\nL'anno 1061 sancisce che la Calabria \u00e8 dei Normanni, suddivisa tra Roberto, \"Duca di Calabria\", e Ruggero, \"Conte di Calabria\". Il dominio viene esteso alle Puglie e da questo momento ha termine ogni pertinenza bizantina.\nNello stesso anno il Saraceno \"Betameno\", cacciato da Catania, si rifugia a Reggio chiedendo aiuto ai Normanni, mentre alcuni capi messinesi cedono la loro citt\u00e0 ai Normanni.\nPer evitare futuri problemi bellici con i bizantini in Calabria, nel 1081 Roberto attacca Costantinopoli ma vi trova la morte (1085). Gli succede il figlio Ruggero al quale spetta l'amministrazione di Reggio, che rimane capitale e sede del \"Ducato di Calabria\".\nNel 1088 il Saraceno \"Bonavert\" di Siracusa sbarca a Reggio distruggendo il monastero di San Nicol\u00f2 sulla Punta Calamizzi e la chiesa di San Giorgio danneggiando le effigi dei Santi, ma Ruggero contrattacca ed insegue Bonavert, lo uccide in battaglia e conquista Siracusa. Per questa vittoria i reggini adottano San Giorgio a loro protettore, si dice infatti che Ruggero sarebbe stato assistito dal Santo contro \"Bonavert\".\nDopo qualche anno il Duca Ruggero e il Papa Urbano II convincono Bruno di Colonia ad accettare la cattedra vescovile di Reggio (nel 1090 i canonici della citt\u00e0 eleggono Bruno arcivescovo), ma pi\u00f9 tardi egli depone la mitria per amore della sua vocazione contemplativa e con il desiderio di ritrovare al pi\u00f9 presto la solitudine.\nNel 1121 nascono ostilit\u00e0 fra Ruggero II \"conte di Sicilia\" e il cugino Guglielmo, nuovo \"duca di Calabria\"; lo scontro viene risolto solo con l'intervento di papa Callisto II, che riesce a pacificare i due rivali facendoli giungere ad un accordo, secondo cui il \"conte di Sicilia\" procura al cugino uno squadrone di cavalieri con cui reprimere la rivolta di Giordano di conte di Ariano. In cambio, Guglielmo abbandona i propri possedimenti in Sicilia e Calabria. Ruggero II, gi\u00e0 principe di Salerno, si reca a Reggio e viene riconosciuto \"duca di Calabria e di Puglia\", \"Conte di Sicilia\" con dominio su Amalfi e Gaeta, su parte di Napoli, su Taranto, Capua e Abruzzi.\nNel 1131 Ruggero II viene incoronato Re di Sicilia e trasferisce la sua sede da Reggio a Palermo.\nNella riorganizzazione del Regno voluta dal re Ruggero nel 1147 la Calabria viene divisa in due Giustizierati entrambi dipendenti da un Maestro Giustiziere:\nGli angioini e gli aragonesi.\nSotto il dominio prima degli Angioini e quindi degli Aragonesi il \"ducato di Calabria\" eredita la suddivisione precedente nelle due province:\nIn entrambe le province si distinguevano terre e citt\u00e0 feudali (tra queste Catanzaro, Crotone, Squillace) e terre demaniali.\nNel 1307 Carlo II d'Angi\u00f2 concesse al figlio Roberto il titolo di duca di Calabria e da allora tale titolo venne solitamente assunto da tutti i successivi eredi al trono. Il ducato forniva ai principi abbondanti entrate per la loro corte e spesso accadeva che fosse governato da un vicer\u00e9.\nCitt\u00e0 demaniali, ossia in diretto possesso del sovrano, furono Reggio, Cosenza e Castrovillari, compresi i loro casali: in esse il re era rappresentato da un \"capitano della rocca\" e si eleggevano sindaci e magistrati.\nSotto l'aspetto politico la Calabria si andava assestando, anche se nel 1313 Reggio accolse Federico III di Sicilia, sbarcato in armi e nel 1319 si ribellava ancora al re di Napoli."}
{"id": "702772", "revid": "960795", "url": "https://it.wikipedia.org/wiki?curid=702772", "title": "Fecondazione", "text": "La fecondazione o singamia \u00e8 il processo, tipico della riproduzione sessuata, in cui il gamete maschile e il gamete femminile si fondono, formando una cellula che si svilupper\u00e0 in un futuro individuo, lo zigote.\nStoria.\nAristotele aveva teorizzato che i nuovi individui si formino attraverso l'unione dei fluidi maschili e femminili, con forma e funzione che emergono gradualmente, in un modo da lui definito Epigenesi (biologia).\nNel 1784, Spallanzani dimostr\u00f2 la necessit\u00e0 dell'interazione tra l'uovo della femmina e lo spermatozoo del maschio per formare uno zigote nelle rane.\nNel 1827, von Baer osserv\u00f2 per la prima volta l'ovulo di un mammifero placentato.\nOscar Hertwig descrisse, nel 1876, la fusione del nucleo di uno spermatozoo e di una cellula uovo di riccio di mare.\nEvoluzione.\nEsistono due modelli che spiegano come possa essersi evoluta la meiosi, e di conseguenza la fecondazione. Secondo il primo modello \u00e8 la ricombinazione omologa osservata nei batteri (nei processi di trasformazione, coniugazione e trasduzione) ad essersi modificata al punto da arrivare a formare cellule sessuali. Secondo l'altro modello \u00e8 la mitosi ad essersi evoluta in meiosi.\nFecondazione nelle piante.\nLa fecondazione nelle spermatofite avviene soltanto dopo l'impollinazione ossia, quando il polline arriva sullo stigma del fiore e aderisce alla sua superficie vischiosa. A questo punto il granulo pollinico completa il suo sviluppo e produce il tubo pollinico (gametofito maschile, che libera il gamete nell'ovario, dove \u00e8 presente il gamete femminile o oosfera). I due gameti si fondono e creano una nuova cellula, detta zigote che si divider\u00e0 per originare un embrione, il seme. Con le fasi di disseminazione e germinazione crescer\u00e0 poi una nuova piantina, simile all'organismo madre ma non uguale, unica nella sua specie.\nQuesta piantina \u00e8 costituita da una piumetta, un fusticino e una radichetta.\nFecondazione negli animali.\nI meccanismi della fecondazione sono stati studiati in modo particolarmente dettagliato nel riccio di mare e nel topo, ottimi organismi modello per spiegare rispettivamente la fecondazione esterna e la fecondazione interna.\nPossiamo distinguere quattro eventi principali:\nRiccio di mare.\nAffinch\u00e9 gli spermatozoi raggiungano l'ovocita \u00e8 necessario un meccanismo di attrazione. Questo ruolo \u00e8 svolto dalla famiglia di peptidi che attivano lo spermatozoo, SAP, presenti nell'involucro gelatinoso dell'ovocita. Queste proteine sono specie-specifiche, in modo da essere riconosciute solo da spermatozoi della stessa specie dell'uovo. I SAP, dissolvendosi nell'acqua, creano un gradiente di densit\u00e0 attorno all'ovocita. Gli spermatozoi sono fortemente sensibili a questo gradiente, e, per chemiotassi, seguono la direzione dove la concertazione di SAP aumenta, cos\u00ec da andare incontro all'uovo.\nIn \"Arbacia punctulata\" la SAP \u00e8 stata identificata in Resact. Gli spermatozoi di \"A. punctulata\" (ma non quelli di altre specie, anche se filogeneticamente vicine) presentano dei recettori per Resact. Quando i recettori rilevano Resact, viene innescata la loro attivit\u00e0 guanilil ciclasica. Il cGMP comporta l'apertura dei canali del calcio, con il conseguente aumento della motilit\u00e0 spermatica nella direzione verso l'aumento del gradiente di concentrazione.\nUna volta raggiunto l'ovulo l'involucro gelatinoso innesca nello spermatozoo la reazione acrosomale. Questa si attiva solo se si forma uno zucchero solfatato specie-specifico, presente nell'involucro gelatinoso, viene riconosciuto da recettori di membrana dello spermatozoo.\nUna volta avvenuto il legame zucchero-recettore vengono attivate tre proteine:\nL'elevata concentrazione di calcio in un ambiente basico innesca la fusione della membrana cellulare con la membrana acrosomale.\nInoltre l'actina glubulare presente in prossimit\u00e0 dell'acrosoma polimerizza, facilitando l'esocitosi del contenuto della vescicola, in particolare enzimi litici che consentono allo spermatozoo di attraversare l'involucro gelatinoso e la membrana vitellina.\nIn seguito alla reazione acrosomale vengono esposte le bindine sulla testa dello spermatozoo. Le bindine sono proteine specie-specifiche riconosciute da recettori presenti sulla membrana vitellina. Ci\u00f2 assicura un'ulteriore selezione della specie degli spermatozoi.\nUna volta avvenuto il legame bindine- recettori pu\u00f2 avvenire la fusione dei gameti. La fusione \u00e8 un processo attivo al quale partecipano sia l'uovo che lo spermatozoo: la credenza secondo la quale lo spermatozoo \u00e8 attivo e l'uovo passivo \u00e8 falsa. Al momento della fusione nella posizione di ingresso dello spermatozoo si forma, all'interno dell'uovo, un cono di fecondazione, formato dalla polimerizzazione dell'actina globulare, che facilita l'ingresso dello spermatozoo.\nIn seguito all'ingresso dello spermatozoo si innescano due meccanismi:\nQuesti assicurano la normospermia, e quindi un normale assetto cromosomico. L'ingresso anche di solo uno spermatozoo in pi\u00f9 porta a gravi difetti genetici e alla morte dell'embrione.\nIl blocco rapido della polispermia consiste in una variazione del potenziale di membrana dell'ovulo da -70 mV a +20 mV. Tale variazione avviene dopo 1-3 secondi dal legame del primo spermatozoo, ed \u00e8 dovuta ad un'apertura dei canali del sodio, permettendo l'ingresso di ioni Na+. Gli spermatozoi non possono fondersi ad una membrana con potenziale positivo.\nIl potenziale di membrana rimane positivo per circa un minuto: il blocco rapido della polispermia assicura definitivamente la monospermia. In seguito alla fusione delle membrane si verifica il rilascio del calcio intracellulare dal reticolo endoplasmatico. L'aumento della concentrazione del calcio innesca la reazione dei granuli corticali, che avviene circa 20 secondi dopo l'ingresso del gamete maschile. Questo processo consiste nella fusione dei granuli corticali con la membrana cellulare, col conseguente rilascio del loro contenuto. In particolare vengono rilasciati:\nIl rilascio del calcio intracellulare \u00e8 dovuto all'attivazione della fosfolipasi C, che produce inositolo trifosfato (IP3) e diacilgricerolo (DAG). Il primo provoca il rilascio dello ione calcio, il secondo attiva la protein chinasi C, che apre uno scambiatore Na+/H+. Questo insieme di eventi riattiva il metabolismo cellulare in quanto viene riattivato il ciclo cellulare e vengono sintetizzate gli mRNA materni (gi\u00e0 presenti prima della fecondazione).\nAl momento dell'ingresso il pronucleo spermatico ruota di 180\u00b0, cos\u00ec che il centriolo spermatico si interpone fra i due pronuclei, e forma un aster di microtubuli, consentendo l'avvicinarsi dei cromosomi materni e paterni. Il pronucleo maschile, che era fortemente condensato e modificato, subisce un notevole decondensamento, e perde i propri istoni modificati, sostituendoli con gli istoni materni. Quindi si forma il nucleo dello zigote.\nI mitocondri paterni vengono degradati, quindi il genoma mitocondriale \u00e8 trasmesso solo per via materna.\nModalit\u00e0 di fecondazione.\nLa fecondazione pu\u00f2 essere di due tipi: esterna e interna."}
{"id": "702777", "revid": "767487", "url": "https://it.wikipedia.org/wiki?curid=702777", "title": "Amityville - Il ritorno", "text": "Amityville - Il ritorno \u00e8 un film del 1990, diretto da Tom Berry e pubblicato direttamente in VHS nel maggio 1990.\n\u00c8 il quinto capitolo della serie di film di Amityville, basata sulla casa maledetta di Amityville, Long Island, Stati Uniti, ma il film fu soprattutto prodotto in Canada. Questo film \u00e8 inoltre basato sul libro di Hans Holzer, questa volta inventato, The Amityville Curse, del 1981. Tuttavia, la casa infestata, in questo film, non \u00e8 quella classica di Long Island, ma quella di Rue du Mulin di Saint-Andr\u00e9-d'Argenteuil, nel Quebec, in Canada.\nTrama.\nCinque persone trascorrono la notte in una casa abbandonata, la casa infestata di Amityville, e presto si trovano ad essere terrorizzati da fantasmi, insetti velenosi ed apparizioni. Marvin e Debbie comprano la casa. La rinnovano con l'aiuto di tre amici: Frank Bill e Abigail. La vecchia custode della casa viene assassinata e scoprono che un prete \u00e8 stato ammazzato in quella casa dodici anni prima\nProduzione.\nDal 2007, questo \u00e8 l'unico film della serie che non \u00e8 stato pubblicato in DVD negli Stati Uniti."}
{"id": "702778", "revid": "599013", "url": "https://it.wikipedia.org/wiki?curid=702778", "title": "Julmust", "text": "Julmust (svedese \"jul\" \"Natale\" e \"must\" \"succo di uva\") \u00e8 un soft drink consumato quasi esclusivamente in Svezia nel periodo di Natale. Per il resto dell'anno lo si pu\u00f2 trovare sotto il nome di \"must\". A Pasqua il nome diventa \"p\u00e5skmust\" (\"p\u00e5sk\" \"Pasqua\"). La bevanda \u00e8 molto legata alla tradizione del Natale, meno a quella della Pasqua.\nStoria.\nJulmust \u00e8 stato inventato da Harry Roberts e suo padre Robert Roberts nel 1910 come un'alternativa non alcolica alla birra. Il drink \u00e8 prodotto esclusivamente da Roberts AB a \u00d6rebro. La ricetta originale rimane un segreto.\nConsumo.\nFuori dal periodo natalizio o pasquale \u00e8 una bevanda molto difficile da trovare in commercio. 45 milioni di litri di Julmust sono consumati in Dicembre (comparati con la popolazione svedese di 9 milioni di svedesi) sono circa il 50% del volume dei soft drink consumati in dicembre e 3/4 del volume di Julmust venduto in un anno.\nComposizione.\nLo Julmust \u00e8 composto di acqua frizzante, zucchero, estratti di luppolo, estratti di malto, spezie, colorante (E150), acido citrico e conservanti.\nGli estratti di malto e luppolo danno al drink un gusto vagamente simile a quello della birra, ma il drink non \u00e8 fermentato e non contiene dunque alcool. La bevanda \u00e8 venduta in bottiglie di vetro.\nDistribuzione.\nFuori dalla Svezia lo Julmust \u00e8 quasi impossibile da reperire.\nLa compagnia svedese IKEA distribuisce la bevanda in svariati punti vendita nel mondo in occasione del Natale e di Pasqua.\nNel Novembre 2004 la Pepsi mise in commercio negli Stati Uniti un prodotto simile allo Julmust chiamato \"Pepsi Holiday Spice\", ma dato lo scarso successo la bevanda rimase in commercio solo per il periodo natalizio 2004-05.\nDurante il periodo natalizio il consumo di Coca Cola in Svezia diminuisce fortemente a favore dello Julmust, l'azienda ha dunque deciso nel 2004 di interrompere la sua collaborazione con la societ\u00e0 di bibite svedese Pripps per produrre un proprio Julmust chiamato \"Bj\u00e4re Julmust\"."}
{"id": "702782", "revid": "466539", "url": "https://it.wikipedia.org/wiki?curid=702782", "title": "Prospero Mois\u00e8 Loria", "text": "Biografia.\nQuarto di sei figli del commerciante Leon Donato Loria (Mantova, 1756-1818) e della sua seconda moglie Zeffora Ariani (Mantova, 1786-...), nasce nel ghetto ebraico di Mantova e pi\u00f9 precisamente nella casa al 2945 di contrada del Tubo, l'odierna via Bertani.\nIn quei giorni, proprio a Mantova, si concluse la capitolazione del Regno d'Italia e del dominio napoleonico. Il 23 aprile 1814, nel castello di Schiarino-Rizzino, il vicer\u00e9 Eugenio di Beauharnais firma la convenzione di Mantova che sanc\u00ec la cessione provvisoria del Regno d'Italia all'Austria.\nL'infanzia e la prima giovinezza si svolge nel Ghetto, vivendone quotidianamente il tipico fervore commerciale. La sua educazione scolastica non \u00e8 fondata tanto sulla frequenza di scuole o universit\u00e0, quanto sulle sue capacit\u00e0 autodidattiche. In seguito Andrea Verga, suo amico e medico personale, lo descriver\u00e0\nLa maggiore et\u00e0 e i primi successi imprenditoriali.\nDopo aver ottenuto nel 1836 dal tribunale di Mantova, con il fratello Vita Pace, la dispensa formale dalla \"minorile et\u00e0\", assieme agli altri due fratelli maggiorenni Angelo Benedetto e Israel Jacob, presentano istanza presso lo stesso tribunale affinch\u00e9 venga loro liquidata la spettante quota dell'eredit\u00e0 paterna. Il padre, infatti, aveva depositato le sue ultime volont\u00e0, presso il notaio Pelosi in Mantova, un mese prima della sua dipartita a causa di una malattia avvenuta il 20 aprile 1818. Con quest'ultimo atto, lasciava ai suoi sei figli l'intero patrimonio diviso in parti uguali, riservando alla moglie l'usufrutto dei beni e una somma in denaro pari a 30.000 lire di Mantova, salvo avesse contratto nuovo matrimonio nel qual caso sarebbe stata liquidata con 60.000 lire di Mantova.\nLa suddivisione dell'eredit\u00e0 fra la madre e i figli risulta essere di non facile gestione, tanto da portare il terzo dei fratelli - David Vita - a chiedere l'intervento del tribunale per la definizione delle relative quote spettanti ad ognuno.\nNel frattempo Prospero Mois\u00e8, che ha gi\u00e0 deciso di lasciare Mantova, ottiene un anticipo sulla sua quota di eredit\u00e0, concordando inoltre con i due fratelli maggiori di cedere loro la propria quota ereditaria. Si giunge cos\u00ec nell'estate del 1837 alla liquidazione di 11.000 lire austriache \"in valuta d'oro e d'argento al corso\", che consentono al ventitreenne di trasferirsi a Trieste.\nL'esperienza a Trieste e la partenza per l'Egitto.\nTrieste era una citt\u00e0 di frontiera, cosmopolita e progressista, che gi\u00e0 nel 1810 aveva proclamato l'uguaglianza civile e religiosa per tutti i cittadini senza alcuna discriminazione in base alla religione o alle origini etniche. Sotto il dominio francese era stato infatti concesso a rappresentanti della comunit\u00e0 ebraica locale (cos\u00ec come a cattolici, greco-orientali, greco-illirici, calvinisti) di accedere a pieno titolo negli organi di governo della citt\u00e0, possedere fondi, stipulare e registrare regolari atti di compravendita immobiliare.\nA Trieste si dedicher\u00e0 al commercio di legname, attivit\u00e0 che incrementer\u00e0 con l'arrivo nel 1842 del fratello Salomon Aron, scappato da Mantova in seguito agli scontri fra cattolici e israeliti che lo videro coinvolto in alcuni fatti di cronaca.\nCol passare degli anni i fratelli Loria affinano le loro capacit\u00e0 commerciali e si rendono conto di come il porto di Trieste vada assumendo sempre maggiore importanza nelle rotte verso l'oriente, e in particolare verso Alessandria d'Egitto. Vengono istituiti collegamenti periodici con partenza da Trieste per Alessandria, e da li Suez, India, Cina e Australia.\nPrima della costruzione del canale alcuni trasporti venivano effettuati sulla direttrice dello stesso, scaricando le navi e trasportando le merci via terra dal Mediterraneo al Mar Rosso (o viceversa), dove venivano reimbarcate.\nI fratelli Loria decidono di ampliare le loro prospettive commerciali, intuendo che il processo di modernizzazione avviato dall'Egitto non potr\u00e0 che portare nuove opportunit\u00e0 di ricchezza a chi le sapr\u00e0 cogliere: costruzione delle prime ferrovie, progetto per l'apertura del canale, costruzione di nuovi palazzi e migliorie degli esistenti. Salomon Aron resta a Trieste mentre Prospero Mois\u00e8 si imbarca per Alessandria d'Egitto. Forte delle sue esperienze precedenti, riusc\u00ec a conquistare la fiducia del vicer\u00e9 d'Egitto Mehmet Ali, tanto da diventare il fornitore esclusivo del legname occorrente per la costruzione e ristrutturazione dei palazzi, ma soprattutto per la costruzione delle ferrovie egiziane, che unite ai trasporti via mare permettevano di accorciare drasticamente i tempi di percorrenza per l'India. Infatti se per percorrere Londra-Bombay via mare erano necessari 120 giorni, sfruttando il percorso egiziano si poteva raggiungere lo stesso traguardo in soli 30 giorni.\nDopo qualche anno di intense attivit\u00e0 commerciali, e con gli affari che procedevano al meglio, la relazione fra i due fratelli giunge ad un punto di rottura per motivi mai chiariti esplicitamente. Prospero Mois\u00e8 rientra a Trieste e il 1\u00ba luglio 1854 i due fratelli definiscono, con la stipula di un atto formale (rogitato poi il 5 ottobre 1854 presso lo studio del notaio Bertolino in Mantova), la loro definitiva \"separazione\".\nProspero Mois\u00e8, con la mediazione di agenti e fiduciari, continua i suoi investimenti nella citt\u00e0 di Trieste. Investimenti che riguardano essenzialmente propriet\u00e0 immobiliari e fondiarie che, oltre ad avere carattere \"speculativo\" avranno poi destinazioni filantropiche, tanto che nel 1878, con una parte dei suoi possedimenti terrieri, finanzia la nascita della \"Pia Fondazione P.M. Loria\" di Trieste. Questa fondazione, il cui obiettivo deve essere quello di \u00abincoraggiare, mediante premi, gl'Israeliti [del] Litorale austriaco, e del Regno d'Italia, a dedicarsi alla carriera marinaresca\u00bb deve finanziarsi con la rendita derivante dalla propriet\u00e0 fondiaria appositamente trasferita dal Loria alla Comunit\u00e0 Israelitica di Trieste.\nIl rientro in Italia.\nTornato in Italia per trascorrere la vecchiaia, Mois\u00e8 Loria si stabil\u00ec a Milano nell'attuale via Manzoni, dove ide\u00f2 e promosse la costituzione di una \"Societ\u00e0 Umanitaria\" allo scopo di creare una organizzazione atta a promuovere la capacit\u00e0 dei lavoratori di migliorare le proprie condizioni economiche attraverso la formazione professionale, l'istruzione e le forme cooperative, secondo un modello di tipo mazziniano.\nMassone, il 4 maggio 1868 sottoscrisse l'atto di fusione del Rito Simbolico Italiano di Milano con il Grande Oriente d'Italia.\nNel 1891 offr\u00ec al Comune di Milano una rendita annua affinch\u00e9 promuovesse una Casa del Lavoro, ma la proposta fu respinta dal consiglio comunale. Loria destin\u00f2 quindi per testamento il suo patrimonio di circa dieci milioni di lire -cifra astronomica per l'epoca, pari a circa 31 milioni di euro di oggi- alla costituenda Societ\u00e0 Umanitaria, che venne difatti istituita nel 1893, un anno dopo la sua morte.\nLe sue ceneri sono sepolte nel settore ebraico del Cimitero Monumentale di Milano dietro il padiglione centrale; a lui la citt\u00e0 di Milano ha intitolato la via Mois\u00e8 Loria che collega la via Egadi con la via Solari e che percorre un lato del Primo quartiere popolare della Societ\u00e0 Umanitaria, realizzato dalla Societ\u00e0 Umanitaria nel 1906."}
{"id": "702783", "revid": "1632387", "url": "https://it.wikipedia.org/wiki?curid=702783", "title": "Override", "text": "Nella programmazione ad oggetti override \u00e8 l'operazione di riscrittura di un metodo ereditato.\nNella programmazione ad oggetti assume notevole importanza la possibilit\u00e0 di creare classi a partire da classi gi\u00e0 esistenti (ereditariet\u00e0). La classe nuova che eredita quella esistente pu\u00f2 avere metodi ereditati che possono essere riscritti per le nuove necessit\u00e0.\nEsempio in java.\nDefiniamo ora la prima classe, codice_1:\npublic class Punto {\n private int a, b;\n public Punto (int a, int b) { \n this.a = a;\n this.b = b;\n public void setA (int a) {\n this.a = a;\n public int getA () {\n return a;\n public void setB (int b) {\n this.b = b;\n public int getB () {\n return b;\n public double distanza_origine () {\n int x = (a*a)+(b*b);\n return Math.sqrt(x);\nOra implementiamo invece la classe codice_2 che eredita dalla classe codice_1\npublic class Punto3D extends Punto {\n private int c;\n public Punto3D (int a, int b, int c) { \n super (a,b);\n this.c = c;\n public void setC (int c) {\n this.c = c;\n public int getC () {\n return c;\n public double distanza_origine () {\n int x = (getA()*getA())+(getB()*getB())+(c*c);\n return Math.sqrt(x);\n\u00c8 stato possibile ridefinire il blocco di codice del metodo codice_4 per introdurre la terza coordinata (variabile c), affinch\u00e9 il calcolo della distanza sia eseguito correttamente nella classe codice_2.\nLa chiamata al costruttore della superclasse \u00e8 avvenuta attraverso una sintassi speciale che sfrutta il reference codice_6. Tale istruzione (codice_7) deve essere la prima del costruttore e non potr\u00e0 essere inserita all'interno di un metodo che non sia un costruttore.\nL'override impone delle regole da seguire:\nIn realt\u00e0, dalla versione 5 di java in poi, il tipo di ritorno del metodo pu\u00f2 coincidere anche con una sottoclasse del tipo di ritorno del metodo originale. In questo caso si parla di \"tipo di ritorno covariante\". Per esempio, sempre considerando il rapporto di ereditariet\u00e0 che sussiste tra le classi codice_1 e codice_2, se nella classe codice_1 fosse presente il seguente metodo:\npublic Punto getAddress() {\n return this;\n \nallora sarebbe legale implementare il seguente override nella classe codice_2 \npublic Punto3D getAddress() {\n return this;\nAnnotazione sull'override.\nUno degli errori pi\u00f9 comuni che pu\u00f2 commettere un programmatore \u00e8 sbagliare un override. Ovvero ridefinire in maniera non corretta un metodo che si vuole riscrivere in una sottoclasse, magari digitando una lettera minuscola piuttosto che maiuscola, o sbagliando il numero di parametri in input. in tali casi il compilatore non segnaler\u00e0 errori, dal momento che non pu\u00f2 intuire il tentativo di override in atto. Quindi, per esempio, il seguente codice in java:\npublic class MiaClasse {\n public String tostring() { // per avere l'override, si dovrebbe scrivere toString e non tostring\n\u00e8 compilato correttamente, ma non sussister\u00e0 nessun override in codice_12. Il grosso problema \u00e8 che questo errore si presenter\u00e0 in fase di esecuzione e non \u00e8 detto che lo si riesca a correggere velocemente. Per ovviare a questo problema, occorre utilizzare l'annotazione codice_13 presente nel package codice_14. Tale annotazione serve a marcare i metodi che vogliono essere la riscrittura di metodi ereditati. Essa richiede l'uso di un carattere del tutto nuovo alla sintassi Java: codice_15. Nel nostro esempio, il metodo verr\u00e0 marcato nel seguente modo:\npublic class MiaClasse {\n @Override\n public String toString() { \nSe si violasse qualche regola dell'override, otterremo un errore direttamente in compilazione. Avere un errore in compilazione, ovviamente, \u00e8 molto meglio che averlo in fase di esecuzione."}
{"id": "702786", "revid": "767487", "url": "https://it.wikipedia.org/wiki?curid=702786", "title": "Il discepolo del diavolo", "text": "Il discepolo del diavolo (\"The Devil's Disciple\") \u00e8 un film del 1959 diretto da Guy Hamilton.\n\u00c8 una pellicola statunitense di genere avventuroso girata nel 1959 e interpretata da Burt Lancaster, Kirk Douglas, Laurence Olivier e Janette Scott.\nLa pellicola \u00e8 ambientata nel 1777 durante la Rivoluzione Americana. Sullo sfondo della guerra d'indipendenza, la storia non \u00e8 altro che il pretesto per un'analisi profonda dell'animo delle persone di quei tempi (e non solo).\nTrama.\nLa vicenda inizia con la morte per impiccagione di Pietro Dudgeon, colono ribelle al dominio inglese e con quella contemporanea del fratello Timoteo, pater familias, che era andato a dargli l'ultimo saluto, morendo subito dopo per cause naturali. Per questioni di eredit\u00e0 si riunisce tutta la famiglia, divisa in due gruppi: le persone per bene, ottusamente puritane, come la mater familias, moglie di Timoteo e gli altri parenti, poi i reprobi. Tra questi spicca Riccardo Dudgeon, Dick, anche egli ribelle, sempre naturalmente contrapposto al puritanesimo della madre ed al perbenismo dei pi\u00f9. C'\u00e8 quindi l'autorevole figura del reverendo Anderson, fedele al suo ruolo di pastore di anime, ma affatto ottuso, e quella della sua giovane moglie calata nel suo ruolo di \" istituzionalmente buona\".\nQuando le truppe inglesi, comandate dal Generale Burgoyne, arrivano in paese, decidono di arrestare e processare proprio il reverendo Anderson, ritenuto coinvolto nella ribellione, ma quando i soldati arrivano nella sua casa vi trovano Dick, che era l\u00ec in attesa che il Reverendo tornasse. Dick viene arrestato al posto del Reverendo ma non dice nulla ai soldati, la sua intenzione \u00e8 salvare Anderson, convincendo la povera consorte a tacere adducendo il pretesto che tanto non sarebbero stati creduti. La donna accetta sulle prime, convinta che il marito si presenter\u00e0 immediatamente per chiarire tutto, ma cos\u00ec non accade. Si sviluppa un dialogo molto arguto tra Dick Dudgeon e il Generale Burgoyne che, anche se a malincuore, non pu\u00f2 evitargli la condanna all'impiccagione. Ma la rivoluzione americana sta evolvendo velocemente, e pochi attimi prima dell'esecuzione, riappare Anderson nei panni di capitano degli insorti, che conferma la sconfitta degli inglesi.\nCommento.\nIn conclusione, la contrapposizione tra cosa sia veramente il bene e cosa sia veramente il male, l\u2019importanza che troppo spesso viene attribuita all\u2019apparenza a scapito della sostanza delle umane vicende, \u00e8 il vero motivo conduttore del film che, non a caso, fa parte del trittico che l\u2019autore ha appunto chiamato \u201ctre commedie per i puritani\u201d.\nEd ecco quindi che quelli che per definizione dovrebbero essere iscritti nella categoria dei \u201cbuoni\u201d tanto buoni poi non risultano nello svilupparsi della vicenda. \nI parenti, tanto timorati di Dio e \u201cper bene\u201d, mostrano di essere soprattutto schiavi di egoismo, di avidit\u00e0 ed aridit\u00e0 d\u2019animo. \nIl reverendo Anderson, fino a quel momento uomo di devozione e di preghiera, scopre di essere invece uomo d\u2019azione (e ritrova se stesso) e poi, il da tutti ritenuto cattivissimo (Dick) dimostra tali grandi doti di umano valore, pur se manifestato in modo assolutamente anti convenzionale, da accettare di farsi impiccare per non causare guai seri ad altri. \nAlla fine sar\u00e0 lui a diventare pastore di anime, l\u2019ipocrisia ed il perbenismo saranno umiliati, l\u2019ex reverendo Anderson riconquister\u00e0 la giovane consorte pur se sconcertata dalla sua trasformazione. \nIl generale Burgoyne, comandante dei soldati inglesi, che, anche se a malincuore, stava per impiccare Dick Dudgeon, si trover\u00e0 costretto a ritirarsi ed a prendere atto che per l\u2019Inghilterra le colonie americane sono ormai perdute. Comunque l'intera storia, ognuno potr\u00e0 godersela interamente vedendo il film, capace di esprimerla, grazie ai suoi magnifici interpreti, in tutta la sua ricchezza di splendido, acutissimo humor anglosassone, di cui G. B. Shaw \u00e8 maestro.\nProduzione.\nIl film si ispira al pezzo teatrale di George Bernard Shaw \"'Il discepolo del diavolo\" del 1897, l'unico in tutta la sua produzione ambientato negli Stati Uniti, e venne adattato per lo schermo dallo sceneggiatore John Dighton in collaborazione con Roland Kibbee.\nOriginariamente la regia della pellicola era stata affidata dalla produzione al regista Alexander Mackendrick che si ritir\u00f2 dal set pochi giorni dopo l'inizio delle riprese.\nIl personaggio interpretato da Jeanette Scott era stato affidato inizialmente a Natalie Wood che declin\u00f2 rifiutandosi di girare con Kirk Douglas per motivi personali.\nIl film soffr\u00ec molto dell'esigenza di dover bilanciare il peso dei tre grandi attori con il ruolo dei loro rispettivi personaggi, e fu questa rivalit\u00e0 sottintesa tra i tre una delle motivazioni che spinsero il regista Mackendick ad abbandonare il set."}
{"id": "702788", "revid": "287204", "url": "https://it.wikipedia.org/wiki?curid=702788", "title": "Stige (Oceanina)", "text": "Stige () \u00e8 un personaggio della mitologia greca, figlia di Oceano e Teti.\nStige era la dea dell'omonimo fiume infero, lo Stige, su cui gli dei olimpi compivano i loro giuramenti, bevendone le acque.\nGenealogia.\nStige spos\u00f2 il titano Pallante e da lui ebbe Nike, Cratos, Bia e Zelos. \nNike \u00e8 la simbolizzazione della Vittoria, Cratos \u00e8 il Potere, Bia personifica la Violenza e Zelos l'Ardore.\nMitologia.\nSecondo Le metamorfosi di Ovidio era la pi\u00f9 anziana delle Oceanine e anche Esiodo la riconosce come \"la pi\u00f9 illustre\" tra di esse ed \u00e8 l'unica che presiede un fiume, lo Stige infernale, del quale ha il compito di custodirne le acque.\nUnitasi al titano Pallante gener\u00f2 Nike (la Vittoria), Zelos (l'Ardore), Bia (la Forza) e Cratos (la Potenza); pur appartenendo alla stirpe dei Titani, Stige si alle\u00f2 con Zeus e gli Olimpi nella loro guerra contro quelle divinit\u00e0 primordiali, facendo affiancare i propri possenti figli a quello che sarebbe poi diventato il re degli Dei.\nPer ringraziarla in seguito Zeus la ricompens\u00f2 con il grande onore che gli Dei avrebbero giurato sulle sue acque, bevendole e se il dio affermava il vero, non avrebbe subito alcuna conseguenza, ma se giurava il falso, sarebbe stato colpito da una sorta di \"stupore\" doloroso che l'avrebbe paralizzato per un certo periodo. \nLe acque di Stige erano invece mortali se bevute dagli uomini comuni.\nSecondo Apollodoro Stige ha generato assieme al suo amante Zeus, la dea dell'oltretomba Persefone e il loro rapporto amoroso e procreativo avvenne dopo la sconfitta dei Titani, durante la Titanomachia.\nLe ninfe stigie sono protagoniste anche nel mito di Perseo poich\u00e9 custodivano gli oggetti necessari all'eroe per effettuare la sua impresa, ma dato che erano invisibili e introvabili Perseo per raggiungerle dovette cercare delle informazioni sul loro conto presso le Graie."}
{"id": "702791", "revid": "22356", "url": "https://it.wikipedia.org/wiki?curid=702791", "title": "Colymboides", "text": "Colymboides \u00e8 un genere di uccelli della famiglia Gaviidae vissuto nell'Eocene, noto allo stato fossile.\nTassonomia.\nSono note le seguenti specie:"}
{"id": "702792", "revid": "1397321", "url": "https://it.wikipedia.org/wiki?curid=702792", "title": "Amityville 1992", "text": ""}
{"id": "702796", "revid": "1610933", "url": "https://it.wikipedia.org/wiki?curid=702796", "title": "Entisol", "text": "L'ordine degli Entisol (indicati con il suffisso ent) \u00e8 uno dei 12 ordini della tassonomia del suolo secondo USDA. L'etimologia deriva dal latino \"recens, recentis\", recente.\nCaratteristiche.\nQuesto ordine comprende i suoli meno evoluti del pianeta; molti Entisol non hanno orizzonti diagnostici, ad eccezione di un epipedon \"ochrico\" e di occasionali orizzonti \"antropico\", \"albico\" ed \"agrico\". \nQuesta mancanza nasce dal fatto che l'ordine degli Entisol raggruppa suoli molto giovani, in cui i processi pedogenetici non hanno ancora avuto tempo sufficiente per produrre una differenziazione in orizzonti.\nCi\u00f2 si verifica:\nGli Entisol possono svilupparsi da degradazioni di suoli pi\u00f9 evoluti, ricadenti in altri ordini. Un esempio \u00e8 rappresentato dal sottordine degli \"Arent\", originati da disturbi di origine antropica che hanno portato ad alterazioni degli orizzonti diagnostici precedenti. Un altro tipo di disturbo antropico \u00e8 l'influenza sulla vegetazione naturale di un sito: un bosco di conifere, su un substrato adatto, pu\u00f2 portare a degli Spodosol acidi; il taglio dell'originaria vegetazione forestale pu\u00f2 portare alla sua sostituzione con specie di latifoglie pioniere, che non producendo lettiera acidificante fanno procedere in altro modo la pedogenesi. Il \"podzol\" originario pu\u00f2 venire in breve tempo (un secolo) talmente degradato da diventare un Entisol.\nLa caratteristica dell'ordine degli Entisol di raggruppare tutti i suoli a scarsissima evoluzione pedogenetica fa s\u00ec che si possano trovare pressoch\u00e9 in tutti i climi della Terra. Si tratta infatti del secondo pi\u00f9 abbondante ordine di suoli dopo gli Inceptisol e occupano il 16% di tutte le terre prive di ghiaccio.\nL'utilizzazione degli entisuoli risente del fatto che molti di essi si trovano in ambienti inospitali, come zone desertiche, fredde, estremamente umide; la vegetazione naturale \u00e8 spesso la loro destinazione d'uso pi\u00f9 frequente. Esistono tuttavia delle notevoli eccezioni, rappresentate da alcuni \"entisuoli\" formati su zone alluvionali come quelli della valle del Nilo e del fiume Giallo, fertili e ben lavorabili; trovandosi in zone di antichissima presenza umana, sono acquisiti all'agricoltura da parecchi millenni, praticamente fin dagli albori della civilt\u00e0 umana.\nSottordini.\nAquent.\nInclude gli Entisol sviluppatisi su piane alluvionali, paludi salmastre e zone di delta in cui si hanno problemi di drenaggio e si manifestano le cosiddette condizioni aquiche. Sono spesso di colore caratteristico delle zone di riduzione come grigio, blu, verde; nei suoli non permanentemente saturati si hanno \"screziature redox\" di colori vivaci.\nSupportano generalmente vegetazione forestale, anche se in seguito a drenaggio artificiale possono essere messi a coltura\nIl sottordine degli Aquent si divide ulteriormente in sette \"grandi gruppi\":\nArent.\nIl sottordine degli Arent include gli Entisol in cui non si riescono ad osservare orizzonti nettamente definiti a causa di rimescolamenti provocati da lunghi periodi di lavorazioni agricole, scassi del suolo per edilizia o per attivit\u00e0 mineraria; mostrano spesso un orizzonte Ap, al di sotto del quale si possono individuare frammenti di orizzonti (prevalentemente \"spodico\" o \"argillico\") che tuttavia non arrivano a costituire loro stessi un orizzonte.\nGli Arent sono poco diffusi a livello mondiale e per lo pi\u00f9 a \"macchia di leopardo\"; altrettanto ovviamente le loro concentrazioni maggiori si possono trovare in zone di pi\u00f9 antica presenza umana. Gli Arent sono per la maggior parte degli intergradi ad altri sottordini, grandi gruppi o sottogruppi, a seconda della natura dei frammenti di orizzonti che si rinvengono.\nIl sottordine degli Arent si spartisce ulteriormente in quattro \"grandi gruppi\"; la distinzione deriva esclusivamente dal regime di umidit\u00e0 del suolo considerato:\nPsamment.\nIl sottordine degli Psamment include la maggior parte degli Entisol che presentano tessitura sabbiosa; sono suoli quindi poco evoluti (come tutti gli Entisol) sviluppatisi su substrati quali, ad esempio, dune stabilizzate, spiagge oppure, ancora, materiali direttamente derivanti da alterazione di materiale roccioso. Vengono ricompresi in questo sottordine, quando presenti, i suoli delle zone desertiche (ad esempio, nel Sahara sono largamente diffusi i \"Torripsamment\").\nSono esclusi dal sottordine i suoli a tessitura sabbiosa molto ricchi in ghiaia, ricompresi nel sottordine degli \"Orthent\". Alcuni Psamment, situati in condizioni pi\u00f9 favorevoli di clima o topografia, supportano attivit\u00e0 agricola o zootecnica.\nGli Psamment hanno bassa capacit\u00e0 di ritenzione idrica; se asciutti e privi di vegetazione a protezione sono facilmente vittime dell'erosione idrica o eolica.\nQuesti suoli corrispondono abbastanza precisamente ai suoli del \"gruppo di suolo\" degli Arenosol del World Reference Base for Soil Resources (WRB).\nIl sottordine degli Psamment si divide ulteriormente in sei \"grandi gruppi\":\nFluvent.\nSono gli Entisol sviluppatisi in zone di piane alluvionali e zone di delta, in cui comunque non ci siano problemi di drenaggio; sono suoli pochissimo evoluti, con profili molto semplici e tessitura pi\u00f9 fine della \"sabbiosa-franca\"; parecchi di questi suoli possono venire inondati nei periodi di maggior portata di acqua da parte dei fiumi.\nUn particolare elemento diagnostico \u00e8 l'irregolarit\u00e0 del contenuto di carbonio organico; si evidenziano spesso delle stratificazioni, carattere molto comune in zone di deposizione alluvionale. I suoli alluvionali possono variare moltissimo per quanto riguarda le propriet\u00e0 fisiche e chimiche, come tessitura, drenaggio, pH, eccetera.\nCome gi\u00e0 esposto, molti suoli alluvionali sono discretamente fertili e da lungo tempo acquisiti all'agricoltura.\nIl sottordine dei Fluvent si divide ulteriormente in cinque \"grandi gruppi\", distinti in base ai regimi di umidit\u00e0 o di temperatura:\nOrthent.\nIl sottordine degli Orthent include gli Entisol sviluppatisi su superfici erosionali recenti e i \"suoli colluviali\", sviluppatisi cio\u00e8 su materiali da apporto; eventuali suoli preesistenti su tali superfici sono stati completamente o parzialmente rimossi dagli agenti erosivi, cos\u00ec che non sia possibile discernere nemmeno un orizzonte pedologico.\nQuesti suoli sono giovani, poco evoluti e poco profondi, contraddistinti da una diminuzione regolare del contenuto di sostanza organica con la profondit\u00e0; si sviluppano nelle pi\u00f9 disparate situazioni geomorfologiche, su pendii a diverse pendenze, in ogni clima, e sotto ogni tipo di vegetazione. Corrispondono abbastanza precisamente agli ordini WRB dei \"Litosol\" e \"Regosol\", a seconda che derivino da roccia compatta o sedimento (\"regolite\").\nI suoli di questo sottordine, specialmente se sono stati coltivati per lungo tempo, possono ricordare in una certa maniera l'orizzonte C (quello a debole pedogenizzazione) di altri suoli pi\u00f9 evoluti (ad es., il \"grande gruppo\" degli \"Xerorthent\" pu\u00f2 talvolta corrispondere, a grandi linee, all'orizzonte C dei suoli del sottordine degli \"Xeralf\").\nIl sottordine degli Orthent si divide in cinque \"grandi gruppi\":"}
{"id": "702801", "revid": "767487", "url": "https://it.wikipedia.org/wiki?curid=702801", "title": "Tonton Macoute (gruppo musicale)", "text": "I Tonton Macoute sono un gruppo inglese di rock progressivo.\nBiografia.\nIl gruppo affonda le sue radici nel 1968 quando il batterista Nigel Reveler e il tastierista-cantante Paul French risposero ad un annuncio su Melody Maker. Il gruppo era quello dei Dick Scott Company, una pop cover band di cui facevano parte, oltre lo stesso Dick Scott, il bassista-chitarrista Chris Gavin e il fiatista Dave Knowles. Tra il 1969 e il 1970 incisero tre singoli e suonarono in Germania col nome di Windmill, finch\u00e9 nel maggio del 1970 Dick Scott mor\u00ec in un incidente d'auto in Germania Est.\nTornati in Inghilterra, Reveler, French, Gavin e Knowles optarono per uno stile pi\u00f9 progressivo, molto in voga in quel periodo. Decisero di chiamarsi \"Tonton Macoute\" ispirandosi alla milizia haitiana composta da fedelissimi del dittatore \"Papa Doc\" Duvalier. Incisero un unico, omonimo album nel 1971 con la Neon Records, dopodich\u00e9 si sciolsero a causa del fallimento della casa discografica.\nReveler ha poi avuto successo qualche anno dopo come produttore dei Cure.\nIl 23 agosto 2017, la giapponese WaSaBi Records di Tokyo ha pubblicato una edizione rivisitata del disco originale, con medesima copertina in stile miniLP doppio, con l'aggiunta del nuovo Disco-2. \nQuesta ultima edizione Cat. N. WSBAC-0056/7, \u00e8 composta di 2 Compact Disc del tipo Blu-spec CD. \nIl Disco-1 \u00e8 conforme al disco originale del 1971, rimasterizzato in 24 bit come il Disco-2 che comprende 10 nuovi brani registrati in tempi recenti, probabilmente entro il 2015, anno che vide la scomparsa del sassofonista Dave Knowles. \nNelle note di copertina del Gennaio 2017 l'organista Paul French, rivela che il vero nome del bassista/chitarrista non \u00e8 Chris Gavin, bens\u00ec Gavin Wilkinson; inoltre esprime il desiderio/intenzione di pubblicare altro materiale ripreso dal vivo, nel prossimo futuro."}
{"id": "702802", "revid": "1592097", "url": "https://it.wikipedia.org/wiki?curid=702802", "title": "Rivoluzione Francese", "text": ""}
{"id": "702803", "revid": "767487", "url": "https://it.wikipedia.org/wiki?curid=702803", "title": "Ali Farka Tour\u00e9", "text": "Biografia.\nNacque nel 1939 nel villaggio di Kanau, sulla riva del fiume Niger nella zona coloniale francese di Gourma Rharous nella regione nordoccidentale del Mali di Tombouctou. La sua famiglia si trasfer\u00ec nel vicino villaggio di Niafunk\u00e9 quando era ancora un bambino. Era il decimo figlio di sua madre ma il solo che visse oltre l'infanzia.\nIn un'occasione disse: \u201cIl nome che mi fu dato era Ali Ibrahim, ma \u00e8 frequente in Africa dare a un figlio uno strano soprannome se hai un altro figlio morto\". Il suo soprannome, \u201cFarka\u201d, scelto dai suoi genitori, significa \u201casino\u201d, un animale che nel Mali \u00e8 ammirato per la sua tenacia.\nEra chiamato il John Lee Hooker del Mali, poich\u00e9 in alcune canzoni il suo blues si ispirava proprio al bluesman John Lee Hooker questo fece s\u00ec che divenne anche uno dei principali esponenti del African Blues. Oltre a essere un virtuoso della chitarra sia elettrica che acustica suonava altri strumenti tra cui lo strumento maliano N'jarka, una sorta di violino con una corda sola.\nIl 6 marzo 2006 il Ministro della Cultura del Mali annunci\u00f2 la sua morte all'et\u00e0 di 66 anni a Bamako a causa di un tumore alle ossa, contro cui aveva combattuto per alcuni anni.\nAli Farka Tour\u00e9 \u00e8 il padre del musicista maliano Vieux Farka Tour\u00e9, anche lui chitarrista e cantante come il padre.\nCarriera musicale.\nAli debutt\u00f2 nel 1976, all'et\u00e0 di 37 anni con l'album \"Farka\" ed in poco pi\u00f9 di un decennio ottenne una notevole fama, soprattutto con la raccolta di brani tradizionali del 1988 intitolata \"Ali Farka Tour\u00e9\" (album che include \"Amandrai\") e l'album \"African Blues\" del 1990.\n\"The River\" (1990), fu l'album che gli valse una nicchia nel panorama musicale ampiamente esplorato da artisti come Taj Mahal e Ry Cooder: questo album, tra i cui arrangiamenti figura l'aggiunta del sassofono e della fidula, attinge e approfondisce il repertorio dell'antica musica del Mali (non figurano composizioni originali di Tour\u00e9).\nCon \"The Source\", lavoro del 1991, Ali abbandona la figura del solista per unirsi ad un organico di musicisti.\nAli Farka Tour\u00e9 compare e suona nel film del 2001 Je chanterai pour toi del regista Jacques Sarasin dove viene raccontata la vita del cantautore maliano Boucare Traor\u00e9."}
{"id": "702810", "revid": "729019", "url": "https://it.wikipedia.org/wiki?curid=702810", "title": "Ferrovia Lugano-Ponte Tresa", "text": "La ferrovia Lugano-Ponte Tresa (abbreviato nell'acronimo FLP) \u00e8 una linea ferroviaria a scartamento ridotto che collega Lugano a Ponte Tresa. L'esercizio e la gestione dell'infrastruttura \u00e8 in carico alla societ\u00e0 Ferrovie Luganesi SA, operante sotto il marchio \"FLP\".\nA partire da dicembre 2008 la ferrovia \u00e8 integrata nella rete celere del Canton Ticino con la denominazione ufficiale di linea S60: costituisce l'unica tratta di tale sistema non gestita dall'esercente italo-elvetico TiLo, nonch\u00e9 l'unica totalmente in mano a soggetti privati e la terza (insieme alla S20 e - dal 2020 - alla S90) a circolare in solo territorio svizzero.\nFa inoltre parte della comunit\u00e0 tariffale Ticino e Moesano.\nStoria.\nIl 15 gennaio del 1910 fu fondata a Lugano la \"Societ\u00e0 delle Ferrovie Luganesi S.A.\", avente lo scopo di costruire ed esercire in concessione una ferrovia che collegasse Lugano a Ponte Tresa, nel Cantone Ticino. Essa elabor\u00f2 un progetto per una linea a binario unico e scartamento ridotto, della lunghezza di poco pi\u00f9 di 12\u00a0km, prevedendo inoltre la costruzione di tre tunnel, due viadotti e alcuni ponti.\nI lavori procedettero speditamente e la ferrovia venne inaugurata il 5 giugno 1912 con la dotazione di tre elettromotrici, altrettante rimorchiate e alcuni carri merci per le varie necessit\u00e0 di trasporto e servizio.\nLa linea fungeva da raccordo (seppur indiretto) tra i sistemi di strade ferrate varesotto e ticinese, all'epoca assai capillari: la stazione di Ponte Tresa era sita a pochi metri dal confine di stato, presso il quale sorgeva una stazione tranviaria servita dalle linee per Luino e Ghirla, che a loro volta prevedevano diverse fermate in corrispondenza con le vicine stazioni della rete FS e in particolare col nodo ferroviario di Varese. Sul versante elvetico, la stazione di Lugano FLP, prospiciente il civico scalo centrale, consentiva invece un agevole interscambio con la rete FFS ed era direttamente connessa alla stazione LT, capolinea della relazione per Tesserete.\nNegli anni sessanta venne implementata una variante di tracciato, fu aumentata la dotazione di rotabili e l'orario di servizio venne cadenzato.\n. La linea ha tuttavia mantenuto una funzione strategica, assolvendo il ruolo di metropolitana leggera al servizio del basso Malcantone.\nNel 2002, in coincidenza col 90\u00ba anniversario dall'inaugurazione, \u00e8 stata avviata un'opera di potenziamento dell'infrastruttura: sono state immesse in servizio cinque rimorchiate intermedie a piano ribassato di costruzione Stadler SA (da accoppiarsi a due elettromotrici) e il raddoppio parziale del binario nella tratta Serocca-Bioggio, onde potenziare la cadenza.\nCaratteristiche.\nLa linea \u00e8 a binario semplice (salvo il raddoppio tra Serocca e Bioggio) e scartamento metrico. L'alimentazione \u00e8 a 1200 V CC mediante linea aerea di contatto.\nTraffico.\nLa linea \u00e8 operativa quotidianamente dalle ore 05.25 alle 00.10: la cadenza dei convogli per ciascuna direzione \u00e8 quadrioraria (una coppia di treni ogni 15 minuti) nei giorni feriali e semioraria (una corsa per senso ogni mezz'ora) nei giorni festivi. L'arrivo e la partenza da e per Lugano \u00e8 sincronizzato con i treni locali da e per Chiasso e Bellinzona che fermano alla stazione centrale luganese, la quale sorge dirimpetto al capolinea della FLP."}
{"id": "702811", "revid": "322321", "url": "https://it.wikipedia.org/wiki?curid=702811", "title": "Sahel", "text": "Il Sahel (dall'arabo \"Sahil\", \"bordo del deserto\") \u00e8 una fascia di territorio dell'Africa subsahariana, estesa tra il deserto del Sahara a nord, la savana sudanese a sud, l'oceano Atlantico a ovest e il Mar Rosso a est, e che copre (da ovest a est) gli Stati della Gambia, Senegal, la parte sud della Mauritania, il centro del Mali, Burkina Faso, la parte sud dell'Algeria e del Niger, la parte nord della Nigeria e del Camerun, la parte centrale del Ciad, il sud del Sudan, il nord del Sudan del Sud e l'Eritrea. Costituisce una zona di transizione tra l'ecozona paleartica e quella afrotropicale, ovvero un'area di passaggio climatico dall'area arida del Sahara a quella fertile della savana arborata sudanese.\nStoria.\nCarestie.\nNel 1972 il Sahel fu colpito da uno dei gravi e ricorrenti eventi di carestie e siccit\u00e0, che fece registrare numerose morti per fame. La carestia, dovuta a diversi raccolti negativi consecutivi, e la crisi profonda dell'agricoltura, provocarono, oltre alla distruzione quasi integrale del patrimonio zootecnico, ingenti migrazioni verso sud della popolazione saheliana, che innescarono processi di inurbamento eccessivo nelle zone d'arrivo. Nel 1973 fu costituito un Comitato permanente interstatale per la lotta alla siccit\u00e0 nel Sahel (CILSS) che riuniva diversi degli stati africani e della regione (Senegal, Mauritania, Mali, Burkina Faso, Niger, Ciad, Capo Verde, Gambia e Guinea-Bissau). Tutt'oggi la crisi alimentare \u00e8 ancora presente e decine di migliaia di casi di malnutrizione si registrano in tutta la regione (in particolare in Niger).\nInsurrezioni islamiche.\nA partire dal 2007 la regione, gi\u00e0 interessata dalla presenza di cellule qaediste dal 2001, ha vissuto un incremento dell'emergenza terroristica di matrice islamista (salafita) radicale soprattutto nell'area nord-occidentale (Mauretania, Mali, Niger, Algeria meridionale), con la secessione \"de facto\" del nord del Mali. La presenza dei gruppi di Al-Qaida nel Maghreb Islamico (Aquim), del gruppo Ansar Dine guidato da Iyad ag Ghali, sostenuti dai ribelli tuareg che hanno dichiarato l'indipendenza dell'Azauad (tra cui il Movimento Nazionale di Liberazione dell'Azawad), insediati principalmente nel nord del Mali, \u00e8 radicata in tutta la parte centrale e occidentale del Sahel.\nLe forze terroristiche si sono rese responsabili negli anni 2000 del rapimento e dell'uccisione di turisti stranieri, diplomatici e soldati algerini e maliani, di un attentato all'ambasciata israeliana di Nouakchott, capitale mauretana, nel 2008 e di un altro a quella francese nella stessa citt\u00e0 nel 2009. Nel 2010, in luglio, le forze armate del Mali, con l'appoggio di truppe francesi, avviarono un'operazione militare contro le forze dei ribelli, replicata poi nel giugno 2011.\nIl 12 ottobre 2012, con l'aggravamento della crisi nell'area e a seguito della richiesta di aiuto inviata dal neonato governo di unit\u00e0 nazionale guidato da Modibo Diarra, il Consiglio di sicurezza delle Nazioni Unite ha adottato la risoluzione 2071 che dispone un intervento armato a guida della Unione africana con l'apporto delle forze Nato e dei paesi occidentali. L'11 gennaio 2013 il presidente francese Fran\u00e7ois Hollande, a seguito di una nuova richiesta del governo maliano guidato da Dioncounda Traor\u00e9 di intervento urgente, predispose un nuovo invio di truppe francesi.\nGeografia.\nIl territorio del Sahel consiste, prevalentemente, in deserto e si estende dall'Oceano Atlantico fino al Corno d'Africa, passando dagli Stati dell'Africa Centro Settentrionale quali:\nNel corso della storia \u00e8 stata la terra in cui si sono sviluppati alcuni dei pi\u00f9 avanzati e potenti regni del continente africano, indicati spesso come Regni saheliani\n\u00c8 un'area ad alto tasso di desertificazione: le popolazioni che abitano il Sahel si trovano a fronteggiare le emergenze alimentari connesse all'approvvigionamento idrico della zona, molto carente a causa della perenne siccit\u00e0. La principale causa dell'elevato rischio di desertificazione \u00e8 la costante mancanza d'acqua, per cui la terra, completamente secca, erosa e mossa dal vento, si trasforma in sabbia, ma anche l'opera dell'uomo con le sue coltivazioni intensive ha contribuito al fenomeno.\n\u00c8 possibile, da un punto di vista tecnico, frenare l'avanzata del deserto: ci\u00f2, in parte, \u00e8 stato realizzato creando una zona verde. Interventi di questo genere, tuttavia, richiedono mezzi, e quindi disponibilit\u00e0 economiche, che allo stato attuale non sono neanche in minima parte in possesso degli Stati del Sahel. In alcuni casi agricoltori locali, come Yacouba Sawadogo, sono riusciti a proporre interventi di agricoltura tradizionale che hanno permesso di ripristinare arbusti e alcune coltivazioni di graminacee in aree limitate.\nClima, suoli e risorse idriche.\nIl clima \u00e8 tropicale semi-arido con precipitazioni annuali da 100 a 1,000\u00a0mm, concentrate tra maggio e ottobre, con picco in agosto e da 20 a 60 giorni di pioggia all'anno. Ci sono forti variazioni stagionali e inter-annuali della pluviometria e gravi siccit\u00e0 ricorrenti. I mesi pi\u00f9 caldi sono aprile e maggio, quando si registrano massime medie oltre i 40\u00a0\u00b0C. Le minime si hanno in dicembre e gennaio, con valori raramente inferiori ai 10\u00a0\u00b0C. L'umidit\u00e0 dell'aria varia da meno di 40% durante la stagione secca, a 70% durante la stagione delle piogge.\nI suoli sono prevalentemente sabbiosi, giallo-rossastri e leggermente acidi (5&lt;ph&lt;6) e con bassa ritenzione idrica. Nelle depressioni si possono riscontrare suoli neri argillosi (vertisuoli). I suoli sono poveri in fosforo, azoto e sostanza organica. Secondo l'Organizzazione per l'agricoltura e l'alimentazione (FAO), il 90 per cento dei pascoli e oltre l'80 per cento dei terreni agricoli sarebbe degradato a causa del disboscamento, del sovrappascolo e dell'espansione e intensificazione delle attivit\u00e0 agricole.\nNon esistono fiumi endogeni. Alcuni fiumi esogeni hanno un ruolo importante per l'agricoltura e l'allevamento: il Senegal in Mali, Mauritania e Senegal; Niger in Mali, Niger, Burkina Faso e Nigeria; il sistema Logone-Chari in Ciad ed il Nilo ed i suoi affluenti in Sudan. L'acqua di falda profonda \u00e8 scarsa ed i pozzi hanno portate limitate, con poche eccezioni.\nVegetazione, uso del suolo e sistemi di produzione.\nLa savana nel Sahel si compone generalmente di due elementi principali: uno strato erbaceo dominato da piante annuali, soprattutto graminacee, ed uno strato arbustivo o arboreo alto fino a dieci metri, con densit\u00e0 variabile da 100 a 400 piante per ettaro. La flora, la vegetazione e i pascoli non presentano forti variazioni geografiche andando verso occidente, nonostante le grandi distanze. Ci\u00f2 si deve alla grande omogeneit\u00e0 del clima, della geomorfologia, dei suoli, e del loro uso. Per contro, il gradiente positivo nord-sud del clima e della vegetazione \u00e8 fortemente marcato (indicativamente, le precipitazioni aumentano di circa 1\u00a0mm per km da nord a sud). Si distinguono nel Sahel il sistema pastorale e quello agropastorale, sedentario o semi-sedentario, che combinano agricoltura e allevamento.\nPer il Sahel si adotta spesso la suddivisione seguente, rispondente a criteri fitogeografici, ecologici ed agropastorali:\nNella zona sahariano-saheliana, la stagione piovosa dura tre a quattro mesi. In questa zona non si praticano attivit\u00e0 agricole se non in forma oasistica (cereali, ortaggi e fruttiferi). Essa permette da 30 a 40 giorni di pascolo annuale per ettaro con un carico animale di una UBT (Unit\u00e0 Bestiame Tropicale, corrispondente ad un bovino di 250\u00a0kg) per 10-12 ettari. Vi praticano il pastoralismo nomade e transumante vari gruppi etnici: i Mauri in Mauritania, Senegal and Mali; i Tuareg in Mali, Burkina Faso e Niger; i Fulani in Senegal, Mali, Niger, Burkina Faso, Ciad, Nigeria; i Teda in Ciad; gli Zaghawa, i Baggara, ed i Kabbabish in Sudan. Il sistema pastorale, dominante in questa zona con mandrie relativamente importanti di bovini e piccoli ruminanti, si basa esclusivamente sullo sfruttamento estensivo delle risorse naturali, senza impiego di fattori esterni, salvo in annate con deficit foraggeri importanti. In questo sistema \u00e8 essenziale la mobilit\u00e0 degli allevatori e delle mandrie alla ricerca di acqua e pascoli durante la lunga stagione secca ed in caso di siccit\u00e0 prolungate.\nLa zona saheliana tipica \u00e8 caratterizzata da una savana ricca di acacie spinose. Il manto erboso \u00e8 prevalentemente costituito da essenze annuali, utilizzate come pascolo dagli stessi gruppi etnici che insistono sulla zona pi\u00f9 a nord. Lo strato arboreo ed arbustivo costituisce una risorsa pabulare importante, in particolare durante la stagione secca essa quando rappresenta la sola fonte di proteine e di carotene. Complessivamente, questa zona permette il pascolo per 80 - 100 giorni all'anno per ettaro, corrispondente a un carico di una UBT per cinque ettari. Con risultati produttivi mediocri e irregolari, vi si coltivano cereali (miglio e sorgo), in particolare nelle zone di deflusso. Il sistema agropastorale, sedentario o semi-sedentario, sviluppato in questa zona, si basa sullo sfruttamento estensivo delle risorse pabulari con mandrie di pi\u00f9 ridotta consistenza che beneficiano per\u00f2 di integrazioni alimentari aziendali (residui colturali, foraggi) e/o extra-aziendali; A causa della crescente pressione antropica, queste coltivazioni si vanno espandendo, ovviamente a spese dei pascoli.\nNella zona saheliano-sudanese, la stagione piovosa dura cinque a sei mesi. Qui la savana \u00e8 dominata da piante legnose della famiglia delle Combretacee e da erbacee annuali, associazione che consente 150 giorni di pascolo all'anno con un carico animale possibile di 3,5 ettari per UBT. \u00c8 questa un'area di conflitto tra le etnie pastorali e quelle sedentarizzate di agricoltori (gli Ouolof e i S\u00e9r\u00e8r in Senegal, i Malinke, i Bambara ed i Songhai in Mali; i Songhai, gli Jerma e gli Houassa in Niger, gli Haoussa in Nigeria; i Kanouri in Ciad e in Sudan). Le colture principali sono il miglio, il sorgo e il dolico. In questa zona prevale il sistema agropastorale sedentario. Nelle zone urbane o semi-urbane, ma anche nelle vicinanze di villaggi si praticano il sistema intensivo o semi-intensivo di ingrasso o di produzione lattiera, con stabulazione permanente o temporanea durante alcuni mesi, e l'orticoltura familiare.\nEconomia.\nAgricoltura.\nI sistemi di coltivazione messi a punto dall'agricoltura tradizionale nel corso dei secoli si basavano sulla disponibilit\u00e0 quasi illimitata di terreno coltivabile ed un uso estensivo delle risorse. Un'agricoltura itinerante esercitata da popolazioni disperse su ampi spazi che faceva conto sulla rigenerazione naturale della fertilit\u00e0 del suolo o tutt'al pi\u00f9 ricorso al maggese ed alla fertilizzazione degli animali al pascolo. D'altro canto, le rotazioni, suscettibili di incrementare la fertilit\u00e0 dei suoli e dunque delle rese, sono impossibili da realizzare laddove le condizioni ambientali non permettono che una scelta molto limitata di colture.\nNel Sahel, i sistemi agro-pastorali sono poco produttivi a causa delle scarse precipitazioni e della povert\u00e0 dei suoli, gravemente degradati dalla pressione antropica e l'agricoltura rimane asciutta, di sussistenza ed estensiva, dipendente dall'incostanza del clima e poco rispettosa dell'ambiente. Inoltre, questa regione \u00e8 soggetta ad invasioni periodiche da parte delle locuste, che causano importanti danni alle colture ed al manto vegetale. La produzione agricola \u00e8 strutturalmente deficitaria nelle zone sahariane, eccedentaria in quelle sudano-saheliane e aleatoria nella zona saheliana tipica..\nColture pluviali come miglio, sorgo e dolico rappresentano gli alimenti base della popolazione mentre l'arachide ed il cotone sono le principali colture commerciali. L'agricoltura dipende quasi completamente dalla pioggia durante tre o quattro mesi l'anno, eccetto lungo i principali fiumi, laghi e i corsi d'acqua stagionali, dove si possono produrre ortaggi e riso in irriguo. Con acqua di falda, si coltivano frumento, frutta e ortaggi nelle oasi delle zone saharo-saheliane. Il sistema di deflusso si pratica nelle depressioni umide e lungo i fiumi, dove le piante utilizzano l'acqua immagazzinata nel suolo e della fertilizzazione limosa.\nLe colture pluviali (miglio e sorgo tra i cereali, dolico e arachide tra le leguminose, e sesamo tra le oleaginose) si seminano generalmente al verificarsi delle prime piogge utili su terreno non sempre arato ed erpicato e quasi mai fertilizzato, e beneficiano talvolta di una o due sarchiature. Il cotone, che si coltiva in seccagno e talvolta in irriguo, \u00e8 fertilizzato in quanto coltura commerciale. Il riso si coltiva in irriguo, per sommersione, si semina o si trapianta in epoche diverse secondo le zone e si coltiva utilizzando tecniche moderne (semente selezionata, preparazione del terreno, fertilizzazione, controllo delle infestanti). Sono irrigati anche gli ortaggi (quelli tradizionali sono cipolla, melanzana, pomodoro, peperone, gombo). I fruttiferi comprendono mango, papaia, guava. I prodotti esportati comprendono cotone, alcuni ortaggi e manghi.\nAllevamento.\nNel Sahel, l'allevamento \u00e8 tradizionalmente estensivo, ma, con la crescita demografica e l'aumento del consumo individuale, evolve lentamente. La maggior parte del bestiame \u00e8 allevato con sistemi nomadi o transumanti con le mandrie che passano la stagione secca al sud e si spostano verso i pascoli settentrionali durante la stagione delle piogge.\nLe mandrie sono composte da bovini, caprini, ovini e dromedari. Il bovino tipico \u00e8 lo zeb\u00f9, rappresentato da tre specie: Saheliano, Gobra e M'Bororo. Il peso varia da 250 nelle vacche a 400\u00a0kg nei tori. Il montone del Sahel e quello del Massina (da lana) sono le specie pi\u00f9 rappresentate. Le razze caprine comprendono la capra del Sahel e la Rossiccia di Maradi, la Zaghawa e la Toposa. Esistono numerose specie di dromedari che prendono il nome dalle aree di origine (del Tibesti, del Manga, dell'Adrar, del Gandiol, ecc.).\nOltre alle perdite per deficiente alimentazione foraggera ed idrica, rimangono alte quelle per motivi sanitari, specialmente per gli animali pi\u00f9 giovani (malattie infettive, parassiti, carenze nutrizionali). Laddove i fattori ambientali, alimentari e sanitari sono pi\u00f9 sfavorevoli, la mortalit\u00e0 pu\u00f2 sfiorare tassi di mortalit\u00e0 del 20%. A livello regionale, nonostante il parco bestiame sia in continuo aumento, la produzione zootecnica non soddisfa la crescente domanda e si prevede che questo deficit aumenti.\nPolitica.\nCinque stati del Sahel (Mauritania, Mali, Burkina Faso, Niger e Ciad) sono organizzati nel G5 Sahel, un quadro istituzionale di coordinamento e monitoraggio della cooperazione regionale in materia di politiche di sviluppo e sicurezza, creata durante un summit del 15 gennaio 2014.\nCrisi alimentare e siccit\u00e0.\nDa sempre, vivere in questo ambiente semi-desertico \u00e8 difficile per l'uomo. , a causa dei mutamenti climatici e del conseguente forte aumento nei prezzi dei beni agricoli \u00e8 esplosa una vera e propria crisi umanitaria nella regione. In tutta l'area vivono circa 15 milioni di abitanti del Sahel coinvolti da questa emergenza, e oltre un milione di bambini saranno a rischio elevato di malnutrizione grave.\nNel marzo 2012 l'UNICEF ha lanciato un appello per aiutare la popolazione e far parlare dell'emergenza. Secondo un comunicato di Medici senza frontiere, riportato dai principali media, nello stesso anno 2012 un milione di bambini affetti da malnutrizione severa avrebbero avuto bisogno di cure: il numero pi\u00f9 alto nella storia degli aiuti umanitari."}
{"id": "702813", "revid": "17351", "url": "https://it.wikipedia.org/wiki?curid=702813", "title": "North American F-86", "text": ""}
{"id": "702814", "revid": "439868", "url": "https://it.wikipedia.org/wiki?curid=702814", "title": "Nadine Gordimer", "text": "Biografia.\nNasce a Springs, centro minerario nell'area urbana a est di Johannesburg (East Rand) nella provincia del Gauteng, da Isidore e Nan Gordimer. I suoi genitori sono entrambi immigranti ebrei: il padre si era trasferito in Sudafrica dalla Lituania, la madre da Londra. Durante la giovent\u00f9 riceve un'educazione di stampo cattolico; la madre la spinge sin da piccola a leggere e a interessarsi al mondo che la circonda: comincia cos\u00ec a scoprire il razzismo di cui \u00e8 permeata la societ\u00e0 in cui vive.\nSi iscrive alla Witwatersrand University di Johannesburg dove segue i corsi del primo anno, ma interrompe gli studi senza diplomarsi; qui tocca con mano le barriere esistenti fra i giovani studenti bianchi e i neri anche nell'istruzione universitaria. In questi anni entra in contatto con l'African National Congress e inizia la sua lotta contro la discriminazione razziale. Negli anni sessanta e settanta insegna in alcune universit\u00e0 degli Stati Uniti e si batte affinch\u00e9 il Sudafrica riesamini e ritratti la pluridecennale politica di apartheid.\nMolte delle sue opere affrontano la questione delle tensioni morali e psicologiche dovute alla segregazione razziale in atto nella sua patria. La sua prima pubblicazione \u00e8 un breve racconto per bambini, \"The Quest for Seen Gold\", apparso sul \"Children's Sunday Express\" nel 1937. La sua prima raccolta, \"Face to Face\" (\"Faccia a faccia\"), \u00e8 pubblicata nel 1949. Il primo romanzo \"The Lying Days\", \u00e8 pubblicato nel 1953. Fra i membri fondatori del Congress of South African Writers, Gordimer \u00e8 stata premiata con numerosi titoli onorifici, dalla laurea Honoris Causa all'Universit\u00e0 Cattolica di Lovanio, in Belgio (prima in ordine di tempo) al titolo di \"Commandeur de l'Ordre des Arts et des Lettres\".\nNel 1985 viene premiata a Capri con il Premio Malaparte.\nNel 1954 sposa Reinhold Cassirer, un commerciante d'arte molto rispettato che aveva fondato la sede sudafricana di Sotheby's e aperto in seguito una propria galleria; quel \"meraviglioso matrimonio\", come lei stessa lo definisce nell'intervista a un periodico nel 2003 (si tratta del suo secondo matrimonio, e del terzo per il marito) dura fino alla morte di lui nel 2001, causata da un enfisema. Il loro figlio Hugo nasce nel 1955. Il 20 marzo 2014 in un'intervista a La Repubblica, per l'uscita italiana del suo romanzo \"Racconti di una vita\", rivela d'essere malata di cancro al pancreas e l'intenzione di smettere di scrivere a causa della malattia che le lascia poche energie.\nMuore nel sonno nella sua casa di Johannesburg il 13 luglio 2014."}
{"id": "702826", "revid": "9595", "url": "https://it.wikipedia.org/wiki?curid=702826", "title": "Diego Maradona", "text": ""}
{"id": "702834", "revid": "709565", "url": "https://it.wikipedia.org/wiki?curid=702834", "title": "Aristofane", "text": "Biografia.\nA proposito della vita di Aristofane disponiamo di poche e imprecise informazioni. Le notizie che possediamo si ricavano fondamentalmente dalle sue commedie. Si sa che visse nel V secolo a.C., forse tra il 444 e il 388 a.C. e che ebbe possedimenti nell'isola di Egina. Esord\u00ec giovanissimo nel 427 a.C. con i \"Banchettanti\": in quell'occasione non fu tuttavia il poeta stesso a fungere da istruttore del coro, come era consuetudine, ma Callistrato, negli anni in cui Atene combatteva Sparta nella Guerra del Peloponneso per mantenere l'egemonia sulla Grecia.\nNel 425 a.C. and\u00f2 in scena la terza commedia, gli \"Acarnesi\", la prima pervenutaci. Aristofane era solito affrontare direttamente i problemi pi\u00f9 scottanti, e stavolta, nel sesto anno di guerra, trattava della pace sospirata da molti cittadini ateniesi, facendo riferimento ai raccolti distrutti, all'esclusione della citt\u00e0 dalle rotte commerciali e, in breve, al collasso della ormai precaria economia di Atene, costretta a contare solo sui tributi degli alleati. \nLe critiche di Aristofane alla democrazia ateniese, in nome di una democrazia reale e non fittizia, toccano il culmine nei \"Cavalieri\", commedia rappresentata nel 424 a.C.: il personaggio di Paflagone - da notare la scelta di un nome barbaro - personifica l'odiato demagogo Cleone, che da servo del \"Demos\" spadroneggia con inganni e calunnie, adulando il padrone (il popolo) e rubando alle sue spalle, invano combattuto dal ceto pi\u00f9 abbiente (i Cavalieri). A lui Aristofane contrappone un Salsicciaio capace di battere il servo infedele con le sue stesse armi, aprendo finalmente gli occhi al \"demos\".\nLe \"Nuvole\" risalgono all'anno successivo, il 423 a.C. \u00c8 certamente l'opera pi\u00f9 famosa del grande commediografo, che qui ha messo in scena il filosofo Socrate: Aristofane illustra l'impatto disastroso della sofistica sulla democrazia ateniese tramite la vicenda del vecchio Strepsiade, che, indebitato a causa del figlio Fidippide, manda il rampollo a studiare da Socrate, perch\u00e9 impari a non pagare i debiti, e troppo tardi scopre che l\u00ec ha imparato anche a picchiare i genitori. La commedia, tuttavia, non ebbe affatto successo e Aristofane non se ne seppe dare pace: compose, infatti, una seconda versione, quella che ci \u00e8 pervenuta, e che tuttavia non fu mai rappresentata.\nNel 422 a.C. and\u00f2 in scena un'altra sua nota commedia, \"Le vespe\" che, come i \"Banchettanti\" e le \"Nuvole\", tratta il rapporto tra demo e demagoghi e tra la vecchia e la nuova generazione. Questa volta, per\u00f2, Aristofane attacca direttamente l'uso perverso del sistema giuridico ateniese da parte dei demagoghi (Cleone aveva appena aumentato il salario dei giudici popolari). Aristofane mette in luce quanto i giudici popolari, nella loro ingenua ebbrezza di potere e di giustizialismo, siano lusingati e strumentalizzati a poco prezzo da chi nel proprio interesse muove dietro le quinte cause pretestuose.\nNello stesso anno ad Anfipoli mor\u00ec Cleone e il commediografo inizi\u00f2 a lavorare alla commedia \"La pace\", rappresentata nel 421 a.C. Ancora un contadino, Trigeo, \u00e8 il protagonista che si reca a disseppellire la Pace, volando eroicamente su uno scarabeo alato. In effetti di l\u00ec a poco fu conclusa la pace di Nicia, ma dur\u00f2 poco: nel 420 fu eletto stratego per la prima volta Alcibiade, destinato a incarnare in modo perfetto nella storia ateniese il tipo del Fidippide delle \"Nuvole\", in quanto impresse alla politica egemonica ateniese una svolta aggressiva, anche se Pericle aveva ammonito a non tentare di ingrandire i territori controllati da Atene durante la guerra.\nNel 416 a.C., dunque, l'esercito di Atene conquist\u00f2 la piccola isola di Melo, che voleva restare neutrale, ne massacr\u00f2 gli abitanti maschi e rese schiavi donne e bambini. Nel 415 Alcibiade riusc\u00ec a far partire la spedizione, da lui fortemente voluta, che doveva conquistare la Sicilia e si concluse invece in modo disastroso due anni dopo. Richiamato in patria per difendersi dalle accuse di empiet\u00e0 sollevate in tribunale contro di lui dai suoi avversari, Alcibiade si rifiut\u00f2 di obbedire, e con un tradimento clamoroso si rifugi\u00f2 direttamente presso gli Spartani, dove cominci\u00f2 a prestare la sua opera di consigliere contro Atene. \nIn questo clima inquieto e sospeso, l'anno dopo (414 a.C.) and\u00f2 in scena \"Gli uccelli\". Due ateniesi, Pistetero ed Evelpide, disperando ormai di poter trovare una citt\u00e0 vivibile tra gli uomini, decidono di fondare una citt\u00e0 degli Uccelli tra le nuvole, Nubicuc\u00f9lia e in questo spazio s'inventano una strategia vincente, che avr\u00e0 ragione degli uomini e degli d\u00e8i.\nLe ultime due commedie che Aristofane scrisse con la sua tipica causticit\u00e0 e fantasia risalgono al 411 a.C., dopo la catastrofe della spedizione in Sicilia. Le \"Tesmoforiazuse\", imperniata sulla celebrazione di una festa riservata alle donne, le Tesmoforie, bersagliava Euripide e la sua analisi dei personaggi femminili, e in generale il fatto che nella tragedia euripidea il centro dell'attenzione \u00e8 irrimediabilmente distratto dai problemi della convivenza politica e spostato verso la psicologia individuale e le vicende private. Il ruolo della donna \u00e8 centrale anche nella \"Lisistrata\", che ha come protagonista una donna agli antipodi del modello euripideo, tutta rivolta verso gli interessi della comunit\u00e0, che per spezzare la spirale di una guerra ormai senza fine propone e realizza lo \"sciopero sessuale\" delle mogli di tutta la Grecia, affinch\u00e9 gli uomini smettano di uccidersi tra loro.\nPoco tempo dopo (giugno-autunno 411) scoppi\u00f2 in Atene il terrore, con il colpo di Stato oligarchico dei Quattrocento; ma la flotta ateniese di stanza a Samo reag\u00ec, e riusc\u00ec a ristabilire la democrazia gi\u00e0 nell'estate del 410. La guerra continu\u00f2, ma ormai Sparta si era assicurata l'appoggio e i finanziamenti del Re di Persia. Le \"Rane\", scritte dopo la morte del grande \"nemico\" Euripide, tornano a occuparsi della situazione culturale: nel deserto della scena ateniese il dio Dioniso scende all'Ade per recuperare il suo amato Euripide e finisce invece per riportare in vita Eschilo. Qui troviamo anche un accenno alle perplessit\u00e0 dell'autore per la drammatica decisione ateniese dopo la sanguinosa vittoria del 406 a.C. nella battaglia delle Arginuse, quando tutti gli strateghi vittoriosi furono condannati a morte per non aver salvato i naufraghi dopo la battaglia.\nNel 405 a.C. Atene sub\u00ec la sconfitta decisiva: gli Spartani, guidati dal navarco Lisandro, a Egospotami distrussero la flotta ateniese ed entrarono da vincitori nel Pireo. Le lunghe mura furono abbattute e un presidio spartano fu instaurato in Attica. Nel 392 a.C., quando Atene cercava di riprendere la vecchia politica antispartana e di riguadagnare le posizioni perdute dopo la grave sconfitta subita, Aristofane rappresent\u00f2 le \"Ecclesiazuse\" (\"Le donne a parlamento\"). Come dice il titolo, l'opera mette in scena un'utopia: Prassagora, vestita da uomo, si infiltra nell'Assemblea e fa approvare come unica possibilit\u00e0 di salvezza per Atene il passaggio del governo alle donne (argomento ripreso in seguito anche da Platone). La parte finale \u00e8 costituita da un'allegra e vorticosa scena erotica, a detta di alcuni esempi del cosiddetto \"comunismo sessuale\", in cui le donne costringono gli uomini a soddisfare le donne anziane prima di poter accedere alle giovani.\nL'ultima opera di Aristofane \u00e8 il \"Pluto\", che tratta della ricchezza e della sua ingiusta distribuzione tra gli uomini. Il protagonista Cremilo accoglie nella sua casa un cieco, che si rivela essere il dio Pluto. Cremilo gli restituisce la vista, facendo in modo che la ricchezza venga distribuita secondo il merito. Nelle due ultime commedie Aristofane mette in luce il cambiamento di mentalit\u00e0, da comunitaria a privatistica e individualista, e l'impoverimento intervenuto nella societ\u00e0 ateniese dopo la sconfitta del 404 e la guerra civile che ne era seguita.\nAristofane mor\u00ec probabilmente attorno al 385 a.C.\nCommedie.\nDelle quaranta commedie attribuite ad Aristofane ne restano undici:\nDelle altre abbiamo frammenti anche abbastanza numerosi da \"Anagiro\", \"Anfiarao\", \"Babilonesi\", \"Banchettanti\". Queste due ultime commedie furono le prime di Aristofane. La sua prima commedia, i \"Banchettanti\", di cui restano circa 50 frammenti, trattava il rapporto-scontro tra l'antica \"paideia\" e la nuova cultura, il cambiamento della mentalit\u00e0 dominante: un tema poi ripreso dall'autore nelle \"Nuvole\", che Aristofane avrebbe rappresentato nel 423 a.C., quattro anni dopo.\nLa seconda commedia, i \"Babilonesi\", anche questa interamente perduta, and\u00f2 in scena nel 426 a.C. e dest\u00f2 le ire del demagogo Cleone, per le accuse di corruzione e di malversazione degli alleati che gli rivolgeva. Altre commedie di cui restano solo frammenti sono: \"Cicogne\", \"Le citt\u00e0\", \"Cocalo\", \"Contadini\", \"Costumi di scena\", \"Danaidi\", \"Dedalo\", \"La Delia\", \"Le donne che occupano le tende\", \"Le Lemnie\", \"Drammi o il Centauro\", \"Niobo\", \"Eolosicone\", \"Eroi\", \"Le Fenicie\", \"Friggitori\", \"Geritade\", \"Isole\", \"Navi da carico\", \"Proagone\", \"I Telmesii\", \"Le stagioni\", \"Trifallo\", \"La vecchiaia\".\nIl mondo poetico e concettuale di Aristofane.\nIl mondo di valori di Aristofane sembra vicino a quello dei piccoli proprietari terrieri, nocciolo duro della \"polis\" ateniese. Il suo eroe comico tipico, infatti, \u00e8 anziano, legato alla terra, di cultura approssimativa ma intelligente, spregiudicato e intraprendente. \nFra l'eroe aristofanesco e il \"nuovo\", cio\u00e8 la cultura critica dei sofisti, comunque, si creano difficili rapporti, ovviamente ricreati in chiave comica. Esemplare in quest'ottica sono le \"Nuvole\" del 423, dove Strepsiade (contadino inurbato a seguito del matrimonio con un'aristocratica) cerca di apprendere la dialettica socratica per ragioni personali, cio\u00e8 per non pagare i debiti, senza rendersi conto che con questo mina i fondamenti stessi della vita associata nella \"polis\".\nNegli \"Acarnesi\", comunque, Aristofane si dimostra apparentemente pacifista: nella prima commedia, le sofferenze della guerra, esaltate particolarmente dall'autore, scuotono il pubblico, che vede denunciata dall'eroe comico - un contadino, quindi un membro della classe sociale pi\u00f9 colpita dalla guerra - l'assurdit\u00e0 di una politica, che rende la vita impossibile ai cittadini. Il protagonista Diceopoli conclude per proprio conto una pace separata con gli Spartani, illustrando cos\u00ec ai concittadini i benefici del ritorno alla normalit\u00e0.\nUna caratteristica particolare di Aristofane \u00e8 il trattamento riservato alle donne: nelle \"Ecclesiazuse\" e \"Tesmoforiazuse\" si attesta su posizioni, per l'epoca, abbastanza femministe, anche se si tratta di un \"femminismo burlesco e paradossale\", contrapposto alla follia dei cittadini maschi impegnati in una guerra a oltranza che minava spirito e risorse di quel \"ceto medio\" rappresentato proprio dal nostro autore."}
{"id": "702849", "revid": "729019", "url": "https://it.wikipedia.org/wiki?curid=702849", "title": "Colosseo (metropolitana di Roma)", "text": "Colosseo \u00e8 una fermata della linea B della metropolitana di Roma, situata nel rione Monti e inaugurata nel 1955. Si tratta di una stazione di superficie con due binari in canna singola che \u00e8 stata realizzata a cielo aperto e prende il nome dal vicino Colosseo e dall'omonima piazza sulla quale \u00e8 posto l'ingresso principale.\nStoria.\nLa stazione fu progettata all'interno della prima tratta tra le stazioni di Roma Termini e Laurentina per offrire un collegamento rapido tra il centro della citt\u00e0 e il neonato quartiere Europa, designato come sede dell'Esposizione universale del 1942, annullata dopo lo scoppio della seconda guerra mondiale. Con l'entrata in guerra dell'Italia nel 1940 i lavori furono sospesi e ripresero solo nel 1948.\nLa fermata fu inaugurata in concomitanza con la prima tratta della futura linea B il 9 febbraio 1955, venendo aperta al pubblico il giorno seguente.\nNell'ambito del progetto Artemetro Roma alcuni ambienti interni della stazione sono stati decorati con mosaici realizzati da: Piero Dorazio, Kenneth Noland ed Emil Schumacher.\nNel 2013, con l'inizio dei lavori per la realizzazione della linea C della metropolitana, \u00e8 stata prevista la costruzione di una fermata di scambio, denominata Fori Imperiali, i cui lavori di realizzazione, iniziati nel corso dello stesso anno, dovrebbero concludersi entro il 2024.\nStrutture e impianti.\nColosseo \u00e8 una stazione di superficie, essendo posta sul livello della strada, e dispone di due binari paralleli posti in canna singola e serviti da altrettante banchine realizzate a cielo aperto e collegate all'atrio tramite scale. La fermata dispone di due ingressi: il primo in piazza del Colosseo e il secondo in largo Gaetana Agnesi.\nDintorni.\nDi fronte all'ingresso principale della stazione si trovano il Colosseo e l'arco di Costantino, mentre procedendo lungo via dei Fori Imperiali \u00e8 possibile raggiungere piazza Venezia e il Campidoglio oltre che i vicini siti archeologici del Foro Romano, del Palatino, del Ludus Magnus, della Domus Aurea e dei Fori Imperiali. Sempre nei pressi della stazione si trovano: Colle Oppio, con la basilica di San Pietro in Vincoli e alcune vestigia della Domus Aurea, la basilica di Santo Stefano Rotondo al Celio, la basilica dei Santi Giovanni e Paolo, la basilica dei Santi Quattro Coronati, la basilica di San Clemente al Laterano e la basilica dei Santi Cosma e Damiano."}
{"id": "702850", "revid": "36426", "url": "https://it.wikipedia.org/wiki?curid=702850", "title": "Rover P6", "text": "P6 \u00e8 la sigla tecnica di una autovettura berlina di alta gamma prodotta dalla Rover e commercializzata tra il 1963 e il 1977 sotto diversi nomi a seconda delle versioni.\nContesto.\nAll'inizio degli anni sessanta alla casa automobilistica britannica serviva un nuovo modello da affiancare all'aristocratica \"P5\", commercializzata come \"3 litres\", quindi alla fine degli anni cinquanta iniziarono lo sviluppo di una nuova berlina, che doveva essere moderna e accessibile ma ugualmente prestigiosa.\nStoria e descrizione.\nLa \"P6\", nota inizialmente con il solo nome \"2000\" fu presentata all'Earl's Court Motor Show di Londra nell'autunno del 1963 e riscosse da subito un buon apprezzamento da parte del pubblico, tanto da essere la prima vettura a ricevere il premio Car of the Year nella prima edizione del concorso nel 1964.\nPartendo da un'impostazione tradizionale con il motore anteriore longitudinale e la trazione posteriore, la \"P6\" introdusse alcune novit\u00e0 tecniche come la carrozzeria composta da elementi imbullonati a un telaio portante, il cofano motore e del bagagliaio in alluminio, il retrotreno con schema De Dion, i freni a disco servoassistiti sulle 4 ruote, il piantone dello sterzo collassabile; il motore, appositamente progettato per il nuovo modello, era un moderno 4 cilindri in linea con albero a camme in testa dotato di particolari camere di scoppio \"Heron\" ricavate nel cielo dei pistoni.\nAnche gli interni erano piuttosto innovativi, soprattutto riguardo alla sicurezza, poich\u00e9 i progettisti avevano applicato all\u2019 interno le prime teorie ergonomiche di sicurezza, con piantone sterzo collassabile, imbottiture nella plancia a protezione delle ginocchia del guidatore e passeggero, i comandi secondari raggruppati al centro e classificati per funzione con una forma diversa l'uno dall'altro per poter essere identificati anche al buio.\n \nLa linea, disegnata dallo storico designer della casa David Bache, fu una vera rivoluzione per la casa automobilistica britannica. Si trattava di una berlina sportiva dalla linea slanciata, il parabrezza molto inclinato e un accenno di pinne posteriori che terminavano con l'alloggiamento di una fanaleria verticale; il frontale presentava due inedite coppie di fanali tondi affiancati dalla fanaleria laterale e inseriti in una larga calandra in alluminio a liste orizzontali. Questi elementi rappresentavano un deciso cambiamento rispetto al passato, rinunciando alla consueta impostazione tipica della casa ma anche di molte vetture britanniche del tempo, ovvero due soli fanali tondi a lato dell'ampia calandra centrale. La vettura venne anche dotata di un inconsueto ancoraggio per la ruota di scorta sul portellone posteriore, un optional che consentiva di ottenere pi\u00f9 spazio all'interno del bagagliaio dove era originariamente alloggiata la ruota.\nAl momento del debutto nell'autunno del 1963 la Rover \"2000\" era disponibile con un solo motore di 1978\u00a0cm\u00b3 da 90\u00a0CV e un carburatore, abbinato a un cambio manuale a quattro marce o a una trasmissione automatica a 3 rapporti.\nNel dicembre 1963 compare per la prima volta nei listini italiani, al prezzo di 2.850.000 lire.\nNel marzo 1966 venne commercializzata anche la \"2000 TC\" con un motore dotato di due carburatori e una potenza di 107\u00a0CV che fu commercializzata principalmente sul mercato americano e in quello dell'Europa continentale.\nNel 1968 la produzione crebbe e la vettura venne prodotta anche negli stabilimenti Rover della Nuova Zelanda e del Sud Africa. La gamma si ampli\u00f2 con la \"3500 V8\" (Three thousand five) equipaggiata con un nuovo e potente V8 monoalbero centrale in alluminio da 3532\u00a0cm\u00b3 e 149\u00a0CV, disponibile soltanto nella versione con cambio automatico a tre rapporti e riconoscibile per l'ampia presa d'aria sotto al paraurti anteriore.\nNel 1970 la carrozzeria britannica FLM Panelcraft produsse anche oltre un migliaio di esemplari della \"3500 V8 Estoura\", una versione familiare con un ampio bagagliaio. Tuttavia, a seguito di un rovinoso incendio che colp\u00ec lo stabilimento che la produceva, andarono distrutte gran parte delle vetture, pertanto ne vennero vendute soltanto un paio di centinaia.\nNel 1971, in occasione del rinnovo stilistico che coinvolse l'intera gamma e che prevedeva un nuovo frontale, una nuova strumentazione e la verniciatura in nero dei sottoporta, venne commercializzata anche la versione alto di gamma \"3500 V8 S\", con lo stesso motore V8 in alluminio ma potenziato a 155\u00a0CV e cambio manuale a quattro marce.\nL'ultima novit\u00e0 della gamma fu l'introduzione nell'ottobre 1973 della \"2200 SC\", con un motore 4 cilindri da 2205\u00a0cm\u00b3 e 98\u00a0CV e della \"2200 TC\" a doppio carburatore da 115\u00a0CV..\nLa \"P6\" usc\u00ec definitivamente di listino nel 1977, sostituita dalla nuova Rover \"3500\".\nLa P6 nella cronaca.\nNel 1964 cominciarono le apparizioni sportive del team ufficiale nei rally, culminate nelle vittorie di classe e sesto posto assoluto al Rally di Monte Carlo nel 1965 e nel 1966.\nUna \"2000 TC\", modello lanciato solo cinque mesi prima, fu protagonista dell'incidente del 2 agosto 1966 sull'A1 in cui persero la vita tre persone, tra cui la ventiquattrenne Silvana Fontana, che ispir\u00f2 il celebre brano di Francesco Guccini, Canzone per un'amica.\nNelle prime ore del 1\u00ba Febbraio 1980 l'attore italiano Romolo Valli, alla guida di un'analoga \"2000 TC\", perse la vita a Roma, schiantandosi contro il muro di un'abitazione lungo la via Appia Antica.\nIl 13 settembre 1982 un'altra vettura analoga torn\u00f2 tristemente protagonista della cronaca. Alla sua guida perse la vita per un malore la principessa Grace Kelly, moglie del principe Ranieri di Monaco, che viaggiava insieme alla figlia St\u00e9phanie su una \"3500 V8\" marrone scuro del 1971. La vettura condotta dalla principessa, che percorreva la carrozzabile \"D 37\" per La Turbie nel comune francese di Cap-d'Ail, usc\u00ec di strada in corrispondenza del tornante detto \"coude du diable\", sfondando il muretto di contenimento. La vettura rovin\u00f2 gi\u00f9 dalla scarpata capovolgendosi pi\u00f9 volte e precipit\u00f2 nel giardino di una villa una quarantina di metri pi\u00f9 in basso.\nAlcuni giornali dell'epoca riportarono erroneamente dell'uscita di strada di una Rover SD1 \"3500\", intendendo il nuovo modello all'epoca sul mercato."}
{"id": "702855", "revid": "275619", "url": "https://it.wikipedia.org/wiki?curid=702855", "title": "Hiashi", "text": ""}
{"id": "702861", "revid": "1745361", "url": "https://it.wikipedia.org/wiki?curid=702861", "title": "Pirra", "text": "Pirra () \u00e8 un personaggio della mitologia greca.\nGenealogia.\nFiglia di Epimeteo e di Pandora, fu moglie di Deucalione che la rese madre di Protogenia, Elleno (che si narra fosse figlio di Zeus) ed Anfizione che regn\u00f2 sull'Attica dopo Cranao.\nEsiodo aggiunge le figlie Pandora e Tia.\nMitologia.\nQuando Zeus decise di porre fine all'et\u00e0 dell'oro con il grande diluvio, Deucalione e Pirra furono gli unici sopravvissuti, grazie all'arca che Prometeo, padre di Deucalione, aveva suggerito al figlio di costruire. Si arenarono sul Monte Parnaso, l'unico luogo risparmiato dall'inondazione.\nDopo il diluvio, Deucalione chiese all'oracolo di Temi come ripopolare la terra. Gli fu detto di lanciare le ossa di sua madre dietro le sue spalle. Deucalione e Pirra capirono che la madre era Gea, la madre di tutti i viventi, e che le ossa erano le pietre. Lanciarono perci\u00f2 sassi alle loro spalle, che presto iniziarono a cambiare forma. La loro massa aumentava, e cominciava ad emergere una forma umana. Le parti tenere ed umide divennero pelle e carne, le venature della roccia divennero vasi sanguigni, e le parti pi\u00f9 dure divennero ossa. I sassi lanciati da Pirra divennero donne, quelli tirati da Deucalione uomini."}
{"id": "702862", "revid": "174925", "url": "https://it.wikipedia.org/wiki?curid=702862", "title": "Monte Parnaso", "text": ""}
{"id": "702867", "revid": "275619", "url": "https://it.wikipedia.org/wiki?curid=702867", "title": "Hizashi", "text": ""}
{"id": "702871", "revid": "1543377", "url": "https://it.wikipedia.org/wiki?curid=702871", "title": "Paint the Sky with Stars", "text": "Paint The Sky With Stars - the best of Enya (Dipingere il cielo con le stelle - il meglio di Enya) \u00e8 la prima raccolta della musicista e cantante irlandese Enya, pubblicata nel novembre 1997 dalla Warner Music.\nDescrizione.\nPaint the Sky with Stars \u00e8 la raccolta che celebra i primi dieci anni di carriera di Enya e rappresenta una sorta di conclusione di un capitolo della sua produzione discografica, racchiudendo le canzoni pi\u00f9 rappresentative dell'artista irlandese degli anni ottanta e anni novanta, realizzate per i suoi primi 4 albums in studio. Tra le tracce gi\u00e0 precedentemente edite che compongono l'album spiccano i brani inediti \"Paint the Sky with Stars\" e \"Only If...\", di cui quest'ultimo \u00e8 stato pubblicato come singolo in supporto al Greatest Hits.La raccolta ha riscosso un grande successo di vendite e ha ampliato notevolmente la schiera dei fans di Enya, con vendite mondiali che superano oggi i 12 milioni di copie.\nPremi.\nJapanese Gran Prix Award : \"Album dell'anno\"RIAJ Giappone : \"Disco di diamante\"FIMI Italia : \"Disco di diamante\""}
{"id": "702873", "revid": "101260", "url": "https://it.wikipedia.org/wiki?curid=702873", "title": "Corrente trifase", "text": ""}
{"id": "702877", "revid": "729019", "url": "https://it.wikipedia.org/wiki?curid=702877", "title": "Emorragia", "text": "Lemorragia (dal greco \u03b1\u1f37\u03bc\u03b1, \"\u00e0ima\", \"sangue\", e -(\u03c1)\u03c1\u03b1\u03b3\u03af\u03b1, \"-(r)ragh\u00eca\", derivato di un tema affine a \u1fe5\u03ae\u03b3\u03bd\u03c5\u03bc\u03b9, \"r\u1e15ghnymi\", \"rompere\") \u00e8 la perdita di sangue dai vasi (arterie, vene, capillari). A seconda della componente interessata si pu\u00f2 parlare di emorragia arteriosa, venosa o capillare.\nCaratteristiche.\nLe emorragie esterne di lieve entit\u00e0 non rappresentano un pericolo immediato, in quanto il sangue possiede dei meccanismi per bloccare questo tipo di perdite ematiche per mezzo delle piastrine e di proteine specializzate (fibrinogeno e fibrina). Al contrario, le persone affette da emofilia rischiano la morte, anche per una piccola ferita, perch\u00e9 sono carenti o presentano un difetto funzionale di alcuni fattori della coagulazione.\nLe emorragie massicce, soprattutto se sono coinvolte arterie o sia arterie sia vene, richiedono un trattamento urgente di primo soccorso, dato che portano alla perdita di un volume di sangue molto elevato, una situazione che pone entro pochi minuti l'infortunato a rischio di perdere la vita.\nEziologia.\nLe cause che portano le persone a un'emorragia sono molteplici; esse possono essere di tipo traumatico, dovute a una ferita o nascere durante un'operazione chirurgica.\nEziopatogeneticamente possiamo definire tre modalit\u00e0 attraverso cui il sangue fuoriesce dai vasi:\nTipo traumatico.\nle cause che creano un'emorragia di tipo traumatico sono:\nTipologia.\nEsistono una pluralit\u00e0 di categorie e sottocategorie per quanto riguarda le emorragie, ecco una lista delle principali dove si rimanda per una conoscenza approfondita:\nPrimo soccorso.\nNelle emorragie massicce di tipo traumatico \u00e8 necessario intervenire al pi\u00f9 presto con il tamponamento della ferita o dell'arto amputato. Si interviene aggiungendo garze sterili (se possibile) o un qualunque altro oggetto, come stoffe o bende, pi\u00f9 pulite possibili. Si deve aggiungere una garza o benda l'una sopra all'altra, facendo sempre una certa pressione.\nNon togliere mai le garze ormai zuppe del sangue che fuoriesce, questo perch\u00e9 una manovra di riscoprire la ferita o l'amputazione per la sostituzione del bendaggio zuppo, stimolerebbe ancora di pi\u00f9 la fuoriuscita del sangue a causa della pressione che noi stessi esercitavamo e che all'improvviso viene a mancare. Inoltre la coagulazione del sangue sarebbe resa difficile dall'asportazione delle garze, che con la loro sostituzione \"strappano\" le poche piastrine che stavano tentando di riparare la ferita. Un'eventuale azione sui punti di compressione a monte del punto dove si \u00e8 verificata la rottura dei vasi arteriosi \u00e8 consigliata ma solo se chi effettua questa manovra sa come agire.\nVa ricordato infatti che un arto costretto da un laccio emostatico arterioso (LEA) o da un qualunque oggetto che vada a chiudere vene o arterie, \u00e8 un arto a cui viene a mancare sangue dal punto in cui abbiamo chiuso la vena o l'arteria, in gi\u00f9. In questa situazione si deve sciogliere il laccio che blocca la circolazione ogni 5 minuti circa, affinch\u00e9 non si creino danni ai tessuti muscolari, epiteliali, ecc. Una ferita all'arteria femorale, per fare un esempio, provoca la morte della persona nel giro di alcuni minuti. \u00c8 importante, nel caso estremo dell'applicazione di un laccio, segnare sulla fronte o sul colletto o, ancora, sull'arto interessato l'ora di applicazione del laccio. Questa informazione \u00e8 molto importante per il medico che dovr\u00e0 occuparsi della rimozione del LEA.\n\u00c8 necessario ricordare che tra le complicazioni derivanti da una ferita, oltre all'emorragia in s\u00e9, vi \u00e8 il rischio di shock ipovolemico se la perdita di sangue \u00e8 imponente. Lo shock \u00e8 caratterizzato da questi segnali:\nAltro fattore da tenere molto in considerazione \u00e8 il rischio elevato di un'ipotermia del paziente, dovuta alla mancanza di sangue. \u00c8 bene quindi coprirlo soprattutto se si \u00e8 riusciti in qualche modo a fermare momentaneamente l'emorragia.\nLa pulizia, la disinfezione della ferita e l'utilizzo di materiale sterile aiutano a evitare la penetrazione di microbi.\nPer la disinfezione delle ferite non bisogna mai utilizzare alcool, in quanto esso lede le cellule dei tessuti e non ne facilita la guarigione."}
{"id": "702879", "revid": "332094", "url": "https://it.wikipedia.org/wiki?curid=702879", "title": "FJ Fury", "text": ""}
{"id": "702880", "revid": "1449626", "url": "https://it.wikipedia.org/wiki?curid=702880", "title": "Prudenzio", "text": "Biografia.\nPrudenzio nacque nella \"Hispania Tarraconensis\", a Saragozza o a Tarragona. Pratic\u00f2 Legge con successo, e fu due volte governatore provinciale prima che l'imperatore Teodosio I lo chiamasse alla sua corte. \nNegli ultimi anni della sua vita si ritir\u00f2 dalla vita pubblica per diventare un asceta, astenendosi completamente dal mangiare cibo animale e, successivamente, raccolse i poemi scritti in questo periodo, aggiungendovi una prefazione, da lui datata 405.\nProbabilmente mor\u00ec in Spagna, comunque sicuramente dopo il 405.\nOpere principali.\nIl \"corpus\" poetico prudenziano si articola in due gruppi di componimenti lirici, preceduti da una \"Praefatio\" autobiografica. Il primo gruppo \u00e8 dato dal \"Liber Cathemerinon\", che comprende 12 poesie liriche su vari momenti del giorno e dal \"Liber Peristephanon\", che contiene 14 inni in metro vario su martiri romani e spagnoli.\nA parte \u00e8 il secondo gruppo, che comprende l\"'Apotheosis\" (\"Deificazione\"); il \"Dittochaeon\" (\"Il doppio nutrimento\"), che contiene 48 tetrastici esametrici (un quarantanovesimo epigramma \u00e8 senz'altro spurio, non comparendo in alcun codice e nelle edizioni fino al 1564) dedicati ad altrettanti episodi dell'Antico e del Nuovo Testamento, forse raffigurati o da raffigurarsi in una basilica; l\u2019\"Hamartigenia\" (\"L'origine del peccato\"), che attacca il dualismo gnostico di Marcione e dei suoi seguaci, a cui si legano i \"Libri contra Symmachum\" (\"Libri contro Simmaco\") e il poema allegorico \"Psychomachia\" (\"Lotta dell'anima\"), che descrive in forma epica la lotta spirituale dell'anima, supportata dalle virt\u00f9 cardinali, contro l'idolatria e i corrispondenti vizi e che esercit\u00f2 una forte influenza sulla poesia medievale e sulla letteratura cristiana in generale.\nIl mondo poetico e concettuale di Prudenzio.\nLa concezione di Prudenzio \u00e8 influenzata dai primi autori cristiani come Tertulliano e Ambrogio da Milano, ma anche dalla Bibbia. Tuttavia, come teologo \u00e8 poco raffinato, anche se presenta, nelle opere pi\u00f9 dichiaratamente apologetiche, un senso della misura e del rispetto verso le ragioni dell'avversario.\nCome Claudiano, Prudenzio recupera le forme tradizionali, compresi i generi e la metrica (soprattutto lirica, che organizza in strofe sul modello delle tragedie di Seneca) e, come lui, si abbandona spesso e volentieri all'amplificazione retorica, con pochi brani descrittivi. \nPrudenzio, dunque, al di l\u00e0 delle sue carenze, che sono anche della sua epoca, \u00e8 esempio della rinascita della tradizione, adattata ai tempi ed al Cristianesimo, in un pubblico colto, che leggeva i classici latini e, nel contempo, voleva avere riscontri classici nella lettura degli ormai canonici testi sacri, liturgici, agiografici.\nLa poesia di Prudenzio \u00e8 la poesia del miracolo. Egli, come Sant'Agostino, contrappone violentemente bene e male, luce e tenebra. Rappresenta la luce della fede e della visione celeste, con immagini magnifiche di cieli fiammeggianti, di spazi cosmici e di natura ridente; dall'altro mostra la crudelt\u00e0 e la ferocia del mondo, l'orrore per il peccato, le tentazioni e le macchinazioni del diavolo. Le immagini simboliche anticipano gi\u00e0 un aspetto fondamentale della poesia medievale fino a Dante Alighieri. Nella poesia di Prudenzio il gusto per l'orrido, il truculento, il sanguinario occupa un posto importante: i supplizi dei martiri sono espressi in modo minuzioso ed ostentatamente evidente, come nell\"'inno in onore di San Romano\"."}
{"id": "702884", "revid": "1522738", "url": "https://it.wikipedia.org/wiki?curid=702884", "title": "Casuarius bennetti", "text": "Il casuario di Bennett (Casuarius bennetti) \u00e8 un uccello della famiglia dei Casuaridi.\nDescrizione.\n\u00c8 il pi\u00f9 piccolo fra i casuari."}
{"id": "702885", "revid": "122752374", "url": "https://it.wikipedia.org/wiki?curid=702885", "title": "Ape regina", "text": "L'ape regina \u00e8 un individuo adulto, fertile, femminile della colonia d'api; normalmente \u00e8 la madre di tutte le api presenti nell'alveare.\nLa \"regina\" si sviluppa da una larva selezionata dalle api operaie e nutrita con pappa reale al fine di renderla sessualmente matura, quindi, in situazioni ordinarie all'interno della famiglia d'api, \u00e8 l'unico individuo fertile.\nSviluppo.\nLa regina si sviluppa pi\u00f9 completamente delle operaie, sessualmente immature, poich\u00e9 le viene fornita, per un lungo periodo di tempo, la pappa reale, una secrezione delle ghiandole presenti sul capo delle giovani operaie. Essa si sviluppa in una cella, la cella reale, appositamente costruita, pi\u00f9 grande delle ordinarie celle dell'alveare e orientata verticalmente anzich\u00e9 orizzontalmente.\nLe migliori regine emergono da celle reali di sciamatura. Mentre la giovane larva di regina pupa \u00e8 con la testa rivolta verso il basso, le operaie rinchiudono la parte superiore della cella con cera. Quando \u00e8 pronta per uscire, si apre con le mandibole un varco circolare sul cielo della cella che appare come un coperchio incernierato. \nCelle reali che appaiono aperte su un lato indicano che probabilmente la regina vergine \u00e8 stata uccisa da una rivale.\nQuando le giovani regine sono pronte a emergere, spesso cominciano a emettere uno strid\u00eco, udibile anche all'esterno dell'arnia da un orecchio esperto, che avrebbe lo scopo di avvisare le altre regine vergini pronte a emergere dalla propria cella reale (regina canora). Se non sono bloccate dalle api operaie, le neonate regine vergini, una volta emerse, possono rapidamente raggiungere e uccidere le regine rivali che sono ancora all'interno della loro cella. Nel periodo della sciamatura, le api operaie possono tenere separate le giovani regine al fine di averne diverse di vive per un periodo pi\u00f9 lungo. Le regine in eccesso possono allontanarsi dall'arnia con uno sciame primario o secondario per dividersi cos\u00ec in nuove famiglie. La separazione delle regine vergini pu\u00f2 rappresentare un'ulteriore precauzione per la sopravvivenza dell'alveare. Nel periodo precedente alla sciamatura la vecchia regina blocca l'ovideposizione parecchi giorni prima di allontanarsi con lo sciame primario. Di solito ci sono diverse celle reali in via di maturazione all'interno dell'alveare. Se una regina vergine non rientra da un volo nuziale, le api possono supplire con una di riserva. Una famiglia orfana che non ha larve di meno di quattro giorni non pu\u00f2 far sviluppare una regina di emergenza.\nRiproduzione.\nLa regina vergine sopravvissuta in una famiglia in una giornata calda e soleggiata vola fuori dell'alveare per accoppiarsi con 12-15 fuchi. Lo sperma dei fuchi viene \"stivato\" nella spermateca della regina. La fecondazione avviene successivamente, quando un uovo dall'ovidotto si avviciner\u00e0 all'uscita e in quel momento uno spermatozoo l'andr\u00e0 a fecondare, passandogli tutti i caratteri genetici del fuco padre. \u00c8 preferibile l'espressione \"volo nuziale\" a \"volo di fecondazione\", usata da molti apicoltori ma inesatta. Da un uovo fecondato nasce un'ape, \"diploide\", cio\u00e8 con i caratteri genetici sia del padre sia della madre. Da un uovo non fecondato nasce invece un fuco, \"aploide\", in quanto ha solo i caratteri genetici da parte di madre. Un'ape regina la cui spermateca si \u00e8 esaurita o non \u00e8 mai stata riempita \u00e8 detta \"regina fucaiola\", perch\u00e9 depone uova da cui possono nascere solo fuchi. Questo pu\u00f2 avvenire se la regina vergine non esce dall'alveare dopo una ventina di giorni dalla nascita, ad esempio a causa del maltempo. Il suo istinto le far\u00e0 cominciare il suo compito di ovodepositrice che la porter\u00e0 a deporre uova aploidi. La presenza di una regina fucaiola in genere rappresenta la fine di una famiglia, in quanto le api operaie non hanno pi\u00f9 uova e/o larve neonate da cui allevare una nuova regina e non vi sar\u00e0 pi\u00f9 il ricambio delle operaie stesse. Inoltre, se vi \u00e8 un insufficiente numero di fuchi oppure se le condizioni atmosferiche sono sfavorevoli per un accoppiamento ottimale, pu\u00f2 succedere che la regina accumuli nell'apposita spermateca pochi spermatozoi maschili, cosicch\u00e9 rester\u00e0 fertile per un periodo variabile, ma inferiore ai 2-3 anni che rappresentano la norma. Appena comprendono che la regina non \u00e8 pi\u00f9 efficiente, le api operaie possono tentare di sostituire la regina, a patto che le condizioni meteorologiche e stagionali permettano un nuovo volo nuziale e che vi siano abbastanza fuchi in circolazione. Un caso particolare e raramente osservato (nelle api del Capo, in Sud Africa, ed in alcuni ceppi di api americane ed europee) \u00e8 la riproduzione per partenogenesi, in cui regine e operaie possono nascere da uova non fecondate deposte da api operaie.\nSostituzione.\nLa sostituzione \u00e8 il processo con cui la vecchia regina viene sostituita da una nuova regina. Ci\u00f2 pu\u00f2 avvenire naturalmente oppure essere indotto. La sostituzione naturale avviene per l'et\u00e0 avanzata (2 anni) della vecchia regina, oppure per una malattia o per un difetto che la rende meno efficace nella sua funzione. Una delle cause collegate all'et\u00e0 \u00e8 il calo di emissione di feromone reale. Sembra che anche la malattia del nosema delle api sia implicato nella sostituzione della regina.\nIl processo di sostituzione naturale inizia con la preparazione di celle reali per iniziare l'allevamento di nuove regine che sostituiranno la vecchia, ancora attiva nella ovideposizione. La posizione di queste celle, generalmente nei bordi dei telaini di covata, differisce da quella delle celle di emergenza, poste in genere nel centro del telaino di covata: ci\u00f2 perch\u00e9 se la vecchia regina scompare o non \u00e8 in grado di ovideporre, le operaie devono utilizzare uova o larve gi\u00e0 deposte e quindi in posizione centrale. Quando la nuova regina \u00e8 pronta le operaie uccidono la precedente regina per raggomitolamento: le operaie avvolgono la regina formando una massa che porta alla morte per surriscaldamento e soffocamento. Il raggomitolamento viene usato anche per uccidere nuove regine introdotte nell'alveare senza precauzioni dall'apicoltore, in quanto non riconosciute come tali e quindi ritenute estranee, oppure grossi predatori, come per esempio vespe che si introducono nell'alveare a caccia di larve. La sostituzione con celle reali pu\u00f2 essere effettuata solo se vi sono fuchi in grado di accoppiarsi con la nuova regina.\nApe regina vergine.\nUn'ape regina vergine \u00e8 un'ape regina che non si \u00e8 ancora accoppiata con dei fuchi; presenta dimensioni intermedie tra l'ape operaia e l'ape regina feconda residenziale ed \u00e8 molto pi\u00f9 attiva che nei periodi successivi. \u00c8 difficile individuarla ispezionando un telaino perch\u00e9 corre attraverso il favo, saltando sopra le api operaie se necessario, e possono perfino alzarsi in volo se disturbate a sufficienza. Possono essere notate soffermandosi sulle pareti e sugli angoli dell'arnia durante l'ispezione.\nPare che le api regine vergini emettano poco feromone reale e spesso non vengano riconosciute come regine dalle api operaie. Un'ape regina vergine nelle sue prime ore dopo l'emergenza dalla cella reale pu\u00f2 essere introdotta nell'ingresso di un alveare orfano ed essere accolta, mentre un'ape regina fecondata \u00e8 di solito riconosciuta come estranea e corre il rischio di essere uccisa dalle operaie pi\u00f9 anziane.\nLe api regine vergini possono trovare rapidamente e uccidere col pungiglione qualsiasi altra regina emersa, o essere soppresse a loro volta, cos\u00ec pure come ogni regina non ancora emersa dalla cella reale, individuata tramite il canto: le regine ancora racchiuse nelle celle reali in procinto di uscire rispondono al canto della regina vergine libera.\nOsservando una cella reale si pu\u00f2 comprendere se la regina \u00e8 uscita, in tal caso la sua punta \u00e8 tagliata e aperta, oppure \u00e8 stata soppressa, allora vi \u00e8 un foro laterale attraverso cui la regina libera ha trafitto quella ancora racchiusa.\nIl canto della regina.\nCon \"canto della regina\" si intende il rumore emesso dalle api regine. Le regine adulte comunicano attraverso segnali vibranti: suoni acuti da parte delle regine vergini nelle loro celle regali e modulati da parte delle regine libere nella colonia. Una regina vergine pu\u00f2 emettere il canto frequentemente prima di emergere dalla sua cella e per un breve periodo in seguito. Le regine accompagnate possono emettere questo richiamo brevemente dopo essere state rilasciate in un alveare. Il canto \u00e8 descritto in vari modi come la trombetta suonante e schiamazzante di un bambino. \u00c8 abbastanza rumoroso e pu\u00f2 essere sentito chiaramente fuori dall'alveare. Il canto \u00e8 prodotto dal moto del volo senza il movimento delle ali. L'energia della vibrazione risuona nel torace.\nQuando nell'alveare \u00e8 presente pi\u00f9 di un'ape regina, il canto \u00e8 pi\u00f9 frequente. Si pensa che questo richiamo sia una forma di grido di guerra per la regina avversaria e un invito ai fuchi a volare. Potrebbe anche essere un segnale per avvisare le api operaie che la regina \u00e8 colei che merita pi\u00f9 sostegno di chiunque altro. Una recente teoria ipotizza che il canto sia emesso dalla regina in procinto di sciamare per assicurarsi della presenza di celle feconde e per ritardare la nascita delle vergini.\nLa regina adulta emette il richiamo con una pulsazione di due secondi seguita da una serie di suoni di un quarto di secondo. La regina delle api africanizzate produce canti pi\u00f9 vigorosi e frequenti.\nMarcatura.\nL'addome dell'ape regina \u00e8 visibilmente pi\u00f9 lungo di quello delle operaie che la circondano, malgrado ci\u00f2 pu\u00f2 essere difficoltoso anche per un apicoltore esperto rintracciarla in una famiglia di 60-80.000 api. Per questo molte regine allevate vengono marcate con un pennarello colorato o con appositi dischetti colorati e numerati, incollati sopra la nuca in prossimit\u00e0 dello scutello. La marcatura non crea problemi alla regina, a parte il rischio di danneggiarla durante l'operazione e il pericolo temporaneo di un suo non riconoscimento da parte delle operaie per eventuali nuovi odori che la regina stessa pu\u00f2 presentare dopo l'intervento. Inoltre i colori utilizzati permettono, secondo un codice standardizzato, di indicare l'anno di nascita della regina stessa secondo la tabella. Questo artifizio consente all'apicoltore di conoscere l'et\u00e0 delle sue regine e di valutare l'opportunit\u00e0 o meno della loro sostituzione."}
{"id": "702886", "revid": "1543377", "url": "https://it.wikipedia.org/wiki?curid=702886", "title": "Shepherd Moons", "text": "Shepherd Moons \u00e8 il terzo album in studio della musicista e cantante irlandese Enya, pubblicato nel novembre 1991 dalla Warner Music.\nSingoli.\nIl primo singolo estratto, \"Caribbean Blue\" \u00e8 una delle canzoni pi\u00f9 conosciute della cantautrice, ed \u00e8 stata utilizzata come jingle in alcuni spot pubblicitari. Nel disco poi vi sono due cover, ossia il secondo singolo \"How Can I Keep from Singing?\" che \u00e8 un antico inno cristiano (conosciuto anche con il titolo \"My life flows on in endless song\" le cui parole sono state in parte modificate in questa versione di Enya) la cui musica venne composta nel 1868 da Robert Wadsworth Lowry e il cui testo, di cui non si conosce l'autore originale, venne integrato nel 1950 con una terza strofa, e il quarto estratto \"Marble Halls\", versione di Enya dell'aria \"I Dreamt I Dwelt in Marble Halls\" composta da Michael William Balfe (musica) e Alfred Bunn (testo) per l'opera del 1843 intitolata \"La ragazza di Boemia\". Questo brano e il terzo singolo \"Book of Days\" (reinciso per l'occasione in una nuova versione con parole in inglese e gaelico per la quale l'album venne ristampato nel 1992) sono state inserite rispettivamente nella colonna sonora dei film \"L'et\u00e0 dell'innocenza\" (1993) e \"Cuori ribelli\" (1992). Un remix del brano \"Ebudae\" (ossia le isole Ebridi, gi\u00e0 citate in \"Orinoco Flow\") \u00e8 stato inserito nella colonna sonora del film \"Toys - Giocattoli\" (1992). La canzone strumentale \"Lothl\u00f3rien\", che \u00e8 ispirata ai romanzi di John Ronald Reuel Tolkien (\"Lothl\u00f3rien\" \u00e8 il nome di un regno immaginario della Terra di Mezzo) venne usata nei primi anni 90 come musica di sottofondo del meteo di Paolo Ernani all'interno della trasmissione \"Linea Verde\" in onda la domenica mattina su Raiuno. L'intro della canzone \"Evacuee\" \u00e8 lo stesso di \"Marble Halls\"."}
{"id": "702890", "revid": "6066", "url": "https://it.wikipedia.org/wiki?curid=702890", "title": "Psichomachia", "text": ""}
{"id": "702892", "revid": "196390", "url": "https://it.wikipedia.org/wiki?curid=702892", "title": "North American FJ", "text": ""}
{"id": "702894", "revid": "1442080", "url": "https://it.wikipedia.org/wiki?curid=702894", "title": "The Celts (singolo)", "text": "The Celts \u00e8 un singolo della cantante e musicista irlandese Enya, pubblicato nel 1992 come primo estratto dalla riedizione \"The Celts\".\nLa canzone.\nLa canzone era gi\u00e0 stata pubblicata nel 1987 nell'album di esordio della cantante, \"Enya\", ed \u00e8 stata estratta come singolo solo nel 1992 in occasione della ristampa dell'album di esordio come \"The Celts\". Ha ottenuto un discreto successo in Regno Unito, dove ha raggiunto la Top 30."}
{"id": "702896", "revid": "393899", "url": "https://it.wikipedia.org/wiki?curid=702896", "title": "Proof of concept", "text": "Con la locuzione inglese Proof of Concept, in acronimo PoC (alla lettera, \"prova di concetto\", traducibile in italiano con '\"prova di fattibilit\u00e0\", o \"dimostrazione di fattibilit\u00e0\"), si intende una realizzazione incompleta o abbozzata (sinopsi) di un determinato progetto o metodo, allo scopo di provarne la fattibilit\u00e0 o dimostrare la fondatezza di alcuni principi o concetti costituenti. Un esempio tipico \u00e8 quello di un prototipo.\nin Italia, il termine \"Proof of Concept\" \u00e8 usato soprattutto in ambito informatico per riferirsi alla dimostrazione pratica dei funzionamenti di base di un applicativo software o di intero sistema, integrandolo all'interno di un ambiente gi\u00e0 esistente. In pratica, il PoC \u00e8 l'allestimento (nell'ambiente software effettivo, non una presentazione \"fittizia\" in stile PowerPoint o eseguita mediante uno strumento di modellazione visiva di schermate) di una demo prototipale del sistema o applicazione in sviluppo o in corso di valutazione.\nNell'ambito specifico della sicurezza informatica, il termine \"Proof of concept\" \u00e8 usato per descrivere la dimostrazione dell'esistenza di vulnerabilit\u00e0 in un software o in un sistema informatico, il cui sfruttamento pu\u00f2 permettere accessi non autorizzati ai dati contenuti nel sistema o comprometterne le funzionalit\u00e0."}
{"id": "702904", "revid": "114071820", "url": "https://it.wikipedia.org/wiki?curid=702904", "title": "Antonio Porchia", "text": "Biografia.\nNacque a Conflenti, paese calabrese della provincia di Catanzaro, nel 1885. Dopo la morte del padre, nel 1902 emigr\u00f2, con tutta la famiglia in Argentina e si stabil\u00ec a Buenos Aires. Mor\u00ec nel 1968.\nLa sua unica opera \"Voces\", pubblicata per la prima volta nel 1943, \u00e8 stata tradotta in moltissime lingue ed \u00e8 stata positivamente giudicata da noti critici e scrittori come Andr\u00e9 Breton, Jorge Luis Borges, Roger Caillois, Roberto Juarroz, Henry Miller e altri. Si tratta di una raccolta di aforismi e brevi riflessioni sugli argomenti pi\u00f9 vari: amore, morte, felicit\u00e0, amicizia ecc."}
{"id": "702905", "revid": "123921169", "url": "https://it.wikipedia.org/wiki?curid=702905", "title": "Locomotiva FS 740", "text": "Le locomotive a vapore del gruppo 740 delle Ferrovie dello Stato Italiane erano un gruppo nato come evoluzione del gruppo 730, costruito dalla Rete Adriatica per i servizi gravosi sulle linee appenniniche dell'Italia Centrale.\nStoria e caratteristiche.\nIl progetto del gruppo 740, sviluppato dalla Rete Adriatica qualche anno prima della nazionalizzazione delle ferrovie del 1905, nacque allo scopo di migliorare il servizio gi\u00e0 buono che le locomotive del gruppo 730 svolgevano sulle linee importanti, la Porrettana, la Firenze\u2013Roma e in genere le linee del centro-nord. Il progetto venne subito ripreso e portato avanti dalle neo-costituite Ferrovie dello Stato. Vennero costruite in 470 esemplari tra il 1911 ed il 1923. Alcune furono impiegate, come le FS 735, nel traino di treni armati della Regia Marina durante la seconda guerra mondiale.\nI risultati del progetto furono eccellenti e lo prova l'alto numero di esemplari costruiti, la sua diffusione su tutto il territorio nazionale, il numero di locomotive trasformate in 741 e 743, la ripresa del progetto per la realizzazione di una versione locomotiva-tender reversibile (940) e la sopravvivenza di alcuni esemplari fino al giorno d'oggi.\nPer ottenere il risultato prefissato, pur mantenendo l'architettura generale della macchina e le sue caratteristiche generali, venne adottato il sistema di alimentazione dei cilindri a vapore surriscaldato e a semplice espansione. Le modifiche fatte al progetto permisero un aumento di potenza di 80 CV, e di forza di trazione, alla velocit\u00e0 di 45\u00a0km/h, di quasi 500\u00a0kg in pi\u00f9. Il peso assiale venne mantenuto entro le 14\u00a0t per asse, valore che ne permetteva l'impiego anche sulle linee in condizioni di armamento non buone. Anche l'economia di esercizio ottenuta ripag\u00f2 in maniera consistente.\nLe locomotive nacquero dotate di freno automatico ad aria compressa Westinghouse e presa di vapore per il riscaldamento delle vetture viaggiatori. Per quanto riguarda il tender, venne adottato quello a tre assi per le prime unit\u00e0 fino alla 740.294 e per 150 locomotive successive quello unificato a carrelli da 22 metri cubi.\nLa pressione massima in caldaia era di 12 bar.\nSerie speciali e modifiche.\nA partire dal 1921 la 740.324 venne trasformata mediante il montaggio della nuova distribuzione a valvole Caprotti. La locomotiva sperimentale venne rinumerata 741.001 e in due anni percorse quasi 50.000\u00a0km con ottimi risultati. Vennero a seguito di ci\u00f2 trasformate altre sei locomotive.\nNel 1937 venne iniziata l'applicazione, a vari gruppi di locomotive a vapore, del nuovo sistema di preriscaldamento dell'acqua Franco-Crosti che consentiva un'economia di carbone, in certi casi fino al 12 %. Negli anni successivi e nel dopoguerra un lotto di 81 locomotive gr. 740 ricevette l'applicazione del preriscaldatore al di sotto della caldaia, che venne innalzata, e con il fumaiolo di scarico laterale, dando una forma tipicamente asimmetrica alla macchina e costitu\u00ec il gruppo 741. Un gruppo di 94 locomotive invece ebbe l'applicazione dei preriscaldatori ai due lati della caldaia e diede luogo alla nascita del gruppo 743. La modifica consentiva non solo una certa economia di carbone ma anche un certo aumento della potenza e nel caso della 743 anche dello sforzo di trazione all'avviamento. Le due serie trasformate vennero accantonate alla soglia degli anni ottanta.\nLe locomotive del gruppo 740 e le sue trasformazioni avevano un rodiggio 1-4-0 e raggiungevano la velocit\u00e0 di 65\u00a0km/h."}
{"id": "702906", "revid": "101260", "url": "https://it.wikipedia.org/wiki?curid=702906", "title": "Protezioni magnetotermiche", "text": ""}
{"id": "702908", "revid": "1226", "url": "https://it.wikipedia.org/wiki?curid=702908", "title": "Enrico Falciai Fossombroni", "text": ""}
{"id": "702914", "revid": "110157", "url": "https://it.wikipedia.org/wiki?curid=702914", "title": "Arrondissement di Marche-en-Famenne", "text": "L'arrondissement di Marche-en-Famenne (in francese \"Arrondissement de Marche-en-Famenne\", in olandese \"Arrondissement Marche-en-Famenne\") \u00e8 una suddivisione amministrativa belga, situata nella provincia del Lussemburgo e nella regione della Vallonia.\nComposizione.\nL'arrondissement di Marche-en-Famenne raggruppa 9 comuni:\nSociet\u00e0.\nEvoluzione demografica.\n\"Abitanti censiti\""}
{"id": "702915", "revid": "436907", "url": "https://it.wikipedia.org/wiki?curid=702915", "title": "Need Your Loving Tonight", "text": "Need Your Loving Tonight \u00e8 una canzone dei Queen, scritta dal bassista John Deacon, tratta dall'album \"The Game\" del 1980. Venne pubblicata come quinto ed ultimo singolo estratto dal disco.\nIl brano.\nLa canzone \u00e8 caratterizzata da un riff di chitarra hard rock ed allo stesso tempo dall'orecchiabilit\u00e0 tipica delle canzoni del bassista, che in questo brano suona anche la chitarra ritmica acustica.\nIl testo racconta del protagonista che \u00e8 disposto a tutto pur di rivedere l'ex amante.\nIl singolo raggiunse la 44\u00aa posizione nella Billboard Hot 100.\nEsibizioni dal vivo.\n\u00c8 stato suonato solo sporadicamente durante il The Game Tour nei primi anni '80. Anche durante le esibizioni dal vivo della canzone, Brian May e Roger Taylor facevano le voci di accompagnamento e Freddie Mercury suonava il piano durante l'assolo di chitarra di Brian (entrambi assenti nella versione in studio).\nLato B.\nLa B-Side del singolo \u00e8 \"Rock It (Prime Jive),\" brano scritto da Roger Taylor che strizza l'occhio alle nuove sonorit\u00e0 della new wave.\nIl brano \u00e8 stato suonato in Sud America nei concerti live del 1981."}
{"id": "702916", "revid": "123926595", "url": "https://it.wikipedia.org/wiki?curid=702916", "title": "Elli Parvo", "text": "Biografia.\nDi madre berlinese e padre friulano, educata in una scuola svizzera nella citt\u00e0 nativa, debutta diciannovenne nel cinema con il film \"Teresa Confalonieri\" (1934) di Guido Brignone.\nNel dopoguerra esce il film \"Desiderio\", iniziato da Roberto Rossellini nel 1943 e portato a termine da Marcello Pagliero nel 1946: Elli Parvo vi interpreta il ruolo di una prostituta che tenta la redenzione. Sempre nel 1946 interpreta un ruolo negativo nel film \"Il sole sorge ancora\", di Aldo Vergano. Dalla met\u00e0 degli anni cinquanta la sua carriera \u00e8 in declino, unica partecipazione di rilievo \u00e8 quella al fianco di Tot\u00f2 in \"Tot\u00f2 terzo uomo\" (1951), di Mario Mattoli.\nNel 1960, dopo aver interpretato un ruolo in \"Madri pericolose\", abbandona la carriera cinematografica.\n\u00c8 morta nel 2010 all'et\u00e0 di 95 anni."}
{"id": "702919", "revid": "292162", "url": "https://it.wikipedia.org/wiki?curid=702919", "title": "Santa Maria la Strada", "text": "Santa Maria la Strada (\"a Strata\" in ) \u00e8 una frazione di Giarre situata alla periferia nord del comune etneo (ne rappresenta l'ingresso nord) al confine con il territorio di Mascali.\nStoria.\nNucleo dell'abitato \u00e8 il Santuario di Santa Maria la Strada, che diede origine al villaggio. Proprio di fronte ad esso si trova il pozzo di Ruggero, che il conte normanno scav\u00f2 in previsione dell'insediamento.\nDal XVI secolo, grazie a Nicola Maria Caracciolo, vescovo di Catania e Conte di Mascali, la zona cominci\u00f2 a popolarsi di contadini e ricchi acesi che avevano nelle vicinanze vasti possedimenti. Il piccolo santuario divenne dunque luogo per l'ascolto della parola di Dio e la celebrazione dei sacramenti.\nIl borgo, separandosi da Mascali, divenne parte del comune di Giarre nel 1815.\nMonumenti e luoghi d'interesse.\nArchitetture religiose.\nIl Santuario di Santa Maria la Strada risale al 1081, in pieno periodo normanno. La leggenda vuole che proprio nei pressi della borgata il conte normanno Ruggero I di Sicilia sub\u00ec un'imboscata dai saraceni insieme a suo fratello Roberto il Guiscardo, mentre faceva ritorno in Calabria dopo aver espugnato Taormina e Aci. Grazie all'aiuto della Vergine riusc\u00ec a sconfiggere gli arabi (o, secondo altre versioni, a farli fuggire) e a proseguire il suo viaggio. Come segno di ringraziamento fece edificare il santuario, dedicandolo alla Vergine Odigitria, appunto, colei che indica la strada. Da allora il Santuario \u00e8 stato meta di pellegrinaggi sino ai nostri giorni. Di questa leggenda non vi \u00e8 alcuna conferma storica ed \u00e8 possibile che la tradizione sia da collegarsi alla intensa attivit\u00e0 di riconversione al cristianesimo avvenuta nel primo periodo normanno in Sicilia (XI secolo).\nNel corso dei secoli, il prospetto del Santuario \u00e8 stato profondamente alterato, tanto che dell'antico aspetto medievale non resta quasi pi\u00f9 traccia. Lo stato attuale del piccolo edificio sacro presenta una chiara struttura neoclassica con elementi barocchi. Al suo interno \u00e8 possibile ammirare il dipinto di Maria Santissima della Strada con Bambino e piccolo San Giovanni Battista, di autore ignoto, ma attribuibile alla scuola di Antonello da Messina, nonch\u00e9 un'opera del pittore acese Pietro Paolo Vasta raffigurante la Madonna con Bambino e Santi Alfio, Cirino e Filadelfo.\nNel 1922 il santuario divenne parrocchia autonoma.\nInfrastrutture e trasporti.\nIl paese \u00e8 attraversato dalla Strada statale 114 Orientale Sicula."}
{"id": "702920", "revid": "287204", "url": "https://it.wikipedia.org/wiki?curid=702920", "title": "Regime sinusoidale", "text": ""}
{"id": "702927", "revid": "2091899", "url": "https://it.wikipedia.org/wiki?curid=702927", "title": "An Ancient Muse", "text": "An Ancient Muse \u00e8 un album della cantante canadese Loreena McKennitt, pubblicato nel dicembre 2006. Questo \u00e8 il settimo disco inciso dall'artista, la cui discografia conta 13 milioni di copie vendute. L'uscita del disco vede il ritorno in scena di Loreena, dopo una pausa durata ben nove anni dall'ultimo long playing.\n\"An Ancient Muse\" racconta l'avvenuto nella Grecia di Omero attraverso la triste e commovente \"Penelope's Song\", per poi visitare la Turchia ottomana, e ritrovarsi in tempo di Crociate nell'antica Inghilterra.\nIn molti brani si pu\u00f2 ritrovare sonorit\u00e0 di ispirazione araba e mediorientale, in modo pi\u00f9 accentuato e maturo rispetto all'album precedente. I brani sono stati scritti per la maggior parte durante una serie di viaggi che l'artista canadese ha intrapreso tra il 2000 e il 2005, in Grecia in modo particolare.\nAlcuni brani di quest'album sono stati presentati in anteprima, rispetto all'uscita del disco, nei concerti di Granada (Spagna), nel fantastico scenario dell'Alhambra, nelle date 14, 15 e 16 settembre 2006. La scelta del luogo come scenario dei concerti non \u00e8 casuale: l'Alhambra infatti \u00e8 stato luogo di incontro di culture differenti.\nLa pubblicazione dell'album \u00e8 stata seguita da una tourn\u00e9e (nel 2007), durante la quale \u00e8 stato registrato un documentario, \"A Moveable Musical Feast\" (pubblicato nel 2008).\nTracce.\nIl testo di \"The English Ladye and the Knight\" \u00e8 del poeta scozzese Walter Scott."}
{"id": "702935", "revid": "1318658", "url": "https://it.wikipedia.org/wiki?curid=702935", "title": "Ande", "text": "La cordigliera delle Ande (in spagnolo \"Cordillera de los Andes\") \u00e8 un'importante catena montuosa dell'America meridionale, situata nella parte pi\u00f9 occidentale del continente, la quale attraversa sette stati: Venezuela, Colombia, Ecuador, Per\u00f9, Bolivia, Cile e Argentina, alcuni dei quali sono noti come Paesi andini: rappresenta il settore meridionale della pi\u00f9 estesa Cordigliera Americana che, partendo dall'Alaska, costeggia l'intero versante pacifico del continente americano fino alla Terra del Fuoco.\nCostituita fondamentalmente da due grandi catene di monti: la \"Cordillera Oriental\" e la \"Cordillera Occidental\", in gran parte separate da una profonda depressione intermedia in cui sorgono altre catene di importanza minore, la principale delle quali \u00e8 la \"Cordillera de la Costa\" cilena (altre piccole catene sorgono ai lati delle grandi catene), \u00e8 anche la pi\u00f9 alta catena montuosa al di fuori del continente asiatico, toccando i sopra il livello del mare con la cima pi\u00f9 alta, l'Aconcagua; la vetta del vulcano Chimborazo, nelle Ande ecuadoriane, \u00e8 invece il punto della superficie terrestre pi\u00f9 lontano dal centro della Terra a causa del rigonfiamento equatoriale.\nCon i suoi di lunghezza (dall'istmo di Panama, a nord, fino a Capo Horn, a sud) \u00e8 tradizionalmente considerata la catena montuosa pi\u00f9 lunga del mondo, rappresentando l'ideale prosecuzione verso sud delle catene montuose dell'America nord-occidentale e centrale. La sua larghezza media \u00e8 di , toccando nel punto pi\u00f9 esteso i (fra il 18\u00ba e il 20\u00ba parallelo sud); l'altezza media \u00e8 di circa . \nEtimologia.\nCi sono varie teorie circa l'etimologia del nome \"Ande\". Alcuni ritengono che derivi dalla parola quechua \"anti\", che significa \"alta cresta\". Altri ritengono che il nome derivi da una delle regioni (\"suyo\") dell'impero Inca (o \"Tahuantinsuyo\") detta \"Antisuyu\", i cui abitanti erano chiamati \"Anti\".\nAltri ancora ritengono che Ande derivi dalla parola spagnola \"and\u00e9n\" che significa terrazzamento, in riferimento alla tipologia di coltivazione utilizzata nella regione andina.\nSuddivisione.\nLa suddivisione delle diverse zone della catena ha subito modifiche nel corso del tempo, assumendo una nomenclatura associata alle divisioni politico-amministrative. Cos\u00ec, a seconda del territorio attraversato, si possono definire Ande venezuelane, colombiane, ecuadoriane, ecc. Nel 1973 il geologo Augusto Gansser-Biaggi propose una suddivisione basata sull'osservazione scientifica delle caratteristiche morfologiche della catena montuosa:\nLe Ande settentrionali ed australi sono chiamate \"Ande di Tipo Collisionale\", per essersi formate dall'obduzione della crosta oceanica. Le Ande centrali corrispondono a quelle definite \"Ande di Tipo Andino\", sviluppatesi dalla subduzione della crosta marina.\nSub-regioni.\nLa geologia ha proposto un'altra classificazione, pi\u00f9 dettagliata, delle zone andine:\nAnde settentrionali.\nA sud della Colombia, alla frontiera con l'Ecuador, le Ande costituiscono la sola catena montuosa con cime vulcaniche alte oltre . Pi\u00f9 a nord, nel Nudo de los Pastos, si suddivide in due catene chiamate rispettivamente Cordillera Occidental e Cordillera Central; da quest'ultima si origina la Cordillera Oriental.\nLa \"Cordillera Central\" \u00e8 separata dalla \"Cordillera Occidental\", per una distanza di circa 400 km, da una faglia entro la quale scorre il r\u00edo Pat\u00eda a sud ed il r\u00edo Cauca a nord.\nLa \"Cordillera Oriental\" si separa gradualmente verso est creando la conca del fiume pi\u00f9 importante della Colombia, il R\u00edo Magdalena. Questa catena montuosa si estende verso nord e nel Dipartimento di Norte de Santander si suddivide in due rami; il ramo orientale entra nel territorio venezuelano, dove prende il nome di \"Cordillera de M\u00e9rida\", le cui naturali estensioni formano Lara-Falc\u00f3n e hanno una stretta relazione con il \"Litoral Central\" (Caracas, Valencia, Maracay) e il \"Litoral Oriental\" (Puerto La Cruz, Barcelona).\nIl ramo occidentale, chiamato Sierra de Perij\u00e1, si estende da est verso nord, formando la frontiera naturale tra Colombia e Venezuela, degradando gradualmente verso i Caraibi fino a punta Gallinas, nella penisola della Guajira, nell'estremo nord della Colombia. Si ricongiunge con la \"Sierra Nevada de Santa Marta\" formando una valle nella quale scorre il R\u00edo Cesar. La Sierra Nevada de Santa Marta \u00e8 il gruppo montuoso pi\u00f9 elevato della Colombia () ed \u00e8 la montagna costiera pi\u00f9 alta del mondo.\nLe tre catene hanno cime di formazione principalmente vulcanica che raggiungono oltre di quota. La \"Cordillera Central\" e la \"Cordillera Oriental\" raggiungono altezze di oltre , coperte dalle nevi perenni. Molti di questi vulcani sono attivi e, nel passato, hanno causato morte e distruzione per via delle esplosioni di gas e dei lahar.\nLe citt\u00e0 pi\u00f9 importanti delle Ande settentrionali sono Bogot\u00e0, Cali e Medell\u00edn in Colombia, Quito e Riobamba in Ecuador e San Crist\u00f3bal e M\u00e9rida in Venezuela.\nAnde centrali.\nLe Ande centrali si estendono dal nudo de Pasto al Nevado Tres Cruces, in Cile. Comprendono gran parte di quello che attualmente \u00e8 il Per\u00f9 e sono considerate la zona centrale delle Ande dove si sono avuti i pi\u00f9 elevati livelli di sviluppo economico e sociale. Le montagne sono disposte in due catene separate dall'altopiano andino. La vetta pi\u00f9 alta della regione \u00e8 il Monte Huascar\u00e1n () e, nella zona cilena, il nevado Ojos del Salado (). Si formano due grandi laghi, il Titicaca ed il Poop\u00f3. Le mesetas interne formano le pianure boliviane. Il clima \u00e8 caldo arido ed il bioma dominante \u00e8 il deserto. La popolazione \u00e8 concentrata soprattutto nell'altopiano e lungo le coste.\nAnde australi.\nLe Ande australi si estendono fino all'estremit\u00e0 dell'America meridionale. In questa regione si possono ritrovare quasi tutti i tipi climatici:\nAnde antartiche.\nLe Ande si estendono fino alla \"Tierra del Fuego\" e, immergendosi in mare, le cime pi\u00f9 alte formano delle isole quali la Georgia del Sud e isole Sandwich meridionali, le Isole Orcadi Meridionali e le Isole Shetland Meridionali. Riemergono nuovamente in Antartide.\nOrografia.\nSe hai abilitato JavaScript puoi riordinare la tabella cliccando sull'intestazione della colonna.\nUsando un criterio di prominenza topografica di 400 m, \"119 picchi appartenenti alle Ande\" hanno un'altitudine che supera i metri. La lista seguente riporta le 119 vette censite di oltre nelle Ande. Grazie al contributo investigativo dI Giancarlo Sardini e delle Guide DonBoscoenlosAndes di Marcar\u00e1 - Per\u00fa. Ad oggi sono state censite 119 vette di oltre metri nella Cordillera delle Ande. Attualmente la persona che ha scalato il maggior numero di vette che superano i metri, ossia le pi\u00f9 alte di questa cordigliera, \u00e8 l'argentino-brasiliano Maximo Kausch; un progetto che non \u00e8 mai stato tentato da nessun altro alpinista prima di lui.\nLe vette pi\u00f9 alte delle Ande:\nGeologia.\nL'origine della catena andina si fa risalire alla dinamica delle placche terrestri ovvero alla tettonica delle placche. La collisione fra due porzioni di crosta, in particolare la placca oceanica nota come placca di Nazca (composta da crosta oceanica) con la placca sudamericana (formata da crosta continentale) \u00e8 la causa dell'orogenesi della catena delle Ande.\nNel Paleozoico, 250 milioni di anni fa, il margine continentale del Sud America era ancora passivo, quindi non avveniva alcuna subduzione. 200 milioni di anni fa questo processo di subduzione della placca di Nazca ebbe inizio ed essa inizi\u00f2 ad inabissarsi sotto la placca sudamericana. La pressione esercitata durante questo evento fece innalzare la cordigliera orientale; i magmi andesitici formati dalla fusione della placca oceanica in subduzione lungo il piano di Benjoff fecero sorgere un arco vulcano, ossia una serie di rilievi vulcanici.\nTra 100 e 60 milioni di anni fa avvenne uno spostamento della litosfera in subduzione verso est provocando la formazione del secondo arco vulcano, che spiega la nascita della cordigliera occidentale. Nel frattempo, il braccio di mare presente tra le due cordigliere inizi\u00f2 a riempirsi di sedimenti derivanti dall'erosione dell'oceano sulla crosta, permettendo cos\u00ec l'avvio della formazione dell'altipiano andino. Infine tra i 15 e i 2 milioni di anni fa si formarono gli stratovulcani, vulcani a cono ripido in cui le eruzioni sono caratterizzate da alternanza fra colate laviche con ceneri e lapilli (tipiche eruzioni vulcaniane).\nClima.\nIl clima nelle Ande varia notevolmente a seconda della latitudine, dell'altitudine e quindi della vicinanza al mare. Il settore meridionale \u00e8 freddo intensamente nevoso anche a quote relativamente basse e piovoso, mentre quello centrale \u00e8 pi\u00f9 asciutto e mite. Il settore nord delle Ande \u00e8 generalmente piovoso, e relativamente all'altitudine anche molto caldo, con una temperatura media di , in Colombia. Il clima \u00e8 caratterizzato da cambiamenti di calore.\nLe Ande del Cile e dell'Argentina possono essere suddivise in due zone climatiche e glacologiche; le \"Ande secche\" e le \"Ande umide\". Le \"Ande secche\" si estendono dalla latitudine del Deserto di Atacama fino alla zona del fiume Maule; le precipitazioni sono pi\u00f9 sporadiche e si verificano forti oscillazioni delle temperature. La linea di equilibrio subisce drastici spostamenti su brevi periodi di tempo, lasciando i ghiacciai in ablazione o in accumulo.\nSport.\nLe bellezze naturali della regione, le rovine dell'Impero Inca in Bolivia e Per\u00f9 e la possibilit\u00e0 di accedere facilmente ai ghiacciai nel sud di Argentina e Cile favoriscono il turismo su grande scala.\nLe Ande presentano condizioni ottime per sport quali l'alpinismo e il rafting. Lo sci, lo snowboard e altri sport invernali si sono fortemente sviluppati in Argentina e Cile. Nelle Ande di Transizione si incontra la pi\u00f9 elevata concentrazione di centri sciistici dell'emisfero sud, dopo la Nuova Zelanda.\nBibliografia.\nLIBRO - Huascaran 1993 - CAI Cedegolo 2013 - Franco Michieli ISBN 978-88-909480-0-8\n LIBRO - Sulle ANDE con le scarpe bucate - montura editing 2020 - Giancarlo Sardini e Valerio Gardoni ISBN 978-88-9453-271-5"}
{"id": "702946", "revid": "287204", "url": "https://it.wikipedia.org/wiki?curid=702946", "title": "Le due torri (romanzo)", "text": "Le due torri (in originale \"The Two Towers\") \u00e8 un romanzo di genere fantasy del 1954 scritto da J. R. R. Tolkien; \u00e8 il secondo volume della trilogia de \"Il Signore degli Anelli\".\nIl titolo.\nIl titolo del romanzo ha suscitato molte discussioni su quali siano effettivamente queste due torri. Si deve per\u00f2 considerare che esso sarebbe in realt\u00e0 un titolo \"provvisorio\", in quanto \"Il Signore degli Anelli\" non nasce come una trilogia, bens\u00ec come un romanzo unico. Dovendolo quindi separare in tre parti per esigenze editoriali, Tolkien si trov\u00f2 a dover mettere insieme i due libri centrali, riunendoli sotto un'unica denominazione; ecco come comment\u00f2:\nQuindi, salvo che non si voglia mantenere l'ambiguit\u00e0, \"Le due torri\" potrebbero essere:\nTrama.\nLibro terzo de \"Il Signore degli Anelli\".\nCapitolo I.\nL'addio di Boromir (\"The Departure of Boromir\")\nIl corpo rantolante di Boromir viene ritrovato da Aragorn a circa un miglio dal campo di Parth Galen. Il Ramingo arriva in tempo solo per raccogliere la dolente confessione del moribondo sul suo tentativo di impadronirsi dell'anello e la sua invocazione del perdono. Poi il figlio di Denethor, primo capitano di Gondor, muore.\nCon l'aiuto di Gimli e Legolas, Aragorn si attarda a dare al corpo dell'amico le esequie funebri: con le armi in pugno e il corpo pietosamente ricomposto, Boromir viene deposto in una delle barche elfiche e sospinto verso le cascate di Rauros. \nImmediatamente dopo il dovuto omaggio al caduto, Aragorn si precipita a investigare sulla scomparsa di Frodo, e scopre cos\u00ec le tracce della sua fuga con Sam verso la riva orientale. Ormai il Ramingo non ha pi\u00f9 dubbi: il destino di Frodo \u00e8 nelle sue stesse mani, ma quelli che rimangono della compagnia non possono abbandonare i loro piccoli amici \u2013 Merry e Pipino \u2013 alla tortura e alla morte che li attende nelle mani degli orchi. Il loro dovere \u00e8 dunque quello di inseguire gli orchi e liberare i giovani hobbit dalla prigionia. Incomincia cos\u00ec un folle, epico inseguimento da parte di Aragorn, Gimli e Legolas, a un giorno di distanza dal rapimento dei loro amici.\nCapitolo II.\nI cavalieri di Rohan (\"The Riders of Rohan\")\nTre giorni e una notte dura la faticosa caccia dei tre compagni agli orchi fuggitivi. Senza quasi riposare, mangiando pochi bocconi di lembas cammin facendo, quasi sempre di corsa e con gli occhi puntati a terra alla ricerca di tracce, uomo, nano ed elfo coprono ben quarantacinque leghe, vedendo tuttavia il loro obiettivo allontanarsi sempre pi\u00f9. L'unico momento di speranza \u00e8 loro dato dal ritrovamento, tra l'erba alta delle vaste pianure di Rohan\u00a0\u2013 il regno degli allevatori di cavalli\u00a0\u2013 di una spilla elfica d'argento sicuramente appartenuta a uno degli hobbit prigionieri. Essa non \u00e8 semplicemente caduta, ma le impronte dimostrano chiaramente che l'hobbit ha cercato di fuggire ed ha volontariamente lasciato cadere un segno della sua presenza.\nL'alba del quarto giorno trova i tre cacciatori dispersi e stanchi nella vasta pianura, a poche miglia da un'immensa ed oscura foresta. E proprio dalla parte della foresta essi vedono avvicinarsi una folta pattuglia di cavalieri dai grigi capelli e dall'imponente statura. I cavalieri di Rohan sono guidati da \u00c9omer, Terzo maresciallo del Mark, e sono reduci da una battaglia con gli stessi orchi inseguiti da Aragorn. L'incontro tra \u00c9omer e i tre amici \u00e8 sulle prime burrascoso, ma alla fine i cavalieri lasciano in prestito ai cacciatori due cavalli, con la promessa di rivedersi al palazzo del re, a Edoras, capitale del regno.\nAlla fine, dunque, i tre compagni raggiungono quello che rimane degli orchi: un cumulo di ceneri fumanti e di resti scomposti di armi, sovrastato da un palo con la testa infilzata di un nemico ucciso. Degli hobbit nessuna traccia apparente. Scende la notte, e ai tre non rimane che attendere l'alba per l'ultimo tentativo di individuare qualche segno dei loro amici.\nCapitolo III.\nGli Uruk-hai (\"The Uruk-hai\")\nNarra la dolorosa prigionia di Merry e Pipino nelle mani degli Uruk-hai fuggitivi. Nuova genia di orchi creati da Saruman, pi\u00f9 robusti e crudeli, capaci di resistere alla luce del sole, la loro pattuglia \u00e8 partita da Isengard col preciso mandato di rapire gli hobbit. Con gli Uruk-hai si trovano anche orchi di provenienza nordica, e un drappello di soldati di Mordor. Presto tra le tre componenti scoppia un conflitto proprio in merito alla sorte dei prigionieri, che costa la vita a parecchi orchi. Merry e Pipino, feriti e legati, vengono trasportati come pacchi o devono, a volte, correre con le loro stesse gambe alla folle andatura dei loro nemici. Gli Uruk-hai attraversano correndo tutta la pianura di Rohan, diretti a nord-ovest, verso Isengard, per consegnare a Saruman il prezioso bottino hobbit. Durante l'attraversata, Pipino tenta una fuga, lasciando cadere tra l'erba la spilla elfica che verr\u00e0 poi trovata da Aragorn.\nDopo tre giorni di cammino, gli orchi giungono alle falde della foresta di Fangorn; l\u00ec, sono sorpresi da una folta pattuglia di cavalieri di Rohan, comandati da \u00c9omer, gli stessi che poi si incontreranno con il terzetto degli inseguitori. Circondati dai cavalieri, gli orchi si apprestano a una disperata difesa; ma uno di essi, Grishn\u00e0kh, soldato di Mordor, presagendo l'imminente rovina, e in conflitto con la volont\u00e0 di Ugl\u00f9k, capo degli Uruk-hai, sottrae nascostamente gli hobbit dall'accampamento. Suo segreto intento, naturalmente, \u00e8 impadronirsi dell'anello, poich\u00e9 nessuno ha potuto nascondere agli orchi che l'Oscuro signore \u00e8 disperatamente alla caccia dell'Unico Anello.\nMa la fuga di Grishn\u00e0kh viene scoperta dalle sentinelle di Rohan, e l'orco \u00e8 ucciso. Merry e Pipino sono liberi. Possono cos\u00ec liberarsi dai legami, e scivolando protetti dai loro manti elfici, si dirigono verso l'oscura foresta di Fangorn.\nCapitolo IV.\nBarbalbero (\"Treebeard\")\nPostisi in salvo, alle prime luci dell'alba, proprio mentre i cavalieri di Rohan sferrano il loro mortale attacco contro gli Uruk-hai, gli hobbit si inoltrano timorosi nell'oscura e millenaria foresta di Fangorn, un residuo degli antichi boschi della Prima Era del mondo. \nQui, su un piccolo colle esposto ai raggi del sole, incontrano la creatura pi\u00f9 strana e antica della Terra di mezzo: Barbalbero (Treebeard), l'Ent, ovvero il pastore di alberi, il custode della foresta. Egli ha la forma di un solido e antichissimo albero, ma \u00e8 una creatura quasi umana. Occhi e voce rivelano la profondit\u00e0 insondabile della sua mente, e i suoi atti sono improntati a una serena, imperturbabile e imperscrutabile saggezza. \nBarbalbero conduce Merry e Pipino, come ospiti graditi per la loro semplice naturalit\u00e0, nella sua dimora, nascosta nelle pi\u00f9 lontane radici della foresta, e qui viene da loro messo al corrente degli ultimi avvenimenti della Terra di Mezzo. Avviene cos\u00ec il pi\u00f9 stupefacente degli eventi: l'Ent, scosso e infuriato dal tradimento di Saruman\u00a0\u2013 i cui orchi da tempo ormai devastano le propaggini della foresta\u00a0\u2013 si \"risveglia\". Come un vento di bufera sorto all'improvviso, indice una Consulta tra tutti gli Ent, e insieme a loro decide di recarsi alla guerra contro Isengard. Merry e Pipino, che con la loro venuta sono stati la causa di questa improvvisa svolta degli eventi, vengono portati in trionfo alla testa dell'imponente marcia degli Ent.\nMa qualcosa di ancora pi\u00f9 insondabile e inatteso attira l'attenzione degli hobbit: l'intera foresta si sta muovendo a fianco degli Ent, una marea di alberi dal cuore tenebroso si sta scagliando come una tempesta contro le solide difese della rocca di Orthanc.\nCapitolo V.\nIl cavaliere bianco (\"The White Rider\")\nLa narrazione torna sul trio dei cacciatori. Aragorn riesce a scoprire le tracce degli hobbit accanto ai resti della battaglia, e guida cos\u00ec Legolas e Gimli all'interno della foresta di Fangorn.\nGiunti sul colle di Barbalbero, una minaccia sembra incombere sui tre amici: un misterioso e anziano viandante si sta avvicinando loro, minaccioso nella sua ambigua somiglianza con Saruman. Indossa infatti un cappuccio che a malapena cela la folta e lunga barba bianca, e si appoggia a un bastone da stregone.\nGimli manifesta immediatamente l'intenzione di ucciderlo, ma il viandante \u00e8 pi\u00f9 veloce di loro e con un'agilit\u00e0 incredibile li raggiunge alla sommit\u00e0 del colle. Stregati dalla sua voce affabile, Aragorn e i suoi amici non sanno risolversi su cosa fare; ma quando il vecchio si siede su un masso, qualcosa di bianco balena tra i suoi stracci come un raggio di sole dalle nuvole. Allora Gimli, sempre convinto si tratti di Saruman, si scaglia con la sua ascia contro il misterioso pellegrino. Ma questi, con un atto di imperio, disarma il nano e i suoi compagni e poi, liberatosi dagli stracci, si manifesta finalmente nel suo vero volto. \nRiappare dunque Gandalf, nelle bianche vesti di capo degli stregoni, rinato dalla sua lotta col demonio e restituito alla vita anche grazie alle cure di Galadriel. Egli rivela loro l'essenza della sua nuova natura: dopo il combattimento col Balrog negli abissi pi\u00f9 oscuri della terra e sulle cime pi\u00f9 inaccessibili del mondo, purificato dalla lotta e dalla mortale sofferenza, egli \u00e8 stato elevato al rango di stregone bianco, guida delle libere genti della Terra di mezzo nella battaglia finale contro l'oscurit\u00e0 (un chiaro riferimento simbolico all'Arcangelo Gabriele, il portatore della Luce). Ora egli conosce cose lontane e domina la volont\u00e0 dei suoi protetti, e pu\u00f2 ergersi come Cavaliere Bianco contro i Nove cavalieri neri di Mordor.\nRassicurati gli amici sul destino degli hobbit, Gandalf richiama il cavallo Ombromanto (Shadowfax), il principe dei Mearas di Rohan, e, seguito da Aragorn, Gimli e Legolas, galoppa rapido verso il palazzo d'oro di Th\u00e9oden, re di Rohan. La marea \u00e8 cambiata, e la tempesta si sta avvicinando.\nCapitolo VI.\nIl re del palazzo d'oro (\"The King of the Golden Hall\")\nDopo una lunghissima cavalcata per le solitarie praterie di Rohan, Gandalf e compagni giungono in vista di Edoras, capitale di Rohan, il colle su cui si ergono la citt\u00e0 di re Th\u00e9oden e Meduseld, il palazzo d'oro della dinastia dei Rohirrim. \nL'accoglienza tuttavia non \u00e8 delle pi\u00f9 cortesi: fin dalla porta, le guardie hanno ricevuto l'ordine di diffidare di ogni viandante, e soprattutto di Gandalf. Ma l'autorit\u00e0 dello stregone supera ogni ostilit\u00e0, ed egli pu\u00f2 accedere con Aragorn e gli altri all'ampio salone del trono. Su questo siede un vecchio apparentemente piegato dagli anni, e accanto a lui un uomo dall'aspetto mellifluo e sinistro, Grima Vermilinguo (Wormtongue), consigliere del re ma in realt\u00e0 spia infiltrata da Saruman per sabotare la salute mentale del sovrano. Da anni il fraudolento consigliere ha preso in pugno la volont\u00e0 di Th\u00e9oden, facendolo sentire ormai vecchio e solo di fronte al precipitare di eventi incontrollabili, mentre tutta la corte \u2013 \u00c9omer e la sorella \u00c9owyn, e H\u00e1ma la fedele guardia di palazzo\u00a0\u2013 assistono impotenti e con crescente furore al disonesto gioco di Grima. Ma Gandalf \u00e8 giunto proprio per porre fine a questo stato di cose: rivelando la sua nuova natura egli annichilisce il potere occulto della spia di Saruman e vince la diffidenza, indotta e inconsapevole, del vecchio re. Accogliendo i nuovi consigli di Gandalf, Th\u00e9oden riprende rapidamente vigore e fiducia, e si scuote di dosso la ragnatela di menzogne in cui Grima l'aveva rinchiuso.\nEd \u00e8 cos\u00ec che il re del Th\u00e9oden decide, pressato dalle notizie recategli da Gandalf, di opporsi definitivamente alle trame di Saruman e di sfidarlo in battaglia. I cavalieri di Rohan, guidati di nuovo dal loro re, partono per la difesa del regno verso la decisiva battaglia contro le forze del male scatenatesi ai loro confini. A presidio del trono, sola nel grande palazzo d'oro di Meduseld, rimane \u00c9owyn, giovane e bella dama di Rohan, gi\u00e0 segretamente toccata nel cuore dall'apparizione misteriosa e severa di Aragorn, erede di Isildur.\nCapitolo VII.\nIl Fosso di Helm (\"Helm's Deep\")\nLa cavalcata dei cavalieri di Rohan dura due giorni. Durante la marcia giunge loro notizia che Saruman ha sferrato l'attacco: i Guadi dell'Isen (Fords of Isen) sono caduti nelle mani del nemico, che avanza con forze imponenti verso sud, per attaccare Erkenbrand, il difensore della fortezza detta il Fosso di Helm, nella vallata Ovestfalda (Westfold Vale). Gandalf, per ragioni sue segrete, si allontana verso nord, incitando Th\u00e9oden a portare soccorso al principe del Mark.\nI cavalieri giungono dunque, sulla sera del secondo giorno, alla imponente fortezza, protetta da una diga che ostruisce tutta la vallata nella quale essa \u00e8 incastonata, e successivamente da un sistema di mura titaniche costruite migliaia di anni prima dai re giunti dal nord. Ivi, scoprono che hanno gi\u00e0 trovato rifugio tutti gli abitanti della vallata, in un immenso sistema di caverne (le caverne di Aglarond) che sprofondano per miglia nel cuore delle montagne, che di Erkenbrand non vi \u00e8 pi\u00f9 notizia, mentre solo una piccola guarnigione di anziani guerrieri \u00e8 pronta alla difesa. Ma le forze sono poche, e la notte si annuncia minacciosa e foriera di angoscia.\nBen presto, infatti, orchi e uomini selvaggi del nord ingaggiati da Saruman con la menzogna, giungono come una marea in tempesta a lambire le prime difese della valle: comincia la battaglia del Fosso di Helm. Durante tutta la notte, Aragorn ed \u00c9omer, assieme a Gimli e Legolas, vengono chiamati, assieme all'esercito, a una dura prova di resistenza e valore, cercando di opporsi con il loro coraggio all'immenso urto di odio e furore dei nemici, e durante la battaglia molti cavalieri di Rohan, tra cui lo stesso H\u00e0ma, perdono la vita. Le arti di Saruman sono potenti e sottili: egli scatena una tempesta di fulmini e pioggia sulla battaglia, e ha anche preparato un'arma segreta, un fuoco capace di sgretolare con un'esplosione le potenti mura del Fosso. Infatti gli orchi riescono a conquistare, assalto dopo assalto, malgrado una sortita disperata di Aragorn, \u00c9omer e Gimli fuori dal grande cancello, i bastioni esterni della fortezza, e poco prima dello spuntare dell'alba, si preannuncia l'assalto finale che porr\u00e0 termine ad ogni speranza dei difensori. \u00c8 in quel punto della notte che re Th\u00e9oden chiede ad Aragorn un atto di lealt\u00e0 e coraggio disperati: vendere cara la vita tentando una sortita con la cavalleria del Mark sui bastioni della fortezza, per respingere gli assalitori. Ed \u00e8 cos\u00ec che Aragorn e Th\u00e9oden, assieme ad \u00c9omer, si lanciano nell'ultima carica della battaglia, aprendosi un varco di distruzione e di morte tra i nemici ormai certi della vittoria.\nMa fuori, alla prima luce dell'alba, li attende una sorpresa: il nemico \u00e8 come paralizzato da rumori sinistri e oscure presenze giunte alle sue spalle con le prime luci del giorno: gli orchi sono infatti totalmente circondati, in faccia dalla carica dei cavalieri di Rohan, ai fianchi dalla comparsa inattesa di Gandalf accompagnato dai soldati di Erkenbrand, e alle spalle dall'oscura foresta vivente di Fangorn, che gli Ent hanno guidato in battaglia. Finisce cos\u00ec il vile attacco di Isengard al regno di Rohan: pressati e attaccati da ogni parte, gli orchi fuggono disperati nell'oscuro intrico vegetale degli alberi di Fangorn, dove vengono risucchiati e distrutti per non uscirne mai pi\u00f9 vivi.\nCapitolo VIII.\nLa via che porta a Isengard (\"The Road to Isengard\")\nGandalf e Th\u00e9oden si rincontrano dunque vincitori sulle mura del Fosso. Tutti gli sguardi dei guerrieri di Rohan, e di Gimli, Legolas e Aragorn sono invece attratti dal mistero inquietante e sinistro della foresta comparsa improvvisamente dal nulla. Ma Gandalf non vuole fornire alcuna spiegazione.\nDopo un breve riposo, il re e i suoi amici partono, per consiglio di Gandalf, verso Isengard. Il loro compito \u00e8 quello di chiudere definitivamente i conti con Saruman, anche se lo stregone sostiene che non \u00e8 pi\u00f9 un esercito quello che occorre, ma un semplice corteo reale. Nella prima parte del viaggio essi attraversano la misteriosa foresta, e intravedono degli Ent, con profonda emozione di Legolas. Poi il cammino prosegue lungo le praterie di Rohan, a fianco del letto dell'Isen, inspiegabilmente prosciugato. E, dopo una notte di viaggio, finalmente giungono alle porte della valle dello stregone.\nIsengard \u00e8 una valle incassata tra due braccia montuose che convergono a formare un cerchio roccioso impenetrabile; alla loro convergenza, Saruman ha fatto costruire un poderoso cancello che si apre su un breve tunnel. La valle \u00e8 sempre stata verde e accogliente, un bacino pianeggiante al cui centro si innalza una fantastica torre in pietra nera, opera di impareggiabile potenza: Orthanc. Ma quello che appare agli occhi dei cavalieri \u00e8 uno spettacolo ben diverso: il cancello \u00e8 divelto e frantumato, il tunnel sfondato e diroccato, mentre ovunque giacciono frammenti delle mura divelte. Il potere di Saruman \u00e8 stato travolto. E proprio dalle rovine, fanno capolino le teste ricciute di Merry e Pipino, intenti a consumare un lieto pasto tra stoviglie e botti di birra trafugate dal bottino di Isengard. L'incontro con i vecchi amici della compagnia \u00e8 ironico e affettuoso, mentre anche Th\u00e9oden pu\u00f2 fare conoscenza degli Hobbit.\nCapitolo IX.\nRelitti e alluvioni (\"Flotsam and Jetsam\")\nMentre Gandalf e il corteo reale si avviano ad incontrare Barbalbero, Gimli, Legolas e Aragorn rimangono con gli hobbit, per consumare insieme un lieto pasto, fumare in pace e ricostruire insieme i frammenti sparsi delle loro storie parallele. Gli hobbit raccontano dunque la loro prigionia e l'incontro con gli Ent, fino agli eventi decisivi dell'attacco a Isengard.\nLa marcia trionfale degli Ent era giunta alla valle dello stregone sul calar della notte, proprio mentre gli eserciti di Saruman uscivano dalle mura per portare il loro attacco al Fosso di Helm. Lasciato passare l'esercito, al cui inseguimento subito erano stati posti molti degli Ucorni (Huorns) \u2013 ovvero gli alberi viventi della foresta di Fangorn -, gli Ent si buttarono furiosamente alla demolizione delle mura di Isengard. Superato l'ostacolo, essi si avventarono nella valle, trovando sulla loro strada pozzi eruttanti fuochi e fumi avvelenati. Per sconfiggere Saruman, l'unica soluzione era deviare il corso del fiume Isen e creare un'inondazione in grado di allagare le profonde caverne nelle quali si nascondevano le fucine di guerra dello stregone: e cos\u00ec fu.\nQuello che dunque si presenta agli occhi degli amici ritrovatisi \u00e8 un bacino di acque morte e inquinate sulle quali galleggiano relitti di guerra, e nel mezzo del quale sorge il pinnacolo spettrale di Orthanc. Saruman \u00e8 prigioniero, e la sua potenza, forse, definitivamente offuscata.\nCapitolo X.\nLa voce di Saruman (\"The Voice of Saruman\")\n\u00c8 l'ultimo atto della guerra tra Rohan e Isengard: il tentativo che Gandalf deve fare per riportare Saruman dalla parte del bene nella lotta contro Sauron. L'incontro avviene sotto il balcone che sovrasta il grande portale della torre di Orthanc; su di esso Saruman, come un vecchio lupo braccato, si rivolge ai vincitori cercando di sfruttare per l'ultima volta il suo pi\u00f9 grande potere: il fascino incantatore della sua voce. Prima dunque cerca di circuire nuovamente la volont\u00e0 di Th\u00e9oden, proponendogli una nuova alleanza; ma Th\u00e9oden riesce a liberarsi dell'incanto definitivamente, rifiutando ogni compromesso col traditore. Poi il capo degli stregoni prova disperatamente a convincere nuovamente Gandalf a stringere un patto di collaborazione, ma si deve accorgere che ogni potere \u00e8 svanito. Gandalf \u00e8 ora il capo del suo ordine, e per l'autorit\u00e0 conferitagli, priva Saruman del suo bastone e lo condanna a rimanere prigioniero della rocca, nell'attesa angosciosa di un ignoto e minaccioso destino.\nProprio mentre il corteo con Gandalf e Th\u00e9oden si allontana, da un'alta finestra della torre Vermilinguo\u00a0\u2013 anch'egli prigioniero degli Ent\u00a0\u2013 cerca di uccidere Saruman facendo cadere un pesante oggetto che piomba invece ai piedi di Gandalf. Lo raccoglie Pipino, rimanendo scosso dalla sua inquietante presenza: \u00e8 infatti una dei Palant\u00edri, le pietre veggenti di N\u00famenor con cui Saruman dialogava segretamente con Mordor.\nCapitolo XI.\nIl Palant\u00edr (\"The Palant\u00edr\")\nIl corteo reale si allontana dalla rocca di Orthanc, proprio mentre un urlo raccapricciante dal suo interno fa capire che Saruman ha scoperto qual era l'oggetto con cui Vermilinguo ha tentato di ucciderlo. I due saranno costretti a condividere una prigionia piena di odio e rancore.\nUsciti da Isengard, Merry sul cavallo di Gandalf e Pipino su quello di Aragorn, i cavalieri e i loro alleati si apprestano a trascorrere una notte di riposo prima di raggiungere il Fosso di Helm in vista di un consiglio di guerra. Nel buio della notte, Pipino tuttavia fatica a trovare riposo: il suo pensiero \u00e8 inquieto, attratto dal mistero del nero cristallo col cuore luminoso in cui per un breve attimo ha avuto la ventura di sbirciare. E incapace di trovare sonno, ad un tratto si alza e, come un ladro, sottrae il Palant\u00edr dalle braccia di Gandalf dormiente per potervi un'ultima volta gettare un'occhiata. Ma il potere della sfera \u00e8 troppo forte per lui: fa appena in tempo a sollevare il mantello che lo riveste, che viene subito catturato dal lume crudele che cova in esso e si accascia, fulminato, con un grido.\nTutto l'accampamento \u00e8 in subbuglio, ma Gandalf non tarda a scoprire il colpevole, rigido e privo di sensi accanto alla sfera. Dopo averlo rianimato lo interroga severamente, ottenendo da Pipino una piena confessione: egli ha parlato con Sauron, ha dovuto dirgli che \u00e8 uno Hobbit, ed ora \u00e8 divenuto oggetto della sua crudele e ansiosa attenzione. Come Gandalf pu\u00f2 infatti desumere dal racconto dell'hobbit, l'Oscuro Signore \u00e8 ormai convinto che Saruman abbia rapito il portatore dell'anello e lo stia torturando con l'uso della sfera; presto invier\u00e0 dunque un suo messaggero per portare nella Torre di Barad-d\u00fbr il presunto prigioniero.\nNon rimane che sciogliere l'accampamento e dividersi: Th\u00e9oden e i suoi cavalieri, con Aragorn, Gimli e Legolas, dovranno marciare a tappe forzate verso il Fosso di Helm; Gandalf, con Pipino, cavalcher\u00e0 veloce come il vento verso Minas Tirith, la capitale di Gondor. La guerra si sta avvicinando. E mentre tutti si apprestano a partire, nel buio della notte sfreccia sulle loro teste un Cavaliere nero alato, un Nazg\u00fbl sulla sua mostruosa creatura volante: \u00e8 diretto a Isengard.\nLibro quarto de \"Il Signore degli Anelli\".\nCapitolo I.\nSm\u00e9agol domato (\"The Taming of Sm\u00e9agol\")\nLa storia torna su Frodo e Sam. Dopo la loro fuga dall'accampamento, essi vagano da tre giorni lungo le scabrose pendici degli Emyn Muil, i colli che fanno da confine tra l'Anduin e le terre dell'est. Non esistono sentieri e spesso il loro andirivieni li riporta su strade gi\u00e0 percorse; stanno inutilmente tentando di uscire da quelle terre desolate e senza vita, ma ostacoli e difficolt\u00e0 di ogni tipo si frappongono al loro desiderio.\nCome se ci\u00f2 non bastasse, sanno di essere seguiti da Gollum, che si tiene tuttavia nascosto ed evita ogni contatto.\nUna notte, dopo aver disceso, non senza rischi spaventosi, una parete di roccia scabrosa con l'aiuto della corda elfica ricevuta in dono a L\u00f3rien (corda che, dopo essere servita per la loro discesa, si slega da sola al richiamo di Sam per ricadere tra le sue braccia), essi riescono finalmente a scorgere la malvagia creatura alle loro spalle, intenta a seguirne le tracce nel buio. Si appostano allora e gli tendono un agguato. \u00c8 cos\u00ec che Gollum cade prigioniero di Frodo e Sam (non senza aver lottato duramente).\nOrmai i due non possono pi\u00f9 liberarsi di lui: lasciarlo vorrebbe dire esporsi al pericolo di una sua vendetta, e abbandonarlo legato sarebbe come condannarlo a morte. Per la prima volta, Frodo prova un moto di piet\u00e0 per la miserabile creatura, ricordando anche le parole di Gandalf sulla piet\u00e0 di Bilbo, e decide allora di sottoporre Gollum ad una prova: lo liberer\u00e0 dalla corda elfica che lo tortura, se egli giurer\u00e0 fedelt\u00e0 al Portatore dell'anello. E Gollum giura. Da quel momento si trasforma in un essere amichevole e (fin troppo) servizievole, accettando di fare loro da guida verso la terra nera di Mordor.\nCapitolo II.\nL'attraversamento delle paludi (\"The Passage of the Marshes\")\nLa fedelt\u00e0 di Gollum si rivela a poco a poco autentica e sincera: egli infatti conduce gli hobbit fuori dal labirinto degli Emin Muil, e li guida sicuro e attento lungo il nuovo minaccioso cammino delle Paludi Morte (Dead Marshes). Queste sono un immenso acquitrino che si stende dai colli dell'Emin Muil fino ai confini di Mordor, a sud del Dagorlad, la terra desolata lungo la quale corre la via diretta per il nero cancello di Mordor. Esse costituiscono il passaggio nello stesso tempo pi\u00f9 infido e pi\u00f9 protetto verso la terra del Nemico, l'unico che gli orchi non frequentino mai, passaggio scoperto da Sm\u00e9agol nei suoi disperati vagabondaggi. Nelle acque putride e puzzolenti delle paludi, tempestate da innumerevoli fuochi fatui, si intravedono i pallidi fantasmi di guerrieri antichi, elfi, uomini e orchi: sono i resti spettrali dell'antica battaglia dei Tre eserciti combattuta ai piedi di Mordor alla fine della Seconda Era.\nIl cammino \u00e8 orribile e disperato; bagnati e intrisi dell'insopportabile odore di morte, i viaggiatori si muovono attraverso un sentiero quasi invisibile di erbe scivolose e pozzanghere insidiose. E su di loro, nel cuore di una notte limpida e fredda, si abbatte la minaccia di un Nazg\u00fbl sibilante e crudele, che sfreccia nel cielo dalle mura di Mordor verso il fronte dell'ovest, dove gli eserciti di Rohan stanno trionfando.\nLa fine del viaggio \u00e8 forse ancora peggiore del suo inizio: ai bordi orientali delle paludi si stendono le pendici avvelenate e desertiche dell'Ephel D\u00faath, le Montagne dell'Ombra, un vasto deposito di ceneri e rigurgiti velenosi generati dalla mortale polluzione di Mordor e dei suoi eserciti. Ed \u00e8 in uno dei loro pozzi oscuri che i tre compagni trovano un attimo di riposo: mentre Frodo giace addormentato, all'attento Sam non sfugge un incredibile monologo nel quale la doppia natura di Gollum\u00a0\u2013 Scurrile e Servile\u00a0\u2013 si trova a lottare tra il desiderio dell'anello e quello di preservare l'amicizia del suo nuovo padrone. Ed \u00e8 l\u00ec che Gollum accenna al futuro possibile aiuto che egli potr\u00e0 ricevere da una misteriosa creatura.\nCapitolo III.\nIl cancello nero \u00e8 chiuso (\"The Black Gate Is Closed\")\nAccovacciati su uno sperone di roccia dell'Ephel D\u00faath, i viaggiatori guardano sorgere l'alba alle spalle del nero cancello di Mordor. Sono a poche centinaia di metri dalla loro terribile meta, nascosti agli sguardi delle minacciose sentinelle, spettatori impotenti dell'enorme forza militare che si concentra tra le braccia rocciose che fiancheggiano l'ultimo tratto di strada che conduce alle porte dell'Oscurit\u00e0. E sulle strade che da Est conducono al Passo Maledetto, Cirith Gorgor, si snodano gli eserciti dei nuovi alleati di Sauron, i Sudroni (Swertings) provenienti dalle terre meridionali che si stendono oltre il Grande mare.\nFrodo appare deciso a dirigersi al cancello, fedele alla missione che un giorno ormai lontano gli \u00e8 stata affidata dal Consiglio di Elrond, consapevole che il prezzo sar\u00e0 la morte, e non vuole che nessuno lo segua. Ma Gollum \u00e8 terrorizzato: egli sa che nessuno pu\u00f2 sfuggire all'Occhio di Sauron, e che la conseguenza sar\u00e0 il ritorno dell'Anello nella mano dell'Oscuro Signore. \u00c8 cos\u00ec che egli rivela agli hobbit diffidenti l'esistenza di un altro passaggio, segreto e misterioso, in grado di condurli oltre le montagne, nel cuore di Mordor. \u00c8 la lunga scalinata che pi\u00f9 a sud, all'altezza della terribile citt\u00e0 morta di Minas Morgul, si inerpica verso il passo di Cirith Ungol. Frodo non sa se fidarsi o meno dei consigli ambigui della loro guida. Egli invoca dentro di s\u00e9 la perduta guida di Gandalf, e non immagina che nello stesso istante lo stregone, a colloquio con Saruman, sta proprio pensando a lui. Ed \u00e8 forse proprio questo segreto legame spirituale che ispira nell'hobbit una nuova determinazione: seguir\u00e0 il consiglio di Gollum e prender\u00e0 la strada da lui consigliata.\nCapitolo IV.\nErbe aromatiche e Stufato di coniglio (\"Of Herbs and Stewed Rabbit\")\nLa nuova tappa del viaggio di Frodo, Sam e Gollum attraversa la regione dell'Ithilien, una vallata ancora viva e verdeggiante, che in tempi pi\u00f9 felici era considerata il giardino di Gondor. Costellata di boschi di conifere profumate e di macchie di erbe aromatiche, essa dona agli Hobbit una pausa di inattesa serenit\u00e0.\nCome al solito essi devono viaggiare di notte, poich\u00e9 l'Occhio \u00e8 sempre vicino e instancabile. E in una pausa mattutina, l'affamato Sam convince Gollum a cacciare per loro qualche coniglio. Ottenuto ci\u00f2 che voleva, il fedele hobbit cucina la tenera selvaggina accendendo un piccolo fuoco, da cui, contro le sue intenzioni, si alza presto un sottile filo di fumo. Sar\u00e0 proprio quel piccolo segnale che attirer\u00e0 sugli hobbit l'attenzione di una pattuglia di soldati di Gondor mandati a sabotare gli eserciti provenienti dal sud.\nFrodo e Sam (Gollum si \u00e8 abilmente sottratto) sono prigionieri del Capitano Faramir, che apprende con profonda emozione della loro amicizia con Boromir, suo fratello. Ma i nemici si avvicinano e i soldati sono impegnati in una breve ed intensa battaglia contro le loro retroguardie. Ed \u00e8 cos\u00ec che Sam fa l'amara esperienza di una guerra, quando il corpo straziato di un Sudrone precipita ai suoi piedi; cos\u00ec come pu\u00f2 provare la soddisfazione di vedere da vicino un Olifante, un enorme bestione da guerra che corre imbizzarrito a pochi passi da lui.\nCapitolo V.\nLa finestra a occidente (\"The Window on the West\")\nTerminata la battaglia, Faramir inizia l'interrogatorio di Frodo, ma ben presto si rende conto della sincerit\u00e0 dell'hobbit e di un inquietante mistero di cui \u00e8 portatore. Per questa ragione decide di condurre lui e Sam nel rifugio segreto di Henneth Ann\u00fbn, la Finestra del Tramonto, dove potr\u00e0 continuare indisturbato il suo colloquio con gli Hobbit. Henneth Annun \u00e8 una caverna ricavata deviando l'antico corso di una cascata, che ora \u00e8 divenuta una barriera impenetrabile utile a proteggere la segretezza del luogo. In quella caverna i soldati di Gondor transitano durante le loro spedizioni segrete nell'Ithilien, trovandovi ristoro e riposo. Ed \u00e8 l\u00ec che continua il dialogo tra Frodo e Faramir, dialogo durante il quale il capitano di Gondor apprende le tragiche avventure della Compagnia dell'anello. E proprio durante il colloquio, Sam si lascia scappare, affascinato dalla personalit\u00e0 di Faramir, il segreto dell'Anello.\n\u00c8 questa una delle pagine pi\u00f9 alte di tutto il romanzo: il giovane condottiero si rivela un uomo di profonda saggezza e compassione umana, e di fronte alla terribile tentazione dell'Anello - lo stesso per cui suo fratello ha trovato la morte\u00a0\u2013 egli supera la prova dando testimonianza di fedelt\u00e0 al suo destino e di intima adesione agli stessi principi che stanno portando Frodo all'estremo sacrificio della vita. Frodo stesso pu\u00f2 dunque abbandonarsi fiducioso tra le amichevoli braccia del capitano, rivelando con disperata stanchezza il terribile compito di cui si \u00e8 fatto carico.\nCapitolo VI.\nLo stagno proibito (\"The Forbidden Pool\")\nVerso l'alba Faramir fa alzare Frodo dal suo giaciglio per mostrargli una inquietante novit\u00e0: Gollum si \u00e8 infiltrato nel rifugio segreto, e sta nuotando nello stagno creatosi ai piedi della cascata in cerca di pesci. Il suo destino \u00e8 segnato: la legge di Gondor infatti condanna a morte chiunque infranga il segreto di Henneth Annun. Ma Frodo intercede per lui e ottiene che gli venga risparmiata la vita, ponendosi come suo protettore e garante. \u00c8 cos\u00ec che Faramir concede a Frodo di continuare il suo drammatico viaggio, sotto la guida di Gollum. Dopo averli nominati Amici di Gondor e suoi personali, Faramir carica gli hobbit di provviste fresche e li riconduce sul sentiero abbandonato il giorno prima. L\u00ec si separano, consapevoli che forse mai pi\u00f9 potranno rivedersi da vivi.\nCapitolo VII.\nViaggio sino al crocevia (\"Journey to the Cross-roads\")\nIl viaggio dunque riprende. Ma qualcosa nel mondo \u00e8 cambiato: una nube minacciosa e imponente avanza da est, dal cuore di Mordor, oscurando tutto il cielo e privando l'aria di freschezza e di vita. Sui boschi dell'Ithilien \u00e8 calato un silenzio mortale. \u00c8 la tempesta che Sauron sta portando nel cuore del regno di Gondor, in attesa dell'assalto alla rocca di Minas Tirith. \nOppressi dall'angoscia e dalla fatica, i tre viaggiatori costeggiano oscure foreste, addentrandosi verso sud est; la meta \u00e8 un crocevia nel quale si incontrano le strade che conducono, a sud verso il mare lontano, a ovest verso le rovine della citt\u00e0 di Osgiliath, una volta capitale di Gondor e ora terra di conquista degli orchi, e a est verso la valle maledetta di Minas Morgul, la torre degli spettri.\nL\u00ec giunti, gli Hobbit hanno una sorpresa: nel centro del crocevia si erge una imponente statua di pietra, memoria degli antichi re di Gondor; la sua testa \u00e8 stata recisa, sostituita con una pietra deforme oscenamente imbrattata, e giace abbandonata su un lato della via. Ma l'ultimo raggio di sole, tramontando sotto il tombale tetto di nuvole che ha ormai oscurato tutto l'occidente, va a cadere proprio sulla testa del re, rivelando che essa \u00e8 coronata di un intreccio di fiori rampicanti bianchi e oro. Come un auspicio di tempi che furono, o di speranze future, la visione rianima gli Hobbit, e Frodo pu\u00f2 esclamare: \"non possono conquistare per sempre!\".\nCapitolo VIII.\nLe scale di Cirith Ungol (\"The Stairs of Cirith Ungol\")\nLasciato il crocevia, li aspetta l'imbocco nella valle maledetta di Minas Morgul, la Torre degli spettri. Essa si incunea serpeggiando nel cuore dell'Ephel D\u00faath, immersa in un'oscurit\u00e0 perenne e nebbiosa, rotta dall'inquietante chiarore spettrale della torre della rocca che una volta, sotto i re di Gondor, prendeva il nome di Minas Ithil. Gemella lunare della torre di Minas Tirith, Minas Ithil era stata conquistata dalle forze dell'oscurit\u00e0 nell'epoca in cui Sauron, cacciato dalla foresta di Bosco Atro (Mirchwhood), era rientrato in Mordor. Da allora essa ospita il nero re degli stregoni di Angmar, lo stesso che\u00a0\u2013 in una lontana notte di ottobre\u00a0\u2013 ha pugnalato Frodo su Collevento. Ai lati della strada che conduce al cancello della fortezza si stendono prati neri costellati di fiori bianchi come ossa, emananti un intenso fetore di morte. E proprio davanti al bivio, Frodo \u00e8 catturato da un incantesimo mortale che lo conduce, trotterellando istupidito, verso l'ingresso della torre mortale, non fosse per Sam che riesce a strapparlo alla oscura malia.\nSulla parte sinistra della strada si apre una spaccatura nella roccia lungo all'interno della quale corre un sentiero stretto e pietroso: \u00e8, come indicato da Gollum, la strada a scalini che si inerpica verso un valico nascosto e abbandonato della valle, il valico di Cirith Ungol. Ma i viaggiatori hanno appena imboccato il sentiero, che il nero cancello della Torre si apre, vomitando un esercito immenso di uomini e orchi guidato dal re degli spettri in persona. Per un attimo, il richiamo dell'anello attira l'inquieta attenzione del nemico, costringendo Frodo a lottare nuovamente contro la tentazione di infilarselo; ma la guerra non attende e l'esercito riprende il cammino verso la conquista di Osgiliath.\nPer i tre compagni riprende dunque il cammino, ovvero la straziante salita lungo la pericolose ed oscure scale che, per centinaia e centinaia di metri, si inerpicano verso le creste montagnose che segnano il confine occidentale di Mordor. La fatica \u00e8 improba, peggiorata dal vento freddo e aggressivo che scende dalle cime sovrastanti, e dalla minaccia di baratri invisibili che accompagnano l'ascesa nel cuore della notte. Poche sono le occasioni di riposo, e in una di queste, Sam e Frodo rinsaldano, con parole di rara bellezza, la profonda consapevolezza del significato che ricopre il loro destino nell'infinito scorrere della storia del mondo: \u00ab [...] noi non saremmo qui, se avessimo avuto le idee un po' pi\u00f9 chiare prima di partire. Ma suppongo che accada spesso. Penso agli atti coraggiosi delle antiche storie e canzoni, signor Frodo, quelle ch'io chiamavo avventure. Credevo che i meravigliosi protagonisti delle leggende partissero in cerca di esse, perch\u00e9 le desideravano, essendo cose entusiasmanti che interrompevano la monotonia della vita, uno svago, un divertimento. Ma non accadeva cos\u00ec nei racconti veramente importanti, in quelli che rimangono nella mente. Improvvisamente la gente si trovava coinvolta, e quello, come dite voi, era il loro sentiero. Penso che anche essi come noi ebbero molte occasioni di tornare indietro, ma non lo fecero. E se lo avessero fatto noi non lo sapremmo, perch\u00e9 sarebbero stati obliati. Noi sappiamo di coloro che proseguirono, e non tutti verso una felice fine, badate bene; o comunque non verso quella che i protagonisti di una storia chiamano una felice fine. Capite quel che intendo dire: tornare a casa e trovare tutto a posto, anche se un po' cambiato\u2026 come il vecchio signor Bilbo. Ma probabilmente non sono quelle le migliori storie da ascoltare, pur essendo le migliori da vivere! Chiss\u00e0 in quale tipo di vicenda siamo piombati!\u00bb \u00abChiss\u00e0 - disse Frodo -. Io lo ignoro. E cos\u00ec accade per ogni storia vera. Prendine una qualsiasi fra quelle che ami. Tu potresti sapere o indovinare di che genere di storia si tratta, se finisce bene o male, ma la gente che la vive non lo sa, e tu non vuoi che lo sappia\u00bb. \u00ab [...] Ma signore, non vi avevo mai pensato prima! Noi\u2026 voi avete parte della luce del Silmaril nella fiala che vi don\u00f2 la Dama! Pensandoci bene, apparteniamo anche noi alla medesima storia, che continua attraverso i secoli! Non hanno dunque una fine i grandi racconti?\u00bb.\nMa \u00e8 proprio al termine del loro colloquio che i due hobbit si accorgo dell'assenza di Gollum, un'assenza che si protrae ormai da ore, inspiegabile data la natura inospitale dei luoghi. Ma il sonno li coglie, e quando si risvegliano, Gollum \u00e8 di nuovo l\u00ec, pronto a condurli verso la tappa finale del viaggio verso Mordor.\nCapitolo IX.\nLa tana di Shelob (\"Shelob's Lair\")\nAlla fine delle scale, ai piedi di una immensa parete di roccia nera, si apre un tunnel, l'ultimo pezzo di strada che conduce nel regno di Sauron. Dalla nera imboccatura emana un fetore insopportabile di marciume putrescente, ma Gollum \u00e8 categorico: chi vuole entrare inosservato nella Terra Nera non ha altra via che quella. E Frodo la imbocca, consapevole che, quali che siano gli scopi di Gollum, almeno in questo egli ha ragione.\nGli Hobbit vengono immediatamente avvolti da un'oscurit\u00e0 pi\u00f9 profonda di qualunque notte maledetta e senza stelle: un'oscurit\u00e0 densa e incombente come l'odore immondo che li aggredisce togliendo loro non solo il fiato ma anche la forza di volere e di pensare. La galleria si inerpica lungo una strada liscia e dritta, come un'opera umana voluta per qualche scopo ormai dimenticato. Ogni tanto, ai due lati, lungo le pareti anch'esse lisce, si aprono altri passaggi, pi\u00f9 stretti e altrettanto oscuri; e man mano che proseguono, la puzza aumenta, assieme alla inquietante presenza di strane escrescenze dondolanti dal soffitto, flessibili come liane.\nEssi giungono cos\u00ec al punto di massima intensit\u00e0 del buio e del fetore: una grande apertura da cui emana una malvagit\u00e0 quasi inconcepibile, che per un attimo paralizza la loro volont\u00e0. Con uno sforzo immenso gli hobbit riescono tuttavia a riprendere il cammino; ma qualcosa ora li minaccia alle spalle. Un sibilo velenoso, un rumore di giunture li insegue. Sam si rammenta improvvisamente del dono di Galadriel per Frodo, la fiala d'acqua attinta allo specchio in cui si riflette la luce di E\u00e4rendil, stella del vespro. E Frodo la estrae. Ai loro occhi appare l'essere pi\u00f9 mostruoso che si possa immaginare: un immenso ragno, dagli occhi a grappoli in cui brilla una luce velenosa di avida malignit\u00e0, pronto a balzare su di loro. Pi\u00f9 per disperazione che per coraggio o convinzione, Frodo e Sam innalzano le loro spade e la luce di E\u00e4rendil di fronte al mostro, che, colpito per la prima volta nella sua lunga esistenza da tanto coraggio e da una simile luce elfica, \u00e8 costretto momentaneamente a indietreggiare.\nL'immondo ragno non \u00e8 altri che Shelob, la figlia del mostro aracnideo Ungoliant creato dalla malvagit\u00e0 di Melkor nella Prima Era durante la guerra contro gli elfi di Valinor. Essa giace nel proprio putridume da un infinito numero di anni, indisturbata, indifferente persino al potere di Sauron, il quale la utilizza come guardiana dei suoi confini. Ma ora Frodo e Sam hanno momentaneamente via libera, e corrono disperatamente verso l'uscita del tunnel, che superano dopo aver tagliato l'ultima immensa ragnatela che la chiude. E Frodo, colto da una irresistibile frenesia di salvezza, non pi\u00f9 consapevole di dove si trova, esce correndo e urlando dalla tana, lungo il sentiero che conduce all'ultimo valico verso Mordor, valico sovrastato da una minacciosa e vigile torre di guardia. E mentre corre, da un'uscita secondaria sbuca nuovamente Shelob, frapponendosi tra Frodo e Sam. Sam cerca di correre in aiuto del suo padrone, ma qualcosa lo afferra alla gola: \u00e8 Gollum, ormai convinto che il suo piano sia perfettamente riuscito e pronto a vendicarsi delle umiliazioni subite dall'hobbit \"grasso\". Nella lotta furibonda che ne segue ha la meglio Sam, e Gollum \u00e8 costretto a darsi alla fuga, ma il destino ha fatto il suo corso.\nCapitolo X.\nMesser Samvise e le sue decisioni (\"The Choices of Master Samwise\")\nFrodo \u00e8 stato colpito alle spalle dal morso di Shelob, e giace a terra gi\u00e0 avvolto nella bava filosa del mostro. \u00c8 l'ora dunque per Samvise Gamgee di dimostrare l'estremo coraggio e fedelt\u00e0 di cui \u00e8 capace: egli ingaggia con Shelob una lotta mortale, e la ferisce gravemente nel ventre costringendola a fuggire. Ma Frodo giace senza vita ai suoi piedi e una nera disperazione cade nella mente ottenebrata di Sam. In preda al dubbio e al furore, egli non sa quale sia la decisione migliore: morire assieme all'amato padrone o portare a termine il compito impossibile di distruggere l'anello. Dopo lunghi momenti trascorsi tra lacrime e dubbi, Sam dunque si rassegna a ci\u00f2 che appare al momento pi\u00f9 utile: continuare il viaggio. Toglie cos\u00ec l'anello dal collo di Frodo e si allontana, dopo aver composto il corpo dell'hobbit e aver sostituito la sua spada con Pungolo, certamente pi\u00f9 utile ora a lui.\nSam dunque indossa l'anello e si avvia verso il valico alla volta della nera torre di guardia. Ma qualcosa lo blocca: voci di orchi provengono sia di fronte a lui che alle sue spalle. Le grida di Frodo e i rumori della lotta hanno risvegliato l'attenzione delle guardie del valico, che ora si affrettano a intercettare gli invasori. Protetto dall'anello, Sam pu\u00f2 vedere e udire tutto ci\u00f2 che gli orchi si dicono: scopre dunque che da giorni si sapeva delle manovre di Gollum con Shelob, e che il loro ingresso non era passato inosservato. Ma soprattutto, egli scopre che Frodo non \u00e8 morto: come dice Shagrat, il capo delle guardie della torre, Shelob non uccide le sue vittime ma le paralizza momentaneamente, per goderne poi il sangue e la carne ancora freschi a suo piacimento. Ora dunque Frodo \u00e8 condotto dagli orchi lungo i sottopassaggi del valico verso i sotterranei della torre di guardia, e Sam \u00e8 costretto a inseguire disperato e affannato, prendendola con se stesso per la sua ingenuit\u00e0. Ma gli orchi sono troppo veloci per lui, e prima che egli possa raggiungerli, essi si rinserrano dietro i cancelli fortificati della fortezza, lasciandolo fuori solo nell'oscurit\u00e0. Frodo \u00e8 vivo, ma prigioniero del nemico.\nLuoghi.\nBreccia di Rohan\nLa breccia di Rohan \u00e8 un passaggio tra le montagne nebbiose che conduce sia a Isengard che a Rohan. Nel corso del secondo libro (Le due Torri), data la presenza dello stregone Saruman ad Isengard, rappresenta un pericolo per i reami di Rohan e Gondor.\nEdoras\nEdoras \u00e8 la capitale di Rohan. Sorge su una verde collina ed \u00e8 circondata da mura che nel libro sono descritte come possenti mentre nel film sono rappresentate come una semplice palizzata. Sulla cima del colle sorge Meduseld, il Palazzo d'Oro del Re di Rohan.\nTrasposizioni in altri media.\nCinema\nNel 2002 il regista Peter Jackson ha tratto da questo volume il secondo film della sua trilogia cinematografica: \"Le due torri\"."}
{"id": "702949", "revid": "212348", "url": "https://it.wikipedia.org/wiki?curid=702949", "title": "Contrattazione collettiva", "text": "La contrattazione collettiva, nel diritto del lavoro in Italia, indica accordi e vincoli contrattuali stipulati tra le parti interessate, dal quale scaturiscono degli accordi autonomi (chiamati contratti collettivi nazionali di lavoro) con cui si stabiliscono i parametri e le regole fondamentali cui dovranno attenersi i contratti di lavoro individuali.\nLa contrattazione decentrata \u00e8 un altro tipo di contratto collettivo - previsto solo per la pubblica amministrazione italiana - che contiene disposizioni e norme di carattere accessorio al contratto principale, solitamente di tipo indennitario ed economico.\nAvendo forza di legge, opera diversamente dai contratti e patti fra privati: non contempla un diritto di recesso alle parti contraenti, esercitabile nel preavviso e con le eventuali penali che un contratto pu\u00f2 prevedere. Dopo la firma, \u00e8 vincolante fino al successivo rinnovo.\nEvoluzione storica.\nIn epoca fascista vi era una contrattazione collettiva di tipo corporativista, in cui ogni categoria di lavoratori aveva un proprio sindacato, ma gli accordi erano pressoch\u00e9 stabiliti dallo Stato, il quale pretendeva il massimo della produzione a scapito sia del lavoratore che del datore di lavoro, dato che vi era il principio del bene principale dell'economia di stato.\nCon la costituzione (1948) l'attivit\u00e0 sindacale viene riconosciuta come libera e indipendente, e con personalit\u00e0 giuridica qualora il sindacato sia registrato (cosa, ad oggi, non ancora avvenuta) oltre che gli effetti della contrattazione collettiva vengono resi effettivi \"erga omnes\" (verso tutti). Il contratto collettivo riceve forza di legge, vincolante per tutti i datori e prestatori di lavoro sottoscriventi. L'accordo si estende anche a quanti, datori e lavoratori, risultino non iscritti alle associazioni firmataria o ad alcuna forma di rappresentanza.\nCaratteristiche.\nI soggetti.\nI soggetti della contrattazione collettiva sono i sindacati dei lavoratori e le organizzazioni dei datori di lavoro, sebbene nei casi particolare - a seconda dell'ente e degli interessi particolari - il governo italiano possa intervenire come promotore o arbitro.\nIl contenuto.\nI contenuti sono di due tipi: vi \u00e8 una parte normativa che riguarda gli aspetti retributivi e le regole fondamentali da applicarsi ai singoli rapporti di lavoro (ferie, permessi, malattia, ecc.); una seconda parte riguarda invece i cosiddetti aspetti obbligatori, cio\u00e8 detta la disciplina dei rapporti tra le parti collettive.\nLa derogabilit\u00e0.\nRispetto ad una legge ordinaria, non ha potere abrogativo nei confronti di altri atti legislativi. Per cui \u00e8 tenuto a non creare contrasti di giurisprudenza con le leggi vigenti al momento della stipula, a pena di inefficacia. Data la sua natura negoziale, \u00e8 ovviamente subordinato alla legge, rispetto alla quale pu\u00f2 derogare solo in senso pi\u00f9 favorevole al lavoratore.\nLa regola generale \u00e8 nel senso che la fonte inferiore (il contratto individuale rispetto al CCNL, il CCNL rispetto alla legge) possa derogare a quella superiore solo in senso pi\u00f9 favorevole ai lavoratori (cosiddetta derogabilit\u00e0 in melius) e mai in senso ad essi sfavorevole (inderogabilit\u00e0 in peius). Se tra le fonti non sussiste un rapporto di gerarchia (es. rapporto tra contratti collettivi, anche di diverso livello), il contrasto si risolve secondo il criterio della successione temporale, in quanto un contratto collettivo successivo pu\u00f2 sicuramente derogare, anche in senso peggiorativo, rispetto alla disciplina collettiva previgente. \nSecondo l'art. 39, 4\u00b0 comma della Costituzione, il contratto collettivo ha efficacia obbligatoria cosiddetto \"erga omnes\", dunque verso tutti gli appartenenti alla categoria alla quale il contratto si riferisce attribuendo ad esso efficacia di norma giuridica. Allo stato attuale non \u00e8 cos\u00ec in quanto le associazioni sindacali (effettivamente enti di fatto in quanto associazioni non riconosciute) dovrebbero registrarsi in base a disposizioni attuative per la quale non \u00e8 mai stata emanata legge di esecuzione, rendendo effettivamente impossibile adempiere al dettato costituzionale."}
{"id": "702951", "revid": "1799663", "url": "https://it.wikipedia.org/wiki?curid=702951", "title": "Jerk", "text": ""}
{"id": "702954", "revid": "6066", "url": "https://it.wikipedia.org/wiki?curid=702954", "title": "Prudentio", "text": ""}
{"id": "702961", "revid": "6066", "url": "https://it.wikipedia.org/wiki?curid=702961", "title": "Aurelio Clemente Prudenzio", "text": ""}
{"id": "702962", "revid": "6066", "url": "https://it.wikipedia.org/wiki?curid=702962", "title": "Aurelio Prudenzio Clemente", "text": ""}
{"id": "702964", "revid": "125156379", "url": "https://it.wikipedia.org/wiki?curid=702964", "title": "L'ammazzatoio", "text": "L'ammazzatoio (\"L'Assommoir\", conosciuto in italiano anche come Lo scannatoio) \u00e8 il settimo volume del ciclo \"I Rougon-Macquart\" (1871-1893) dello scrittore francese \u00c9mile Zola.\nIl romanzo inizi\u00f2 ad uscire a puntate sul quotidiano \"Le bien publique\" nel 1876 ma il giornale fu costretto ad interrompere le pubblicazioni a causa delle proteste che esso aveva suscitato nel pubblico dei lettori. Catulle Mend\u00e8s, grande ammiratore di Zola, decide allora di pubblicarlo sul suo settimanale \"La Republique des lettres\" e questa volta fu un grande successo. Venne poi pubblicato come libro nel 1877.\nIl libro, ambientato nella Parigi operaia e frutto di una lunga e attenta analisi d'ambiente da parte dell'autore, narra una storia di alcolismo, di miseria e di degradazione umana. Innovativo anche dal punto di vista linguistico, perch\u00e9 Zola vi riproduce, come in tutti gli altri suoi romanzi, il caratteristico gergo dell'ambiente che descrive (argot).\nTrama.\n Il libro narra le vicende di Gervaise Macquart, una giovane lavandaia che conduce un'esistenza pietosa a causa dell'uomo con cui vive, Lantier. Dopo aver vissuto in modo dissoluto, una volta finiti i risparmi della coppia, Lantier scappa di casa per un'altra donna e Gervaise si ritrova a vivere da sola, con i due figli, in un piccolo appartamento. \u00c8 proprio mentre cerca di districarsi dalla situazione precaria che Coupeau, il quale di lavoro fa lo zincatore, inizia a corteggiarla, promettendole una vita felice al suo fianco. I due convolano a nozze e Gervaise subisce le prime critiche da parte dei coniugi Lorellaux, che la soprannominano 'la zoppa' per via della sua gamba poco funzionante e maledicono la sua presenza di fianco ad un uomo onesto come Copeau. Poco dopo il matrimonio nasce la figlia Nan\u00e0.\nUna volta sposata, finalmente felice e dimentica della brutta vicenda con il vecchio fidanzato, Gervaise riesce ad aprire una lavanderia in proprio e a condurre una vita benestante: l'apice \u00e8 rappresentato da un superbo e imponente pranzo, offerto dalla lavandaia per il suo compleanno che impegna i risparmi e le fatiche della famiglia.\nTuttavia non mancano i problemi: Coupeau temporaneamente in malattia a causa di un incidente sul lavoro inizia a prendere cattive abitudini dandosi all'alcool ed alle cattive frequentazioni, rifiutandosi infine di tornare al suo onesto e duro impiego, e spendendo in fretta i suoi guadagni nella distilleria di pap\u00e0 Colombe, chiamata \"L'Assommoir\". A ci\u00f2 si aggiunge il ritorno di Lantier dalla fallita esperienza amorosa, a cui viene accordato di condividere l'appartamento. Egli vive per\u00f2 come una sanguisuga, senza pagare l'affitto ma, anzi, scialacquando i risparmi di Gervaise e istigandola a bere. \nIn breve tempo la famiglia cade in rovina: Nan\u00e0 scappa di casa per andare a vivere come ballerina nei locali notturni, mentre Coupeau impazzisce a causa dell'alcool ed \u00e8 ricoverato pi\u00f9 volte in un manicomio. Nel frattempo va in rovina anche la bottega di Gervaise, che \u00e8 costretta a venderla insieme all'appartamento ad una sua amica, su suggerimento di Lantier, che ne \u00e8 l'amante, per farne una confetteria.\nDopo la morte di Coupeau in preda ai deliri, Gervaise si ritrova a vivere da sola in un piccolo monolocale e si d\u00e0 anche lei all'alcolismo, fino alla morte nella miseria di un piccolo sottoscala, ultimo alloggio della donna. \nNel frattempo, la confetteria va in rovina anch'essa per causa di Lantier: il locale viene rilevato dalla figlia del trattore, per mettere su una tripperia; per Lantier \u00e8 un'altra occasione per vivere alle spalle di una donna.\nVersione teatrale.\nDal romanzo nel 1879 venne tratta una versione teatrale di William Busnach e Octave Gastineau, in 5 atti e 9 quadri scenici, autorizzata da Zola a condizione di non doversene occupare. Di fatto poi lo scrittore apprezz\u00f2 i loro sforzi, oltre a quelli del regista Henri Chabrillat e degli attori che l'avevano messa in scena presso il Th\u00e9\u00e2tre de l'Ambigu-Comique. Copeau fu interpretato da Gil Naza (di cui esiste una fotografia di Nadar in costume), Gervaise da H\u00e9l\u00e8ne Petit. Anche a Flaubert piacque la recita e scrisse una lettera all'autore. In Inghilterra fu d'altrettanto successo con il titolo \"Drink\" (adattato da Charles Reade). Una ripresa del 1900 ha visto tra gli attori Lucien Guitry e Suzanne Despr\u00e8s.\nLa critica.\nLa prima traduzione autorizzata da Zola fu quella di Emmanuele Rocco. Il romanzo venne tradotto in lingua fiorentina e toscana dal pistoiese Policarpo Petrocchi nel 1879: fu la seconda traduzione completa. Quando Zola ne lesse la traduzione lod\u00f2 il letterato.\nIl romanzo, che ottenne enorme successo, venne esaltato in Italia dal critico Francesco De Sanctis che, durante una conferenza tenuta al \"Circolo filologico\" di Napoli il 15 giugno 1879,\ndisse: \"L'Assommoir \u00e8 una evoluzione a rovescio, dall'uomo all'animale, dall'ideale umano di Gervasia sino all'idiotismo, alla intelligenza cristallizzata, all'essere morale demolito, all'essere fisico incadaverito\"."}
{"id": "702968", "revid": "2056951", "url": "https://it.wikipedia.org/wiki?curid=702968", "title": "Maurizio d'Assia", "text": "Biografia.\nInfanzia.\nEra il primogenito di Filippo, langravio d'Assia-Kassel e della principessa Mafalda di Savoia e nipote abiatico di Vittorio Emanuele III, re d'Italia. Il padre, governatore della provincia d'Assia, durante la seconda guerra mondiale, ader\u00ec al nazismo e fu ufficiale delle SA. \nSeconda guerra mondiale.\nIn quel periodo Maurizio visse a Roma con la madre e i fratelli, successivamente fu inviato a Kassel, in Germania, e arruolato a diciassette anni nella FlaK, la difesa contraerea della Wehrmacht. Dopo l'armistizio dell'8 settembre 1943 era quindi in Germania, non in Vaticano con i fratelli, pertanto non vide pi\u00f9 la madre che fu deportata a Buchenwald, dove mor\u00ec. Il padre fu invece internato a Flossenb\u00fcrg.\nDopoguerra.\nNel dopoguerra prefer\u00ec restare nella Repubblica Federale di Germania, a Kronberg im Taunus, a differenza dei fratelli Enrico e Ottone che vissero in Italia. Studi\u00f2 agraria, gestendo le propriet\u00e0 terriere di famiglia a Panker nello Schleswig-Holstein. Venne adottato nel 1960 dal prozio Luigi, granduca titolare d'Assia e del Reno, e, a seguito di patti familiari del 1902, ne eredit\u00f2 i titoli alla morte del padre. \nMatrimonio.\nSpos\u00f2 il 1\u00ba giugno 1964 a Kronberg con rito civile la principessa Tatjana di Sayn-Wittgenstein-Berleburg. Divorziarono nel 1974.\nCapo della Casa d'Assia.\nCon la morte del padre naturale il 25 ottobre 1980, divent\u00f2 il secondo Capo di tutta la dinastia di Assia riunificata, essendo stato il casato diviso in diverse linee fin dal 1567, e il pretendente al trono del Gran Ducato d'Assia e del Reno, abolito nel 1918.\nGli successe poi il figlio, Donato d'Assia.\nMorte.\nMaurizio d'Assia mor\u00ec il 23 maggio 2013 a Francoforte sul Meno.\nDiscendenza.\nMaurizio e Tatjana di Sayn-Wittgenstein-Berleburg hanno avuto quattro figli:"}
{"id": "702969", "revid": "123079894", "url": "https://it.wikipedia.org/wiki?curid=702969", "title": "Il cavaliere del male (colonna sonora)", "text": "Il cavaliere del male (soundtrack) (\"Tales From The Crypt Presents: Demon Knight\"), pubblicato nel 1994, \u00e8 una compilation contenente le tracce selezionate come soundtrack del film horror statunitense \"Il cavaliere del male\". Tutte le canzoni sono state composte la maggior parte da band di genere metal, tra le quali Pantera, Megadeth, Machine Head e Sepultura e hip hop come i Gravediggaz."}
{"id": "702973", "revid": "287204", "url": "https://it.wikipedia.org/wiki?curid=702973", "title": "Gina Roma", "text": "Biografia.\nSi afferma sulla scena internazionale fin dagli anni cinquanta, prima con la partecipazione a quattro edizioni della Biennale di Venezia e a tre della Quadriennale di Roma.\nNel 1961 espone alla Biennale di San Paolo, Brasile, prima donna ad esservi invitata. Da allora ha esposto in numerosissime gallerie in Italia e all'estero.\nDopo gli inizi figurativi, si dedica all'astratto, realizzando quadri di grande forza espressiva, legati peraltro sempre ai riferimenti naturalistici.\nLa sua arte \u00e8 sempre tesa alla ricerca di nuove soluzioni tecniche e formali: Gina Roma attraversa con la sua pittura vari periodi, che si possono ricondurre ai cambiamenti propri del Novecento, secolo pieno di contrasti e novit\u00e0; \u00e8 il segno evidente della somma degli impegni civili, sociali e culturali che hanno animato la lunga vita dell'artista, rendendola un pilastro portante della pittura veneta e italiana, nonch\u00e9 la narratrice di eventi storici e sociali che hanno cambiato l'Italia. Alla fine degli anni 1970 insieme ad artisti come Giulio Belluz, Graziano Gozzo, Cesco Magnolato e Mario Pauletto fonda l\"Unione degli incisori veneto-friulani\".\nNel 1987 \u00e8 nominata Cavaliere della Repubblica per meriti artistici.\n\u00c8 stata anche direttrice della pinacoteca \"Alberto Martini\" di Oderzo e in seguito del circolo culturale Ca' Lozzio di Piavon di Oderzo.\nGrande artista anche nel campo dell'arte sacra, nel corso della sua lunga e densa carriera \u00e8 stata ricevuta in udienza privata da ben quattro pontefici.\nL'artista \u00e8 morta il 2 ottobre 2005 all'et\u00e0 di 91 anni nella sua casa-studio a Fratta di Oderzo, dove prefer\u00ec rimanere insieme al figlio e al marito anche quando Peggy Guggenheim la invit\u00f2 al suo museo di New York o quando rifiut\u00f2 l'invito all'\u00c9cole di Parigi.\nLa sua tomba si trova nel cimitero di Camino di Oderzo.\nPochi sanno che, in giovent\u00f9, prima della seconda guerra mondiale, Gina Roma fu chiamata a far parte della nazionale italiana di pallacanestro."}
{"id": "702983", "revid": "712828", "url": "https://it.wikipedia.org/wiki?curid=702983", "title": "Chevin", "text": ""}
{"id": "702984", "revid": "712828", "url": "https://it.wikipedia.org/wiki?curid=702984", "title": "Chiss", "text": ""}
{"id": "702986", "revid": "767487", "url": "https://it.wikipedia.org/wiki?curid=702986", "title": "Edward William Nelson", "text": "Fu un eminente studioso ed un prolifico autore con una bibliografia di oltre 200 titoli, in maggioranza su mammiferi e uccelli.\nIn suo omaggio, pi\u00f9 di 100 fra animali e piante sono classificati con il suo nome."}
{"id": "702988", "revid": "2084998", "url": "https://it.wikipedia.org/wiki?curid=702988", "title": "Lari (divinit\u00e0)", "text": "I Lari (dal latino \"lar(es)\", \"focolare\", derivato dall'etrusco \"lar\", \"padre\") sono figure della religione romana che rappresentano gli spiriti protettori degli antenati defunti che, secondo le tradizioni romane, vegliavano sul buon andamento della famiglia, della propriet\u00e0 o delle attivit\u00e0 in generale \nAgostino di Ippona nella sua opera \"La citt\u00e0 di Dio\", in cui cita Apuleio, riporta che sono le anime dei defunti buoni:\nLares familiares.\nNaturalmente, i pi\u00f9 diffusi erano i \"Lares familiares\", che rappresentavano gli antenati. L'antenato veniva raffigurato con una statuetta, di terracotta, legno o cera, chiamata \"sigillum\" (da \"signum\", \"segno\", \"effigie\", \"immagine\"). All'interno della \"domus\", tali statuette venivano collocate nella nicchia di un'apposita edicola detta \"larario\" e, in particolari occasioni o ricorrenze, onorate con l'accensione di una fiammella. Ogni avvenimento importante era messo sotto la protezione dei Lari con sacrifici e offerte: per esempio il raggiungimento dell'et\u00e0 adulta, la partenza per un viaggio oppure il ritorno di qualcuno, il matrimonio, le nascite.\nServio Mario Onorato scrisse che il culto dei Lari era stato indotto dall'antica tradizione di seppellire in casa i morti. Secondo la testimonianza di Plauto i Lari venivano rappresentati come cani e le loro immagini venivano conservate nei pressi della porta di casa. Una fra le pi\u00f9 diffuse iconografie li presenta come giovinetti che indossano una corta tunica ed alti calzari, mentre versano del vino dal \"rhyton\" in coppe.\nIl 17 dicembre si svolgeva la festa dei \"Saturnali\", durante la quale i parenti si scambiavano in dono i \"sigilla\", piccole statuine raffiguranti defunti o lari. Quando la festa fu estesa fino al 23 dicembre, l'ultimo giorno, durante i quali avveniva lo scambio dei regali, assunse il nome di \"Sigillaria\".\nLares pubblici.\nI Lari ebbero anche un culto pubblico:\nIn origine i Lari erano probabilmente legati alla difesa dei confini e dei passaggi e per questo erano venerati anche come protettori dei campi e dei crocicchi. Furono identificati con i Lari anche Romolo e Remo."}
{"id": "702989", "revid": "712828", "url": "https://it.wikipedia.org/wiki?curid=702989", "title": "Clawdite", "text": ""}
{"id": "702990", "revid": "547992", "url": "https://it.wikipedia.org/wiki?curid=702990", "title": "Giorgio Ariani", "text": "Biografia.\nPur essendo nato in Emilia-Romagna per un parto improvviso, era fiorentino e nelle sue manifestazioni artistiche ha sottolineato la propria toscanit\u00e0. \nCominci\u00f2 la sua carriera televisiva proprio come doppiatore nel 1972 col programma di Rai 1 \"Gulp! I fumetti in TV\" nella serie \"Nick Carter\": sua era la voce del giapponesino \"Ten\", celebre per le sue massime che iniziavano invariabilmente con \"dice il saggio\u2026\". Entr\u00f2 poi a far parte dei variet\u00e0 \"L'altra domenica\" di Renzo Arbore nel 1976 e \"Dueditutto\" di Enzo Trapani nel 1982. L'anno precedente aveva esordito nel cinema con i film comici \"L'esercito pi\u00f9 pazzo del mondo\" e \"I carabbimatti\", ma \u00e8 proprio nel 1982 che acquist\u00f2 popolarit\u00e0 con le commedie farsesche \"Il sommergibile pi\u00f9 pazzo del mondo\" e soprattutto \"Pierino la peste alla riscossa!\", pellicola che Alvaro Vitali aveva rifiutato di interpretare.\nGiorgio Ariani doppi\u00f2 nella fine degli anni ottanta una trentina di comiche di Stanlio e Ollio per conto della Rai, assieme a Enzo Garinei (Stanlio). La direzione era di Giancarlo Governi e ciascuna comica veniva \"sonorizzata\" con la dizione da parte dei due della traduzione italiana delle didascalie mute, accompagnate per tutta la durata dalle musiche di Piero Montanari. Ha interpretato \"Ollio\" anche in alcuni spettacoli teatrali e in televisione nel corso del programma per bambini e ragazzi \"Magic\". In televisione prese parte a: \"Drive In\", \"Acqua calda\", \"La sai l'ultima?\", \"S.P.Q.R.\". Sul grande schermo interpret\u00f2 anche le pellicole: \"Sturmtruppen 2 - Tutti al fronte\", \"Zitti e mosca\", \"Caino e Caino\" e il \"Pinocchio\" di Roberto Benigni.\nNel 1987 prese parte alla rappresentazione teatrale \"Una zingara m'ha detto\" di Enrico Vaime, che ebbe un grande successo e che fu riproposta per tre anni. Nel 1990 scrisse, diresse ed interpret\u00f2 l'ironico \"Anche i grassi hanno un'anima\", per poi continuare la sua attivit\u00e0 teatrale con la commedia \"Un bicchiere vuoto\" di Vinicio Gioli del 1996, andato in scena al Teatro Verdi di Firenze e poi replicato pi\u00f9 volte in giro per l'Italia. Nel 2009 partecipa alla trasmissione di Toscana Tv, \"Mixtime - Musica Cinema Spettacolo\", condotta da Fabio Irco. Nel 2014 ha recitato nel film \"Le badanti\" di Marco Pollini, presentato in anteprima alla 71\u00aa Mostra internazionale d'arte cinematografica di Venezia.\nVita privata.\nSposato, aveva tre figli e viveva a Montespertoli. \u00c8 morto il 5 marzo 2016 all'ospedale di Empoli dopo una lunga malattia, all'et\u00e0 di 74 anni."}
{"id": "702991", "revid": "712828", "url": "https://it.wikipedia.org/wiki?curid=702991", "title": "Coway", "text": ""}
{"id": "702995", "revid": "712828", "url": "https://it.wikipedia.org/wiki?curid=702995", "title": "Dashade", "text": ""}
{"id": "702996", "revid": "712828", "url": "https://it.wikipedia.org/wiki?curid=702996", "title": "Defel", "text": ""}
{"id": "702997", "revid": "712828", "url": "https://it.wikipedia.org/wiki?curid=702997", "title": "Devaroniani", "text": ""}
{"id": "703001", "revid": "547992", "url": "https://it.wikipedia.org/wiki?curid=703001", "title": "Atamante", "text": "Atamante () \u00e8 una figura della mitologia greca, figlio di Eolo (a sua volta figlio di Elleno) e di Enarete, fu un re beota.\nSpos\u00f2 Nefele e divenne padre di Frisso e di Elle, ed in seguito ebbe da Ino i figli Learco e Melicerte. Risposatosi con Temisto ebbe da lei i figli Scheneo, Leucone, Ptoo ed Eritrio. Infine adott\u00f2 i figli del nipote Tersandro (che era figlio di suo fratello Sisifo) che si chiamavano Aliarto e Corono.\nMitologia.\nLa versione di Apollodoro.\nApollodoro narra che Atamante, figlio di Eolo, per ordine di Era spos\u00f2 Nefele, una dea delle nubi figlia di Zeus. Nefele gener\u00f2 ad Atamante Frisso ed Elle. \nAtamante, tuttavia, urtato per il disprezzo che Nefele gli dimostrava, s'innamor\u00f2 di Ino, figlia di Cadmo e Armonia conducendola segretamente nel suo palazzo ai piedi del monte Lafistio, dove con essa gener\u00f2 Learco e Melicerte. \nIno prese in odio i figli di primo letto ed architettando un malvagio disegno, pretese che essi venissero sacrificati quale unico modo per salvare la Beozia dalla siccit\u00e0 e dalla carestia che si erano abbattute (ma che in realt\u00e0 lei stessa aveva causato sterilizzando con il fuoco le sementi). \nNefele, accortasi dell'intrigo, chiese aiuto a Era che le invi\u00f2 Ermes con Crisomallo, un ariete alato dal vello d'oro col quale essi scamparono alla morte, ma, attraversando lo stretto di mare per raggiungere la Colchide, Elle cadde annegando e quel tratto di mare da allora si chiama Ellesponto. \nAtamante, inoltre si indign\u00f2 a tal punto da uccidere Learco, mentre Ino si gett\u00f2 nel mare assieme a Melicerte. \nInfine Atamante fu bandito dalla Beozia e cos\u00ec segu\u00ec un oracolo che gli disse di vagare fino a stabilirsi in un luogo abitato da bestie selvagge e l\u00ec, dopo che dei lupi fuggirono quando compresero chi fosse lui, Atamante si stabil\u00ec in quel posto chiamandolo \"Atamantia\". \nSpos\u00f2 infine Temisto ed ebbe i figli Scheneo, Leucone, Ptoo ed Eritrio.\nLa versione di Ovidio.\nOvidio scrive che Era, gelosa dell'amore di Zeus verso Semele (sorella di Ino ed entrambe figlie di Cadmo) fino a causarne la morte, infier\u00ec in seguito contro la sorella Ino e contro il marito di questa (Atamante) facendolo impazzire. \nEgli, nella sua pazzia credette di vedere una leonessa e dei leoncini (secondo altri, dei cervi) invece di sua moglie e dei suoi due figli, cos\u00ec cominci\u00f2 a dar loro la caccia, afferr\u00f2 il figlio Learco e lo sfracell\u00f2 contro uno scoglio e successivamente scagli\u00f2 Melicerte in mare ed Ino, per cercare di salvarlo si tuff\u00f2 ma anneg\u00f2 insieme a lui. \nAfrodite, madre di Arm\u00f2nia e quindi nonna di Ino, impietositasi preg\u00f2 Poseidone di collocare i due tra gli dei marini, dando a Ino il nome di Leucotea ed a Melicerte quello di Pal\u00e8mone. \nAtamante venne invece mutato in fiume.\nRipreso da Dante Alighieri.\nDante Alighieri segue fedelmente la versione ovidiana nel trentesimo canto dell'Inferno nella \"Divina Commedia\":\nAtamante \u00e8 citato anche nel commento di Leonardo Dati alla \"Citt\u00e0 di vita\" di Matteo Palmieri, proprio come esempio di furore, nel commento a questa terzina (I, XVII, 79-81):"}
{"id": "703003", "revid": "1573940", "url": "https://it.wikipedia.org/wiki?curid=703003", "title": "Apteryx mantelli", "text": "Il kiwi bruno dell'Isola del Nord (Apteryx mantelli ) \u00e8 un uccello della famiglia Apterygidae che vive sull'Isola del Nord, in Nuova Zelanda, dove occupa circa i due terzi del versante settentrionale con una popolazione di circa 35.000 esemplari.\nDescrizione.\nLe femmine di questa specie sono lunghe all'incirca 40\u00a0cm ed hanno un peso attorno ai 2,8\u00a0kg; i maschi, invece, pesano attorno ai 2,2\u00a0kg e sono pi\u00f9 piccoli rispetto alle femmine. Il piumaggio va dal rosso al marrone.\nBiologia.\nAlimentazione.\nSi nutre prevalentemente di piccoli invertebrati.\nRiproduzione.\nGeneralmente la femmina depone 1-2 uova, che vengono poi covate dal maschio. Il periodo di incubazione \u00e8 di 74-84 giorni. I pulcini abbandonano il nido dopo circa una settimana dalla schiusa delle uova.\nDistribuzione e habitat.\nIn passato \"Apteryx mantelli\" era ampiamente diffuso in tutta l'Isola del Nord e nella parte settentrionale dell'Isola del Sud della Nuova Zelanda. Attualmente sopravvive, con popolazioni molto frammentate, solo in alcune aree dell'Isola del Nord (Northland, penisola Coromandel, Baia dell'Abbondanza, Gisborne, Tongariro e Taranaki).\nPredilige le foreste sub-tropicali e temperate ma si adatta anche alle aree con rimoschimenti a \"Pinus\", alle macchie e ai pascoli.\nSistematica.\nIn passato questo uccello era considerato una sottospecie di \"Apteryx australis\" (\"Apteryx australis mantelli\").\nIn seguito a studi effettuati sul DNA mitocondriale, sui parassiti e sulle abitudini, si \u00e8 deciso di elevarla al rango di specie a s\u00e9 stante.\nConservazione.\nLa popolazione di questa specie \u00e8 stabile, ma minacciata soprattutto per la predazione da parte di cani e gatti domestici di e altri predatori introdotti quali il furetto (\"Mustela putorius furo\") e l'ermellino (\"Mustela erminea\").\nPer tali ragioni la \"IUCN Red List\" classifica \"A. mantelli\" come specie vulnerabile (\"Vulnerable\")."}
{"id": "703008", "revid": "1566286", "url": "https://it.wikipedia.org/wiki?curid=703008", "title": "Ann Todd", "text": "Biografia.\nNata ad Hartford nel Cheshire, si trasfer\u00ec con la famiglia a Londra, dove comp\u00ec gli studi alla St. Winifrid's School. Dopo il diploma divenne insegnante di recitazione alla Royal Central School of Speech and Drama, ma presto la sua attivit\u00e0 professionale la port\u00f2 a calcare il palcoscenico come attrice, e poi a recitare sui set cinematografici inglesi in piccole parti.\nIl cinema.\nEbbe i primi ruoli di rilievo sul grande schermo verso la met\u00e0 degli anni trenta, in particolare con la magistrale interpretazione di una donna folle nella pellicola \"La cavalcata delle follie\" (1937) di Victor Saville, a fianco di Ralph Richardson.\nMa fu nel decennio seguente che raggiunse la grande popolarit\u00e0, come protagonista dei film \"Intermezzo matrimoniale\" (1945) di Alexander Korda, e \"Settimo velo\" (1945) di Compton Bennett, a fianco di James Mason, un dramma psicologico dove la Todd interpret\u00f2 il ruolo di una pianista, caduta in depressione dopo un incidente e incapace di continuare a suonare. Quest'ultimo ruolo la rese celebre anche a livello internazionale, ponendola all'attenzione del pubblico e della critica statunitensi.\nEntrata ormai a far parte dello star system inglese, forn\u00ec un'altra grande prova drammatica nel giallo \"Il caso Paradine\" (1947) di Alfred Hitchcock, dove interpret\u00f2 la moglie tradita di Gregory Peck, un avvocato che perde la testa per una bellissima cliente (Alida Valli).\nSul set del film \"Sogno d'amanti\" (1949) incontr\u00f2 il regista David Lean. I due s'innamorarono e la loro passione travolgente li spinse ad abbandonare i rispettivi coniugi e le loro famiglie per unirsi in matrimonio (Lean era cugino del secondo marito della Todd, Nigel Tangye). Lean diriger\u00e0 ancora in un altro celebre melodramma, \"L'amore segreto di Madeleine\" (1950), storia di una passione proibita nella Scozia di met\u00e0 '800, e in un film ambientato nell'aviazione, \"Ali del futuro\" (1952).\nDopo questa interpretazione l'attrice perse interesse per il cinema, pur continuando ad interpretare alcuni ruoli per il grande schermo fino a \"Il fattore umano\" (1979) di Otto Preminger. Continu\u00f2 invece a recitare in teatro all'Old Vic di Londra dove interpret\u00f2 magistralmente Lady Macbeth. Nel contempo si dedic\u00f2 alla realizzazione di alcuni documentari di viaggio, attivit\u00e0 che la port\u00f2 in giro per il mondo, dal Nepal alle Isole Ebridi.\nMor\u00ec d'infarto a Londra all'et\u00e0 di 84 anni.\nDoppiatrici italiane.\nFonte parziale: Il mondo dei doppiatori"}
{"id": "703009", "revid": "2176804", "url": "https://it.wikipedia.org/wiki?curid=703009", "title": "Nettuno (astronomia)", "text": "Nettuno \u00e8 l'ottavo e pi\u00f9 lontano pianeta del Sistema solare partendo dal Sole. Si tratta del quarto pianeta pi\u00f9 grande, considerando il suo diametro, e il terzo se si considera la sua massa. Nettuno ha 17 volte la massa della Terra ed \u00e8 leggermente pi\u00f9 massiccio del suo quasi-gemello Urano, la cui massa \u00e8 uguale a 15 masse terrestri, ma \u00e8 meno denso rispetto a Nettuno. Il nome del pianeta \u00e8 dedicato al dio romano del mare (Nettuno); il suo simbolo \u00e8 \u2646 (), una versione stilizzata del tridente di Nettuno.\nScoperto la sera del 23 settembre 1846 da Johann Gottfried Galle con il telescopio dell'Osservatorio astronomico di Berlino, e Heinrich Louis d'Arrest, uno studente di astronomia che lo assisteva, Nettuno fu il primo pianeta ad essere stato trovato tramite calcoli matematici pi\u00f9 che attraverso regolari osservazioni: cambiamenti insoliti nell'orbita di Urano indussero gli astronomi a credere che vi fosse, all'esterno, un pianeta sconosciuto che ne perturbava l'orbita. Il pianeta fu scoperto entro appena un grado dal punto previsto. La luna Tritone fu individuata poco dopo, ma nessuno degli altri tredici satelliti naturali di Nettuno fu scoperto prima del XX secolo. Il pianeta \u00e8 stato visitato da una sola sonda spaziale, la \"Voyager 2\" che transit\u00f2 vicino ad esso il 25 agosto 1989.\nNettuno ha una composizione simile a quella di Urano ed entrambi hanno composizioni differenti da quelle dei pi\u00f9 grandi pianeti gassosi Giove e Saturno. Per questo sono talvolta classificati in una categoria separata, i cosiddetti \"giganti ghiacciati\". L'atmosfera di Nettuno, sebbene simile a quelle sia di Giove che di Saturno essendo composta principalmente da idrogeno ed elio, possiede anche maggiori proporzioni di \"ghiacci\", come acqua, ammoniaca e metano, assieme a tracce di idrocarburi e forse azoto. In contrasto, l'interno del pianeta \u00e8 composto essenzialmente da ghiacci e rocce come il suo simile Urano. Le tracce di metano presenti negli strati pi\u00f9 esterni dell'atmosfera contribuiscono a conferire al pianeta Nettuno il suo caratteristico colore blu intenso.\nNettuno possiede i venti pi\u00f9 forti di ogni altro pianeta nel Sistema Solare. Sono state misurate raffiche a velocit\u00e0 superiori ai . All'epoca del sorvolo da parte della Voyager 2, nel 1989, l'emisfero sud del pianeta possedeva una Grande Macchia Scura compatibile con la Grande Macchia Rossa di Giove; la temperatura delle nubi pi\u00f9 alte di Nettuno era di circa , una delle pi\u00f9 fredde del Sistema solare, a causa della grande distanza dal Sole. La temperatura al centro del pianeta \u00e8 di circa 7000\u00a0\u00b0C, comparabile con la temperatura superficiale del Sole e simile a quella del nucleo di molti altri pianeti conosciuti. Il pianeta possiede inoltre un debole sistema di anelli, scoperto negli anni sessanta ma confermato solo dalla Voyager 2.\nOsservazione.\nNettuno \u00e8 invisibile ad occhio nudo dalla Terra; la sua magnitudine apparente, sempre compresa fra la 7,7 e la 8,0, necessita almeno di un binocolo per permettere l'individuazione del pianeta.\nVisto attraverso un grande telescopio, Nettuno appare come un piccolo disco bluastro dal diametro apparente di 2,2\u20132,4\u00a0secondi d'arco simile nell'aspetto ad Urano. Il colore \u00e8 dovuto alla presenza di metano nell'atmosfera nettuniana, in ragione del 2%. Si \u00e8 avuto un netto miglioramento nello studio visuale del pianeta dalla Terra con l'avvento del Telescopio spaziale Hubble e dei grandi telescopi a terra con ottiche adattive. Le immagini migliori ottenibili dalla Terra permettono oggi di individuarne le formazioni nuvolose pi\u00f9 pronunciate e le regioni polari, pi\u00f9 chiare del resto dell'atmosfera. Con strumenti meno precisi \u00e8 impossibile individuare qualsiasi formazione superficiale del pianeta, ed \u00e8 preferibile dedicarsi alla ricerca del suo satellite principale, Tritone.\nAd osservazioni nelle frequenze radio, Nettuno appare essere la sorgente di due emissioni: una continuata e piuttosto debole, l'altra irregolare e pi\u00f9 energetica. Gli studiosi ritengono che entrambe siano generate dal campo magnetico rotante del pianeta. Le osservazioni nell'infrarosso esaltano le formazioni nuvolose del pianeta, che brillano luminose sullo sfondo pi\u00f9 freddo, e permettono di determinarne agevolmente le forme e le dimensioni.\nFra il 2010 ed il 2011 Nettuno ha completato la sua prima orbita attorno al Sole dal 1846, quando venne scoperto da Johann Galle, ed \u00e8 stato quindi osservabile in prossimit\u00e0 delle coordinate a cui \u00e8 stato scoperto.\nStoria delle osservazioni.\nLa prima osservazione certa di Nettuno fu effettuata da Galileo Galilei, il 27 dicembre 1612, che disegn\u00f2 la posizione del pianeta sulle proprie carte astronomiche scambiandolo per una stella fissa. Per una coincidenza fortuita, in quel periodo il moto apparente di Nettuno era eccezionalmente lento, perch\u00e9 proprio quel giorno aveva iniziato a percorrere il ramo retrogrado del suo moto apparente in cielo, e non poteva essere individuato mediante i primitivi strumenti di Galilei.\nQualche giorno dopo, il 4 gennaio 1613, si verific\u00f2 addirittura l'occultazione di Nettuno da parte di Giove: se Galileo avesse continuato ancora per qualche giorno le sue osservazioni, avrebbe dunque osservato la prima occultazione dell'era telescopica.\nLa scoperta del pianeta dovette invece aspettare fino alla met\u00e0 del XIX secolo.\nLa scoperta.\nQuando nel 1821 Alexis Bouvard pubblic\u00f2 il primo studio dei parametri orbitali di Urano divenne chiaro agli astronomi che il moto del pianeta divergeva in maniera apprezzabile dalle previsioni teoriche; il fenomeno poteva essere spiegato solo teorizzando la presenza di un altro corpo di notevoli dimensioni nelle regioni pi\u00f9 esterne del sistema solare.\nIndipendentemente fra loro il matematico inglese John Couch Adams (nel 1843) ed il francese Urbain Le Verrier (nel 1846) teorizzarono con buona approssimazione posizione e massa di questo presunto nuovo pianeta. Mentre le ricerche di Adams vennero trascurate dall'astronomo britannico George Airy, cui egli si era rivolto per sottolineare la necessit\u00e0 di ricercare il nuovo pianeta nella posizione trovata, quelle di Le Verrier vennero applicate da due astronomi dell'Osservatorio di Berlino, Johann Gottfried Galle e Heinrich d'Arrest: dopo meno di mezz'ora dall'inizio delle ricerche \u2212 aiutati dall'utilizzo di una carta stellare della regione in cui si sarebbe dovuto trovare Nettuno che avevano compilato le notti precedenti e con cui confrontarono le osservazioni \u2212 il 23 settembre 1846 i due individuarono il pianeta a meno di un grado dalla posizione prevista da Le Verrier (ed a dodici gradi dalla posizione prevista da Adams).\nNel giugno del 1846 Le Verrier aveva pubblicato una stima della posizione del pianeta simile a quanto calcolato da Adams. Ci\u00f2 aveva spinto Airy a sollecitare il direttore dell'osservatorio di Cambridge, James Challis, a cercare il pianeta. Challis aveva quindi setacciato il cielo tra agosto e settembre, ma invano. Dopo che Galle ebbe comunicato l'avvenuta scoperta, Challis realizz\u00f2 di aver osservato il pianeta due volte in agosto, ma di non averlo identificato a causa della metodologia con cui aveva affrontato la ricerca.\nSulla scia della scoperta si svilupp\u00f2 un'accesa rivalit\u00e0 tra francesi ed inglesi sulla priorit\u00e0 della scoperta, da cui emerse infine il consenso internazionale che entrambi, Le Verrier ed Adams, ne meritassero il credito. La questione \u00e8 stata riaperta nel 1998, dopo la morte dell'astronomo Olin Eggen, dal ritrovamento di un fascicolo, chiamato \"Neptune papers\", di cui Eggen era in possesso. Il fascicolo contiene documenti storici provenienti dall'Osservatorio reale di Greenwich che sembra siano stati rubati dallo stesso Eggen e nascosti per quasi tre decenni. Dopo aver preso visione di tali documenti alcuni storici suggeriscono che Adams non meriti egual credito di Le Verrier. Dal 1966 Dennis Rawlins ha messo in discussione la credibilit\u00e0 della rivendicazione di co-scoperta di Adams. In un articolo del 1992 sul suo giornale, \"Dio\", ha espresso l'opinione che la rivendicazione britannica sia un \"furto\". Nel 2003 Nicholas Kollerstrom dell'University College London ha detto: \u00abAdams ha eseguito alcuni calcoli ma era piuttosto incerto su dove diceva che fosse Nettuno\u00bb.\nLa denominazione.\nPoco dopo la scoperta ci si riferiva a Nettuno semplicemente come al \"pianeta pi\u00f9 esterno di Urano\". Galle fu il primo a suggerire un nome e propose di nominarlo in onore del dio Giano. In Inghilterra Challis avanz\u00f2 il nome \"Oceano\".\nRivendicando il diritto a denominare il nuovo pianeta da lui scoperto, Le Verrier propose il nome \"Nettuno\", affermando falsamente, tra l'altro, che il nome fosse stato gi\u00e0 ufficialmente approvato dal \"Bureau des longitudes\" francese. In ottobre cerc\u00f2 di nominare il pianeta \"Le Verrier\", dal proprio nome, e fu patriotticamente supportato dal direttore dell'Osservatorio di Parigi, Fran\u00e7ois Arago. Sebbene questa proposta incontr\u00f2 una dura opposizione al di fuori della Francia, gli almanacchi francesi reintrodussero rapidamente il nome \"Herschel\" per \"Urano\", dal nome del suo scopritore William Herschel, e \"Leverrier\" per il nuovo pianeta.\nIl 29 dicembre 1846 Friedrich von Struve si espresse pubblicamente in favore del nome \"Nettuno\" presso l'Accademia delle Scienze di San Pietroburgo ed in pochi anni \"Nettuno\" divenne il nome universalmente accettato. Nella mitologia romana, Nettuno \u00e8 il dio del mare, identificato con il greco Poseidone. La richiesta di un nome mitologico sembrava in linea con la nomenclatura degli altri pianeti che prendono il proprio nome da divinit\u00e0 romane, ad eccezione soltanto della Terra e di Urano, che lo trae invece da una divinit\u00e0 della mitologia Greca.\nDal 1850 ad oggi.\nGi\u00e0 il 10 ottobre 1846, dopo diciassette giorni dalla scoperta di Nettuno, l'astronomo inglese William Lassell scopr\u00ec il suo principale satellite Tritone.\nAlla fine dell'Ottocento fu ipotizzato che presunte irregolarit\u00e0 osservate nel moto di Urano e Nettuno derivassero dalla presenza di un altro pianeta pi\u00f9 esterno. Dopo estese campagne di ricerca, Plutone fu scoperto il 18 febbraio 1930 alle coordinate previste dai calcoli di William Henry Pickering e Percival Lowell per il nuovo pianeta. Tuttavia il nuovo pianeta era troppo lontano perch\u00e9 potesse generare le irregolarit\u00e0 riscontrate nel moto di Urano, mentre quelle riscontrate nel moto di Nettuno derivavano da un errore nella stima della massa del pianeta (che fu individuato con la missione Voyager 2) e che era all'origine, tra l'altro, delle irregolarit\u00e0 di Urano. La scoperta di Plutone fu quindi piuttosto fortuita.\nA causa della sua grande distanza le conoscenze su Nettuno rimasero frammentarie almeno fino alla met\u00e0 del Novecento quando Gerard Kuiper scopr\u00ec la sua seconda luna, Nereide. Negli anni settanta e ottanta si accumularono indizi sulla probabile presenza di anelli o archi di anelli. Nel 1981 Harold Reitsema scopr\u00ec il suo terzo satellite Larissa.\nNell'agosto 1989 le conoscenze ricevettero una enorme spinta in avanti dal sorvolo della prima sonda automatica inviata ad esplorare i dintorni del pianeta, la Voyager II. La sonda individu\u00f2 importanti dettagli dell'atmosfera del pianeta, conferm\u00f2 l'esistenza di ben cinque anelli ed individu\u00f2 nuovi satelliti oltre a quelli gi\u00e0 scoperti dalla Terra.\nMissioni spaziali.\nL'unica sonda spaziale ad aver visitato Nettuno \u00e8 stata la Voyager 2, nel 1989; con un sorvolo ravvicinato del pianeta la Voyager ha permesso di individuarne le principali formazioni atmosferiche, alcuni anelli e numerosi satelliti. Il 25 agosto 1989 la sonda ha sorvolato il polo nord di Nettuno ad una quota di per poi dirigersi verso Tritone, il satellite maggiore, raggiungendo una distanza minima di circa .\nDopo le ultime misure scientifiche condotte durante la fase di allontanamento dal gigante gassoso, il 2 ottobre 1989, tutti gli strumenti della sonda sono stati spenti, lasciando in funzione solamente lo spettrometro ultravioletto. Voyager 2 iniziava cos\u00ec una lunga marcia verso lo spazio interstellare, alla velocit\u00e0 di 470 milioni di chilometri all'anno; l'inclinazione della sua traiettoria rispetto all'eclittica \u00e8 di circa 48\u00b0. Si ritiene che, al ritmo attuale, la Voyager 2 passer\u00e0 a 4,3 anni luce dal sistema di Sirio tra 296\u00a0000 anni.\nNegli anni duemila la NASA aveva concepito due possibili missioni: un \"orbiter\", il cui lancio non \u00e8 previsto prima del 2040 ed una sonda (\"Argo\") che avrebbe dovuto effettuare un fly-by del pianeta per proseguire verso due o tre oggetti della fascia di Kuiper, la cui ultima finestra favorevole di lancio era prevista per il 2019. La missione non fu tuttavia formalmente proposta per la carenza di plutonio-238 che avrebbe dovuto alimentare il generatore termoelettrico a radioisotopi. Nel 2020 la NASA ha presentato una proposta di una missione scientifica per lo studio di Nettuno e dei suoi satelliti, in particolare di Tritone, denominato \"Neptune Odissey\". Il lancio sarebbe previsto nel 2033 e l'arrivo a Nettuno nel 2049.\nDal 2018, l'Agenzia spaziale cinese studia un progetto per una coppia di sonde simili alle Voyager, provvisoriamente conosciute come \"Interstellar Express\" o \"Interstellar Heliosphere Probe\". Entrambe le sonde saranno lanciate contemporaneamente nel 2024 e seguiranno percorsi diversi per esplorare le estremit\u00e0 opposte dell'eliosfera; la seconda sonda, IHP-2, sorvoler\u00e0 Nettuno nel gennaio 2038, passando a soli 1.000 km dalla sommit\u00e0 delle nubi, che potrebbe rilasciare una piccola sonda nell'atmosfera durante il sorvolo.\nODINUS invece \u00e8 una proposta di missione dell'Agenzia spaziale europea nell'ambito del programma Cosmic Vision. Il progetto prevede l'invio di due orbiter gemelli, uno con destinazione Urano e l'altro diretto verso Nettuno, chiamati rispettivamente Freyr e Freyja e il cui lancio sarebbe previsto per il 2034. Nonostante non sia stata selezionata nel 2014 il progetto ha riscosso interesse e potrebbe essere ridiscusso anche nell'ambito di una collaborazione con la NASA. Il problema maggiore \u00e8 infatti legato dalla grande distanza di Nettuno dal Sole che non permette l'uso dei panelli solari come fonte di alimentazione, e l'ESA non ha disponibilit\u00e0 di plutonio-238 per un generatore termoelettrico a radioisotopi, mentre la NASA ha aperto da pochi anni un impianto di produzione di plutonio a scopi aeronautici, dopo che gli impianti per la produzione di armi nucleari sono stati dismessi nel secolo scorso.\nParametri orbitali e rotazione.\nIl pianeta compie una rivoluzione attorno al Sole in circa 164,79 anni. Con una massa pari a circa 17 volte quella terrestre ed una densit\u00e0 media di 1,64 volte quella dell'acqua, Nettuno \u00e8 il pi\u00f9 piccolo e pi\u00f9 denso fra i pianeti giganti del sistema solare. Il suo raggio equatoriale, ponendo lo zero altimetrico alla quota in cui la pressione atmosferica vale , \u00e8 di .\nL'orbita di Nettuno \u00e8 caratterizzata da un'inclinazione di 1,77\u00b0 rispetto al piano dell'eclittica e da un'eccentricit\u00e0 di 0,011. In conseguenza di ci\u00f2 la distanza tra Nettuno ed il Sole varia di 101 milioni di chilometri tra perielio ed afelio, i punti dell'orbita in cui il pianeta \u00e8 rispettivamente pi\u00f9 vicino e pi\u00f9 lontano al Sole.\nNettuno compie una rotazione completa intorno al proprio asse in circa 16,11 ore. L'asse \u00e8 inclinato di 28,32\u00b0 rispetto al piano orbitale, valore simile all'angolo d'inclinazione dell'asse della Terra (23\u00b0) e di Marte (25\u00b0). Di conseguenza i tre pianeti sperimentano cambiamenti stagionali simili. Tuttavia il lungo periodo orbitale implica che su Nettuno ciascuna stagione abbia una durata di circa quaranta anni terrestri.\nPoich\u00e9 Nettuno non \u00e8 un corpo solido, la sua atmosfera presenta una rotazione differenziale: le ampie fasce equatoriali ruotano con un periodo di circa 18 ore, superiore al periodo di rotazione del campo magnetico del pianeta che \u00e8 pari a 16,1 ore; le regioni polari invece completano una rotazione in 12 ore. Nettuno presenta la rotazione differenziale pi\u00f9 marcata del sistema solare che origina forti venti longitudinali.\nOggetti transnettuniani.\nLe nuove scoperte di moltissimi corpi celesti nel sistema solare esterno hanno portato gli astronomi a coniare un nuovo termine, oggetto transnettuniano, che designa qualsiasi oggetto orbitante oltre l'orbita di Nettuno (o comunque formatosi in quella regione).\nNettuno ha un impatto profondo sulla regione subito oltre la sua orbita, da fino a dal Sole e conosciuta come fascia di Kuiper, un anello di piccoli mondi ghiacciati simile alla Fascia principale degli asteroidi, ma molto pi\u00f9 vasto. Cos\u00ec come la gravit\u00e0 di Giove domina la Fascia principale, definendone la forma, cos\u00ec la gravit\u00e0 di Nettuno domina completamente la Fascia di Kuiper. Nel corso della storia del Sistema solare, la gravit\u00e0 di Nettuno ha destabilizzato alcune regioni della Fascia, creandovi dei vuoti. La zona compresa tra 40 e 42\u00a0UA ne \u00e8 un esempio.\nAll'interno di queste regioni vuote esistono tuttavia orbite seguendo le quali alcuni oggetti hanno potuto sopravvivere nei miliardi di anni che hanno portato all'attuale struttura del Sistema solare. Queste orbite presentano fenomeni di risonanza con Nettuno, cio\u00e8 gli oggetti che le percorrono completano un'orbita intorno al Sole in una precisa frazione del periodo orbitale di Nettuno. Se un corpo completa una propria orbita per ogni due orbite di Nettuno avr\u00e0 completato met\u00e0 della sua orbita ogni volta che il pianeta ritorna alla sua posizione iniziale. La popolazione di oggetti risonanti pi\u00f9 numerosa, con pi\u00f9 di 200 oggetti noti, presenta una risonanza 2:3 con il pianeta. Tali oggetti, che completano un'orbita per ogni orbita e mezzo di Nettuno, sono stati chiamati plutini dal nome del pi\u00f9 grande fra essi, Plutone. Sebbene Plutone attraversi l'orbita di Nettuno regolarmente, la risonanza garantisce che essi non potranno mai collidere. Un altro importante gruppo della Fascia di Kuiper \u00e8 quello dei twotini, che sono caratterizzati da una risonanza 2:1; ci sono poi oggetti che presentano anche altri rapporti di risonanza, ma non sono molto numerosi. Altri rapporti che sono stati osservati comprendono: 3:4, 3:5, 4:7 e 2:5.\n\u00c8 curioso osservare che a causa dell'alta eccentricit\u00e0 dell'orbita di Plutone, periodicamente Nettuno viene a trovarsi pi\u00f9 lontano dal Sole di quest'ultimo, come \u00e8 accaduto fra il 1979 ed il 1999.\nNettuno possiede inoltre un certo numero di asteroidi troiani, che occupano le regioni gravitazionalmente stabili che precedono e seguono il pianeta sulla sua orbita ed identificate come L4 e L5. Gli asteroidi troiani sono spesso descritti anche come oggetti in risonanza 1:1 con Nettuno. Sono notevolmente stabili nelle loro orbite ed \u00e8 improbabile che siano stati catturati dal pianeta, ma si ritiene piuttosto che si siano formati con esso.\nFormazione e migrazione.\nLa formazione dei giganti ghiacciati, Nettuno e Urano, \u00e8 difficile da spiegare con esattezza. I modelli correnti suggeriscono che la densit\u00e0 di materia delle regioni pi\u00f9 esterne del Sistema solare fosse troppo bassa per formare corpi cos\u00ec grandi tramite il meccanismo tradizionalmente accettato dell'accrezione e sono state avanzate varie ipotesi per spiegare la loro evoluzione. Una \u00e8 quella secondo cui i giganti ghiacciati non si siano formati tramite l'accrezione del nucleo, ma dalle instabilit\u00e0 dell'originario disco protoplanetario e, in seguito, la loro atmosfera sarebbe stata spazzata via dalle radiazioni di una stella massiccia di classe spettrale O B molto vicina. Un concetto alternativo \u00e8 quello secondo cui si formarono pi\u00f9 vicini al Sole, dove la densit\u00e0 di materia era pi\u00f9 elevata, e poi migrarono verso le attuali orbite.\nL'ipotesi della migrazione \u00e8 favorita dalla sua caratteristica di poter spiegare le attuali risonanze orbitali nella Fascia di Kuiper, in particolare la risonanza 2:5. Quando Nettuno migr\u00f2 verso l'esterno, si scontr\u00f2 con gli oggetti della proto-fascia di Kuiper, creando nuove risonanze e mandando in caos le altre orbite. Si crede che gli oggetti nel disco diffuso siano stati spinti nelle attuali posizioni da interazioni con le risonanze create dalla migrazione di Nettuno. Il modello di Nizza, un modello formulato al computer nel 2004 da Alessandro Morbidelli dell'Osservatorio della Costa Azzurra a Nizza, suggerisce che la migrazione di Nettuno nella Fascia di Kuiper potrebbe essere stata provocata dalla formazione di una risonanza 1:2 nelle orbite di Giove e Saturno, che cre\u00f2 una spinta gravitazionale che mand\u00f2 sia Urano che Nettuno verso orbite pi\u00f9 alte causando cos\u00ec il loro spostamento. L'espulsione risultante di oggetti dalla proto-fascia di Kuiper potrebbe anche spiegare l'intenso bombardamento tardivo avvenuto circa 600\u00a0milioni di anni dopo la formazione del Sistema solare e la comparsa degli asteroidi troiani di Giove.\nMassa e dimensioni.\nCon una massa di Nettuno \u00e8 un corpo intermedio fra la Terra ed i grandi giganti gassosi: la sua massa \u00e8 diciassette volte quella della Terra, ma \u00e8 appena un diciannovesimo di quella di Giove. Il raggio equatoriale del pianeta \u00e8 di , circa quattro volte maggiore di quello della Terra. Nettuno ed Urano sono spesso considerati come una sottoclasse di giganti, chiamata \"giganti ghiacciati\", a causa delle loro dimensioni inferiori e alla pi\u00f9 alta concentrazione di sostanze volatili rispetto a Giove e Saturno. Nella ricerca di pianeti extrasolari Nettuno \u00e8 stato usato come termine di paragone: i pianeti scoperti con una massa simile sono detti infatti \"pianeti nettuniani\", cos\u00ec come gli astronomi si riferiscono ai vari \"pianeti gioviani\".\nStruttura interna.\nLa struttura interna di Nettuno ricorda quella di Urano; la sua atmosfera forma circa il 5-10% della massa del pianeta, estendendosi dal 10 al 20% del suo raggio, dove raggiunge pressioni di circa 10 gigapascal. Nelle regioni pi\u00f9 profonde sono state trovate concentrazioni crescenti di metano, ammoniaca e acqua.\nGradualmente questa regione pi\u00f9 calda e oscura condensa in un mantello liquido surriscaldato, dove le temperature raggiungono valori compresi fra i ed i . Il mantello possiede una massa di 10-15 masse terrestri ed \u00e8 ricco di acqua, ammoniaca, metano ed altre sostanze. Come \u00e8 solito nelle scienze planetarie, questa mistura \u00e8 chiamata \"ghiacciata\", sebbene sia in realt\u00e0 un fluido caldo e molto denso. Questo fluido, che possiede un'elevata conduttivit\u00e0 elettrica, \u00e8 talvolta chiamato \"oceano di acqua e ammoniaca\". Alla profondit\u00e0 di , lo scenario potrebbe essere quello in cui il metano si decompone in cristalli di diamante e precipita verso il centro.\nIl nucleo planetario di Nettuno \u00e8 composto da ferro, nichel e silicati; i modelli forniscono una massa di circa 1,2 masse terrestri. La pressione del nucleo \u00e8 di , milioni di volte superiore a quella della superficie terrestre, e la temperatura potrebbe essere sui .\nCalore interno.\nSi ritiene che le maggiori variazioni climatiche di Nettuno, comparate con quelle di Urano, siano dovute in parte al suo calore interno pi\u00f9 elevato. Sebbene Nettuno sia distante dal Sole una volta e mezzo pi\u00f9 di Urano e riceva quindi solo il 40% della quantit\u00e0 di luce, la superficie dei due pianeti \u00e8 grosso modo uguale. Le regioni pi\u00f9 superficiali della troposfera di Nettuno raggiungono la bassa temperatura di . Alla profondit\u00e0 in cui la pressione atmosferica \u00e8 pari a la temperatura \u00e8 di . In profondit\u00e0 nello strato di gas, tuttavia, la temperatura sale costantemente; cos\u00ec come Urano, la sorgente di questo riscaldamento \u00e8 sconosciuta, ma la discrepanza \u00e8 maggiore: Urano irradia solo 1,1 volte la quantit\u00e0 di energia che riceve dal Sole, mentre Nettuno ne irradia 2,61 volte tanto, indicando che la sua sorgente interna di calore genera il 161% in pi\u00f9 dell'energia ricevuta dal Sole. Nettuno \u00e8 il pianeta del Sistema solare pi\u00f9 lontano dal Sole, ma la sua sorgente interna di energia \u00e8 sufficiente a causare i venti planetari pi\u00f9 veloci visti in tutto il Sistema solare. Sono state suggerite alcune possibili spiegazioni fra le quali il calore radiogenico proveniente dal nucleo del pianeta, la dissociazione del metano in catene di idrocarburi sotto elevate pressioni atmosferiche, e i moti convettivi della bassa atmosfera che causano onde di gravit\u00e0 che si dissolvono sopra la tropopausa.\nAtmosfera.\nAd alta quota, l'atmosfera di Nettuno \u00e8 formata all'80% da idrogeno ed al 19% da elio, e tracce di metano. Notevoli bande di assorbimento del metano si trovano vicino alla lunghezza d'onda dei nella parte rossa ed infrarossa dello spettro. Cos\u00ec come per Urano, quest'assorbimento della luce rossa da parte del metano atmosferico contribuisce a conferire a Nettuno il suo caratteristico colore azzurro intenso, sebbene il colore azzurro differisca dal pi\u00f9 tenue acquamarina tipico di Urano. Dato che la quantit\u00e0 di metano contenuta nell'atmosfera di Nettuno \u00e8 simile a quella di Urano, ci dev'essere qualche altra sostanza non conosciuta che contribuisca in modo determinante a conferire questa tonalit\u00e0 cos\u00ec intensa al pianeta.\nL'atmosfera di Nettuno \u00e8 suddivisa in due regioni principali: la bassa troposfera, dove la temperatura decresce con l'altitudine, e la stratosfera, dove la temperatura aumenta con l'altitudine; il confine fra le due, la tropopausa si trova a circa . La stratosfera dunque \u00e8 seguita dalla termosfera alla pressione inferiore a 10\u22124\u221210\u22125 \u00b5bar. L'atmosfera sfuma gradualmente verso l'esosfera.\nI modelli suggeriscono che la troposfera di Nettuno sia attraversata da nubi di varia composizione a seconda dell'altitudine. Il livello superiore di nubi si trova a pressioni inferiori a dove la temperatura \u00e8 adatta alla condensazione del metano. Con pressioni fra si crede si formino nubi di ammoniaca e acido solfidrico; oltre i di pressione, le nubi potrebbero essere costituite da ammoniaca, solfato d'ammonio ed acqua. Le nubi pi\u00f9 profonde di ghiaccio d'acqua potrebbero formarsi a pressioni attorno ai , dove la temperatura raggiunge gli . Sotto ancora si potrebbero trovare delle nubi di ammoniaca e acido solfidrico.\nSono state osservate nubi d'alta quota su Nettuno che formano delle ombre sopra l'opaco manto nuvoloso sottostante. Ci sono anche delle bande di nubi d'alta quota che circondano il pianeta a latitudini costanti; queste bande disposte a circonferenza hanno degli spessori di e si trovano a circa sopra il manto nuvoloso sottostante.\nLo spettro di Nettuno suggerisce che i suoi strati atmosferici inferiori siano nebbiosi a causa della concentrazione di prodotti della fotolisi ultravioletta del metano, come etano e acetilene; l'atmosfera contiene anche tracce di monossido di carbonio e acido cianidrico. La stratosfera del pianeta \u00e8 pi\u00f9 tiepida di quella di Urano a causa dell'elevata concentrazione di idrocarburi.\nPer ragioni ancora non conosciute la termosfera planetaria possiede una temperatura insolitamente alta, pari a circa . Il pianeta \u00e8 troppo lontano dal Sole perch\u00e9 il calore sia generato dalla radiazione ultravioletta; una possibilit\u00e0 per spiegare il meccanismo di riscaldamento \u00e8 l'interazione atmosferica fra ioni nel campo magnetico del pianeta. Un'altra possibile causa \u00e8 data dalle onde di gravit\u00e0 dall'interno che si disperdono nell'atmosfera. La termosfera contiene tracce di diossido di carbonio ed acqua, che potrebbero provenire da sorgenti esterne, come meteoriti e polveri.\nFenomeni meteorologici.\nUna differenza fra Nettuno e Urano che mostr\u00f2 la sonda spaziale Voyager 2 fu il livello tipico di attivit\u00e0 meteorologica. Quando la sonda sorvol\u00f2 Urano, nel 1986, questo pianeta era visivamente privo di attivit\u00e0 atmosferica, in contrasto, Nettuno mostrava notevoli fenomeni climatici durante il sorvolo della sonda, avvenuto nel 1989. Tuttavia, le osservazioni compiute su Urano nel corso del XXI secolo, quando questi entr\u00f2 nella fase equinoziale, mostrarono un'attivit\u00e0 atmosferica mai vista prima, rendendolo di fatto molto pi\u00f9 simile a Nettuno rispetto a quanto si pensava in precedenza.\nIl tempo meteorologico di Nettuno \u00e8 caratterizzato da sistemi tempestosi estremamente dinamici, con venti che raggiungono la velocit\u00e0 supersonica di . Pi\u00f9 tipicamente, tracciando il movimento delle nubi persistenti, la velocit\u00e0 del vento sembra variare dai in direzione est fino ai in direzione ovest. Sulla cima delle nubi, i venti predominanti variano in velocit\u00e0 dai lungo l'equatore ai sui poli. Molti dei venti di Nettuno si muovono in direzione opposta rispetto alla rotazione del pianeta. Il livello generale dei venti mostra una rotazione prograda alle alte latitudini e retrograda alle basse latitudini; si ritiene che la differenza della direzione dei flussi ventosi sia un effetto superficiale e non dovuto ad alcun processo atmosferico pi\u00f9 profondo. A 70\u00b0 S di latitudine, un getto ad alta velocit\u00e0 viaggia a 300\u00a0m\u00a0s\u22121.\nL'abbondanza di metano, etano e acetilene all'equatore di Nettuno \u00e8 10\u2013100 volte superiore di quella dei poli; ci\u00f2 \u00e8 interpretato come un'evidenza della presenza di fenomeni di risalita all'equatore e di subsidenza verso i poli.\nNel 2007 fu scoperto che gli strati superiori della troposfera del polo sud di Nettuno erano di circa pi\u00f9 tiepidi che nel resto del pianeta, con una media di circa . Il differenziale di calore \u00e8 sufficiente per consentire al gas metano, che in altri punti si gela nell'alta atmosfera del pianeta, di essere espulso verso lo spazio. Il relativo \"hot spot\" \u00e8 dovuto all'inclinazione dell'asse di Nettuno, che ha esposto il polo sud al Sole per l'ultimo quarto di anno nettuniano, pari a circa 40 anni terrestri; similmente a quanto avviene nella Terra, l'alternanza delle stagioni far\u00e0 in modo che il polo esposto al Sole sar\u00e0 in seguito il polo nord, causando cos\u00ec il riscaldamento e la successiva emissione di metano dall'atmosfera in quest'ultimo polo.\nA causa del cambiamento stagionale, le bande di nubi dell'emisfero sud di Nettuno sono aumentate in dimensioni e albedo; questo processo fu osservato inizialmente nel 1980 e ci si aspetta che finir\u00e0 attorno al 2020. Il lungo periodo orbitale di Nettuno causa un alternarsi stagionale in quarant'anni.\nTempeste.\nNel 1989 fu scoperta dalla sonda Voyager 2 la Grande Macchia Scura, un sistema di tempeste anticiclonico delle dimensioni di 13000\u00a0\u00d7\u00a06600\u00a0km, La tempesta ricordava la Grande Macchia Rossa di Giove; tuttavia, il 2 novembre 1994, il Telescopio spaziale Hubble non riusc\u00ec ad osservare questa macchia scura sul pianeta. Al suo posto apparve una nuova tempesta simile alla Grande Macchia Scura nell'emisfero nord.\nLo \"Scooter\" \u00e8 un'altra tempesta, una nube bianca posta pi\u00f9 a sud della Grande Macchia Scura; il suo nome deriva dalla sua prima osservazione nel mese precedente al sorvolo della sonda Voyager 2, si muoveva pi\u00f9 velocemente della Grande Macchia Scura. Immagini successive rivelarono nubi ancora pi\u00f9 rapide. La Piccola Macchia Scura \u00e8 invece una tempesta ciclonica meridionale, la seconda tempesta pi\u00f9 potente osservata durante il transito del 1989; inizialmente era completamente scura, ma come la sonda si avvicin\u00f2, inizi\u00f2 a mostrarsi una macchia pi\u00f9 chiara, visibile in tutte le immagini ad alta risoluzione.\nSi ritiene che le macchie scure di Nettuno siano posizionate nella troposfera ad altezze inferiori rispetto alle nubi pi\u00f9 bianche e luminose del pianeta, cos\u00ec appaiono come buchi nello strato di nubi sovrastante; dal momento che sono strutture stabili che possono persistere per diversi mesi, si crede che possano essere strutture a vortice. Spesso nei pressi di queste strutture si trovano nubi di metano pi\u00f9 brillanti e persistenti, che si formano presumibilmente all'altezza della tropopausa.\nLa persistenza di nubi compagne mostra che alcune macchie oscure continuano ad esistere come cicloni, sebbene non siano pi\u00f9 visibili come punti scuri; le macchie scure potrebbero anche dissiparsi quando migrano troppo vicino all'equatore, o con altri meccanismi sconosciuti.\nMagnetosfera.\nUn'altra somiglianza fra Nettuno e Urano risiede nella magnetosfera, con un campo magnetico fortemente inclinato verso l'asse di rotazione di 47\u00b0 e decentrato di almeno 0,55\u00a0raggi (circa 13\u00a0500\u00a0km) rispetto al nucleo fisico del pianeta. Prima dell'arrivo della sonda Voyager 2 su Nettuno, era stato ipotizzato che la magnetosfera inclinata di Urano fosse il risultato della sua rotazione obliqua; tuttavia, comparando i campi magnetici dei due pianeti, gli scienziati pensano che questa orientazione estrema potrebbe essere caratteristica dei flussi presenti all'interno dei pianeti. Questo campo potrebbe essere generato da convezioni del fluido interno in un involucro sferico sottile di liquido conduttore elettrico (probabilmente composto da ammoniaca, metano e acqua) che causano un'azione dinamo.\nIl campo magnetico alla superficie equatoriale di Nettuno \u00e8 stimato sui , per un momento magnetico di m\u00b3. Il campo magnetico di Nettuno possiede una geometria complessa che include componenti non-dipolari, incluso un forte momento di quadrupolo che potrebbe superare in forza pure quello di dipolo. D'altra parte la Terra, Giove e Saturno hanno solo dei momenti di quadrupolo relativamente piccoli e i loro campi sono meno inclinati rispetto all'asse polare. Il grande momento di quadrupolo di Nettuno potrebbe essere il risultato del disallineamento dal centro del pianeta e dai vincoli geometrici del generatore della dinamo del campo.\nIl bow shock di Nettuno, ossia il punto in cui la magnetosfera inizia a rallentare il vento solare, avviene alla distanza di 34,9 volte il raggio del pianeta; la magnetopausa, ossia il punto in cui la pressione della magnetosfera controbilancia il vento solare, si estende alla distanza di 23\u201326,5 volte il raggio di Nettuno. La coda della magnetosfera si estende all'esterno fino ad almeno 72 volte il raggio del pianeta e probabilmente molto oltre.\nAnelli planetari.\nNettuno ha un sistema di anelli planetari, uno dei pi\u00f9 sottili del Sistema solare. Gli anelli potrebbero consistere di particelle legate con silicati o materiali composti da carbonio, che conferisce loro un colore tendente al rossastro. In aggiunta al sottile Anello Adams, a dal centro del pianeta, si trova l'Anello Leverrier, a , ed il suo pi\u00f9 vasto e pi\u00f9 debole Anello Galle, a . Un'estensione pi\u00f9 lontana di quest'ultimo anello \u00e8 stata chiamata Lassell; \u00e8 legata al suo bordo pi\u00f9 esterno dall'Anello Arago, a .\nIl primo di questi anelli planetari fu scoperto nel 1968 da un gruppo di ricerca guidato da Edward Guinan, ma si era in seguito pensato che quest'anello potesse essere incompleto. Evidenze che l'anello avrebbe avuto delle interruzioni giunsero durante un'occultazione stellare nel 1984 quando gli anelli oscurarono una stella in immersione ma non in emersione. Immagini della sonda Voyager 2, prese nel 1989, mostrarono invece che gli anelli di Nettuno erano molteplici. Questi anelli hanno una struttura a gruppi, la cui causa non \u00e8 ben compresa ma che potrebbe essere dovuta all'interazione gravitazionale con le piccole lune in orbita nei pressi.\nL'anello pi\u00f9 interno, Adams, contiene cinque archi maggiori chiamati \"Courage\", \"Libert\u00e9\", \"Egalit\u00e9\u00a01\", \"Egalit\u00e9\u00a02\" e \"Fraternit\u00e9\". L'esistenza degli archi \u00e8 stata difficile da spiegare poich\u00e9 le leggi del moto predirrebbero che gli archi verrebbero dispersi in un anello uniforme in una scala temporale molto breve. Gli astronomi ritengono che gli archi siano rinchiusi entro le loro forme attuali a causa degli effetti gravitazionali di Galatea, una luna posta all'interno dell'anello.\nOsservazioni condotte dalla Terra annunciate nel 2005 sembravano mostrare che gli anelli di Nettuno siano molto pi\u00f9 instabili di quanto in precedenza creduto. Immagini prese con i Telescopi Keck nel 2002 e 2003 mostrano un decadimento considerevole negli anelli quando vengono comparati con le immagini prese dalla Voyager 2. In particolare sembra che l'arco \"Libert\u00e9\" possa dissolversi entro la fine del XXI secolo.\nSatelliti naturali.\nNettuno possiede quattordici satelliti naturali conosciuti, il maggiore dei quali \u00e8 Tritone; gli altri satelliti principali sono Nereide, Proteo e Larissa.\nTritone \u00e8 l'unico satellite di Nettuno che possiede una forma ellissoidale; fu individuato per la prima volta dall'astronomo William Lassell appena 17 giorni dopo la scoperta del pianeta madre. Orbita in direzione retrograda rispetto a Nettuno, a differenza di tutti gli altri satelliti principali del sistema solare; \u00e8 in rotazione sincrona con Nettuno e la sua orbita \u00e8 in decadimento costante.\nA parte Tritone il satellite pi\u00f9 interessante \u00e8 Nereide, la cui orbita \u00e8 la pi\u00f9 eccentrica dell'intero sistema solare.\nFra il luglio ed il settembre 1989 la sonda statunitense Voyager 2 ha individuato sei nuovi satelliti fra i quali spicca Proteo, le cui dimensioni sarebbero quasi sufficienti a conferirgli una forma sferoidale. \u00c8 il secondo satellite del sistema di Nettuno, pur con una massa pari ad appena lo 0,25% di quella di Tritone.\nUna nuova serie di scoperte \u00e8 stata annunciata nel 2004 e si tratta di satelliti minori e fortemente irregolari.\nNel luglio del 2013 Mark Showalter scopre il 14\u00ba satellite, denominato Ippocampo, da immagini ottenute dal telescopio spaziale Hubble tra il 2004 e il 2009."}
{"id": "703010", "revid": "78628990", "url": "https://it.wikipedia.org/wiki?curid=703010", "title": "SS 76", "text": ""}
{"id": "703012", "revid": "1590006", "url": "https://it.wikipedia.org/wiki?curid=703012", "title": "Promezio", "text": "Il promezio (originariamente prometeo) \u00e8 l'elemento chimico di numero atomico 61. \u00c8 un elemento sintetico e il suo simbolo \u00e8 Pm. Tutti i suoi isotopi sono radioattivi; \u00e8 uno dei due soli elementi non stabili che nella tavola periodica \u00e8 seguito da elementi con forme stabili, una caratteristica comune con il tecnezio. Chimicamente, il promezio appartiene alla famiglia dei lantanidi, che forma sali quando combinato con altri elementi. Il promezio mostra solo uno stato di ossidazione stabile di +3; tuttavia, possono esistere alcuni compositi +2.\nNel 1902, Bohuslav Brauner sugger\u00ec che vi fosse un elemento con propriet\u00e0 intermedie tra il neodimio (60) e il samario (62); ci\u00f2 venne confermato nel 1914 da Henry Moseley che, dopo aver misurato i numeri atomici di tutti gli elementi allora conosciuti, trov\u00f2 non vi fosse un elemento con numero atomico 61. Nel 1926, un italiano insieme ad un gruppo americano, afferm\u00f2 di aver isolato un campione di elementi 61; una \"scoperta\" che si dimostr\u00f2 ben presto falsa. Nel 1938, nel corso di un esperimento nucleare condotto presso la Ohio State University, alcuni nuclidi radioattivi sono stati prodotti e da subito fu certo non fossero radioisotopi del neodimio o samario, ma vi era ancora una mancanza di prove chimiche che elemento 61 fosse stato prodotto. Il promezio venne poi caratterizzato presso l'Oak Ridge National Laboratory nel 1945 dalla separazione e l'analisi dei prodotti di fissione dell'uranio irradiato in un reattore a grafite. Gli scopritori hanno proposto il nome \"prometheum\" (l'ortografia \u00e8 stata successivamente modificata), derivato da Prometeo, il titano della mitologia greca che rub\u00f2 il fuoco dal monte Olimpo. Tuttavia, un campione del metallo venne prodotto solo nel 1963.\nVi sono due possibili fonti di promezio naturale: i rari decadimenti naturali dell'europio-151 (che produce promezio-147), e dell'uranio (vari isotopi). Le applicazioni pratiche esistono solo per i composti chimici del promezio-147, che vengono utilizzati per la vernice luminosa, per le batterie atomiche e nei dispositivi di misurazione dello spessore, anche se il promezio-145 \u00e8 l'isotopo pi\u00f9 stabile. Poich\u00e9 il promezio naturale \u00e8 estremamente scarso, viene in genere sintetizzato bombardando l'uranio-235 (uranio arricchito) con neutroni termici per realizzare la produzione di promezio-147.\nCaratteristiche.\nIl promezio \u00e8 un metallo tenero. \u00c8 un elemento artificiale che emette particelle beta le quali possono essere usate per stimolare l'emissione di raggi X da parte di elementi aventi un elevato numero atomico.\nDelle propriet\u00e0 del promezio metallico si sa poco. Ne esistono due forme allotropiche ed i suoi sali manifestano al buio una luminescenza azzurro-verde per via della loro elevata radioattivit\u00e0.\nApplicazioni.\nUtilizzato nella ricerca come elemento tracciante, trova applicazione anche nell'industria del fosforo.\nGli usi del promezio comprendono:\nStoria.\nL'esistenza del promezio fu dapprima predetta da Bohuslav Brauner nel 1902; tale predizione venne confermata da Henry Moseley nel 1914. Molti gruppi dichiararono di aver prodotto questo elemento, ad esempio nel 1926 gruppi di ricerca di Firenze e dell'Illinois annunciarono la sua scoperta proponendo come nome \"florentium\" e \"illinium\" rispettivamente, ma nessuno pot\u00e9 confermare la scoperta per la grande difficolt\u00e0 di separare questo elemento dalle altre terre rare. La dimostrazione dell'esistenza del promezio fu ottenuta nel 1945 da Jacob Marinsky, Lawrence Glendenin e Charles Coryell durante l'analisi di alcuni sottoprodotti della fissione dell'uranio; tuttavia i tre scienziati erano troppo occupati dalle ricerche belliche alleate durante la seconda guerra mondiale, per cui non annunciarono la loro scoperta fino al 1947. Il nome promezio deriva da Prometeo, uno dei titani della mitologia greca, che rub\u00f2 il fuoco agli dei e ne fece dono ai mortali.\nNel 1963 sono stati messi a punto dei metodi basati sullo scambio ionico per separare il promezio dal combustibile esaurito dei reattori nucleari; con tali metodi vennero ottenuti circa 10 grammi di promezio.\nDisponibilit\u00e0.\nIl promezio non si trova in natura sulla Terra. Le sue righe spettrali sono state per\u00f2 individuate nella luce di alcune stelle.\nProduzione.\nNon isolato in natura, \u00e8 stato prodotto artificialmente in reattori nucleari, in quanto prodotto della fissione dell'uranio, del torio e del plutonio.\nViene anche prodotto tramite bombardamento con neutroni di 146Nd che, convertito in 147Nd, si trasforma spontaneamente (con un'emivita di 11 giorni) in 147Pm attraverso un decadimento beta.\nComposti.\nLe sue propriet\u00e0 chimiche e metallurgiche sono simili a quelle del neodimio e del samario.\nTra i suoi composti vi sono:\nIsotopi.\nGli isotopi del promezio sono tutti radioattivi: il pi\u00f9 comune \u00e8 il 147Pm (vita media 2,6 anni).\nComplessivamente, sono stati individuati 36 isotopi del promezio, di cui il pi\u00f9 stabile \u00e8 il 145Pm con emivita di 17,7 anni, 146Pm con emivita 5,53 anni e 147Pm con emivita 2,6234 anni. Tutti gli altri radioisotopi hanno emivita minore di un anno e, anzi, l'emivita della maggior parte di loro non arriva a 30 secondi. Questo elemento ha anche 11 isomeri (o stati meta) di cui i pi\u00f9 stabili sono 148Pm\"m\" (t\u00bd 41,29 giorni), 152Pm\"m\"2 (t\u00bd 13,8 minuti) e 152Pm\"m\" (t\u00bd 7,52 minuti).\nGli isotopi di promezio hanno peso atomico che va da 127,9482600 (128Pm) a 162,9535200 (163Pm). La principale modalit\u00e0 di decadimento per gli isotopi pi\u00f9 leggeri di 145Pm \u00e8 la cattura elettronica con conversione in neodimio; per quelli pi\u00f9 pesanti \u00e8 il decadimento beta con conversione in samario.\nPrecauzioni.\n\u00c8 richiesta grande cura nella manipolazione del promezio e dei suoi composti per via della loro elevata radioattivit\u00e0, che si manifesta anche con l'emissione di raggi X.\nIl promezio non ha alcun ruolo biologico."}
{"id": "703014", "revid": "599013", "url": "https://it.wikipedia.org/wiki?curid=703014", "title": "Normativa comunitaria RoHS", "text": "La Direttiva RoHS \u00e8 la normativa 2002/95/CE (chiamata comunemente RoHS dall'inglese: \"Restriction of Hazardous Substances Directive\") adottata nel febbraio del 2003 dalla Comunit\u00e0 europea. Tale normativa impone restrizioni sull'uso di determinate sostanze pericolose nella costruzione di vari tipi di apparecchiature elettriche ed elettroniche.\n\u00c8 collegata strettamente con la direttiva sulla rottamazione di apparecchiature elettriche ed elettroniche (o RAEE o WEEE, dall'inglese \"\"Waste of electric and electronic equipment\" \") 2002/96/CE che regola l'accumulazione, il riciclaggio e il recupero per le apparecchiature elettriche e fa parte di un'iniziativa di legge per risolvere il problema dell'enorme quantitativo di rifiuti generati dalle apparecchiature elettroniche obsolete. RAEE in italiano sta per \"rifiuti di apparecchiature elettriche ed elettroniche\" o anche diffusa con il nome inglese. Su molte apparecchiature infatti si possono trovare i marchi RAEE o WEEE che indicano per\u00f2 la stessa normativa.\nLa RoHS si applica ai prodotti costruiti o importati nell'Unione europea. Ogni stato membro della Comunit\u00e0 europea deve \"recepire\" la direttiva, cio\u00e8 adottare proprie politiche di applicazione, usando la direttiva come guida.\nDi conseguenza, ci potrebbero essere versioni differenti della legge quanti sono gli stati della CE.\nStoria.\nNel febbraio 2003 la normativa 2002/95/CE \u00e8 stata estesa a livello comunitario, mentre negli anni precedenti ogni stato dell'unione aveva una legge separata. La prima nazione a introdurre una norma simile \u00e8 stata la Germania nel marzo del 1995, seguita dall'Inghilterra nel 1996. In Italia bisogna aspettare il 1998 per introdurre una normativa di questo tipo, la cos\u00ec chiamata \"legge sulla rottamazione\". Dal 1\u00ba febbraio 2003 tutte le vecchie normative di ogni stato membro sono state sostituite dalla direttiva RoHS.\n\u00c8 diventata obbligatoria dal 1\u00ba luglio 2006.\nIl legislatore italiano, recependo le direttive CE 2002/95/CE, 2002/96/CE, 2003/108/CE relative alla riduzione dell'uso di sostanze pericolose nelle apparecchiature elettriche ed elettroniche, nonch\u00e9 allo smaltimento di rifiuti, ha emanato il Decreto legislativo n. 151 del 25 luglio 2005 (G.U. 175 del 29/07/05 Supp.Ord. 135).\nHa terminato di essere in vigore il 3 gennaio 2013. Da quella data \u00e8 in vigore la direttiva 2011/65/CE (anche detta \"Direttiva RoHS 2\").\nSostanze interessate.\nSebbene la RoHS sia chiamata anche \"direttiva \"Pb-free\" o \"Lead-free\"\" (cio\u00e8 \"esente da piombo\"), tale direttiva pone dei vincoli sull'uso non solo del piombo, bens\u00ec delle seguenti sostanze:\nIl piombo \u00e8 usato nella saldatura dei componenti sui circuiti stampati (le leghe comunemente usate contengono 40% di piombo e 60% di stagno).\nIl mercurio viene utilizzato in particolari termostati e lampade a scarica di mercurio.\nIl cadmio si utilizza nelle batterie ricaricabili, come protezione dalla corrosione ed usura di componenti metallici e in alcuni casi come pigmento o stabilizzante in vernici.\nIl cromo esavalente \u00e8 un agente cancerogeno e viene usato in trattamenti di cromatura e nella passivazione della zincatura elettrolitica, su componenti ferrosi e non ferrosi, per evitare la corrosione e l'usura delle superfici. Al giorno d'oggi nella passivazione di prodotti zincati \u00e8 stato sostituito dal cromo trivalente, meno tossico e non idrosolubile.\nI bifenili polibromurati (PBB) ed eteri di difenile polibromurati (PBDE) sono aggiunti ai polimeri termoplastici per ottenere propriet\u00e0 ignifughe.\nLimiti di concentrazione.\nLe concentrazioni massime sono 0,1% (tranne il cadmio che \u00e8 limitato a 0,01%) del peso di materiale omogeneo. Ci\u00f2 significa che i limiti non si applicano all'intero peso del prodotto finito, bens\u00ec a ciascun materiale omogeneo di cui \u00e8 costituito il prodotto. Ad esempio la normativa impone che la guaina isolante di un cavo elettrico che compone un apparecchio elettronico abbia una percentuale minore rispetto a quanto stabilito dalla normativa. Ci\u00f2 rende tali limiti maggiormente restrittivi.\nTutto quello che pu\u00f2 essere identificato come materiale omogeneo deve rispettare il limite imposto. Cos\u00ec, ad esempio nel caso di una radio, se risultasse che il rivestimento del contatto di un suo interruttore sia costituito da oro con una concentrazione di cadmio di 2300 ppm, allora l'intera radio non rispetterebbe i requisiti della direttiva.\nRoHS nei paesi extraeuropei.\nLa tendenza ad avere un unico mercato mondiale spinge i singoli Paesi a unificare le normative per facilitare il libero commercio.\nCina.\nAnche la Cina ha sviluppato una legislazione (citata spesso come \"Cina RoHS\") che ha limitazioni simili.\nTuttavia, la legislazione cinese \u00e8 molto vaga circa l'applicazione e la responsabilit\u00e0 per il rispetto della normativa.\nVi sono anche dubbi sulla data di inizio dell'applicazione ma si ritiene sia la stessa della normativa europea.\nGiappone.\nIl Giappone non ha una normativa equivalente alla RoHS ma vi \u00e8 una sollecitazione verso i costruttori giapponesi ad indirizzarsi verso processi di lavorazioni esenti da piombo.\nCalifornia.\nLa California ha adottato una legislazione simile che \u00e8 entrata in vigore il 1\u00ba gennaio 2007. La legge della California utilizza la direttiva RoHS dell'Unione europea come linea guida.\nAspetti critici.\nL'abolizione del piombo nelle saldature in campo elettronico richiede investimenti costosi nelle catene di montaggio (oltre alle perdite delle scorte di magazzino che non rispettano la normativa RoHS) e per i produttori di componenti elettrici ed elettronici che devono rivedere le procedure per utilizzare materiali alternativi e le procedure di collaudo.\nIl maggiore stress in fase di saldatura (la temperatura di saldatura deve essere pi\u00f9 alta) pu\u00f2 determinare una minore affidabilit\u00e0 dei componenti elettronici.\nAlcuni paesi quindi tendono ad esentare, per ora, i prodotti elettromedicali e di telecomunicazione dalla legislazione."}
{"id": "703015", "revid": "124580133", "url": "https://it.wikipedia.org/wiki?curid=703015", "title": "Acinonyx jubatus hecki", "text": "Il ghepardo dell'Africa nord-occidentale (\"Acinonyx jubatus hecki\" ()), noto anche come ghepardo sahariano, \u00e8 una rara sottospecie di ghepardo un tempo diffusa nella quasi totalit\u00e0 dell'Africa settentrionale e occidentale, ma oggi riscontrabile solo nel 9% del suo antico areale.\nDescrizione.\nIl ghepardo sahariano raggiunge una lunghezza compresa tra i 77 e i esclusa la coda e un'altezza al garrese di circa ; \u00e8 di corporatura pi\u00f9 esile rispetto ad altri ghepardi, raggiungendo un peso che si aggira tra i 20 e i , presenta inoltre una colorazione pi\u00f9 pallida, pelo pi\u00f9 corto, cranio pi\u00f9 piccolo e orecchie di dimensioni maggiori rispetto ai ghepardi sub sahariani, in alcuni casi risulta addirittura privo, o quasi, delle caratteristiche macchie lacrimali.\nBiologia.\nIl ghepardo sahariano ha abitudini pi\u00f9 notturne rispetto agli altri ghepardi, risulta per\u00f2 attivo anche nelle ore crepuscolari e all'alba. Le femmine sono tipicamente solitarie, mentre i maschi possono occasionalmente aggregarsi in piccoli gruppi; la gestazione dura circa 91-95 giorni e al suo termine nascono generalmente tra 3 e 6 cuccioli, i quali trascorrono con la madre 15-17 mesi circa. \u00c8 noto che predi gazzelle dorcadi, gazzelle bianche, giovani gazzelle dama, addax, ammotraghi, lepri, uccelli e in rare occasioni capre, pecore e giovani dromedari. Come altri animali abitanti le regioni desertiche, questo ghepardo non necessita di un accesso diretto a fonti d'acqua per sopravvivere, in quanto la ricava interamente dagli animali di cui si ciba. Il territorio di caccia varia a seconda della stagione, durante i mesi pi\u00f9 freddi predilige le zone aperte e pianeggianti, mentre durante la stagione calda si sposta in aree montuose dove risulta pi\u00f9 facile trovare riparo dal sole e dalle temperature elevate.\nDistribuzione e habitat.\nAbita aree desertiche, semi-desertiche e savane dell'Africa settentrionale e occidentale. Sopravvive con certezza esclusivamente in Algeria, Benin, Burkina Faso e Niger; al contrario lo si ritiene estinto in Costa d'Avorio, Ghana, Guinea, Guinea-Bissau, Marocco, Nigeria, Sahara Occidentale, Senegal, Sierra Leone e Tunisia. La sua presenza in Egitto, Mali, Mauritania, Libia e Togo rimane incerta.\nConservazione.\nLa sottospecie, con una popolazione tuttora in diminuzione, che contiene meno di 250 individui maturi suddivisi in varie popolazioni isolate ognuna delle quali non contiene pi\u00f9 di 50 esemplari adulti, \u00e8 considerata dalla \"IUCN red list\" in pericolo critico di estinzione. Le cause del suo declino sono la caccia, la persecuzione locale e la distruzione e riduzione del suo habitat."}
{"id": "703016", "revid": "935281", "url": "https://it.wikipedia.org/wiki?curid=703016", "title": "Monarchia asburgica", "text": "Monarchia asburgica \u00e8 un termine storiografico convenzionale per designare l'insieme degli Stati governati dal ramo austriaco della Casa d'Asburgo e poi dalla Casa d'Asburgo-Lorena, sia interni che esterni al Sacro Romano Impero. Diversamente dalla corona imperiale \u2013 assegnata tramite elezione e cinta quasi ininterrottamente dagli Asburgo tra il 1438 e la fine dell'Impero nel 1806 \u2013 la sovranit\u00e0 sugli Stati che componevano la monarchia asburgica si trasmetteva per via ereditaria. In italiano spesso ci si riferisce a tale unione personale di Stati utilizzando la sineddoche Austria, poich\u00e9 l'Arciducato d'Austria e la sua capitale Vienna ne rappresentavano il centro politico.\nLa monarchia si svilupp\u00f2 dalle terre ereditarie degli Asburgo (per lo pi\u00f9 le moderne Austria e Slovenia), accumulate dal 1278. Di un vero e proprio impero asburgico si pu\u00f2 parlare dal sedicesimo secolo, quando Carlo V d'Asburgo, arciduca d'Austria e Imperatore, eredit\u00f2 Paesi Bassi e Spagna, mentre suo fratello minore l'arciduca Ferdinando, fu poi eletto re di Boemia e di Ungheria a seguito della morte di Luigi II, il re di questi due Paesi, caduto in battaglia contro i turchi alla battaglia di Moh\u00e1cs. Da quel momento la monarchia crebbe fino al livello in cui poteva governare su larga parte dell'Europa centrale, costituendo cos\u00ec uno dei pi\u00f9 lampanti esempi di monarchia composita, costituita da territori tra loro non contigui territorialmente.\nNel 1804 l'imperatore Francesco II, presagendo il prossimo scioglimento del Sacro Romano Impero, per non perdere il titolo di imperatore fuse gli Stati della monarchia asburgica nell'Impero austriaco, che nel 1867 si trasform\u00f2 nell'Impero austro-ungarico, caduto nel 1919.\nOrigini.\nLa casa d'Asburgo prese il nome dal suo dominio originario, il castello di Habsburg nell'attuale Svizzera: nel 1279 essa ottenne il dominio sul ducato d'Austria, parte del Regno di Germania nel Sacro Romano Impero. Rodolfo I d'Asburgo, re di Germania, assegn\u00f2 il ducato ai suoi figli nella dieta di Augusta del 1282: da quel momento la dinastia fu anche nota come \"casa d'Austria\". Tra il 1438 e il 1806, con poche eccezioni, l'esponente della dinastia regnante in Austria fu eletto imperatore del Sacro Romano Impero.\nLa dinastia acquis\u00ec ulteriore importanza grazie alla politica matrimoniale perseguita da Massimiliano I (1493-1519): egli spos\u00f2 Maria di Borgogna, acquisendo cos\u00ec i Paesi Bassi borgognoni; loro figlio Filippo spos\u00f2 Giovanna di Castiglia. Il figlio di Filippo e Giovanna, Carlo, eredit\u00f2 i Paesi Bassi borgognoni nel 1506, il trono di Spagna nel 1516 e l'Arciducato d'Austria nel 1519, anno in cui fu eletto imperatore come Carlo V succedendo al nonno paterno Massimiliano.\nL'impero asburgico era a questo punto cos\u00ec vasto che Carlo dovette compiere lunghi viaggi all'interno dei suoi domini e nominare reggenti per i vari reami, come Isabella del Portogallo in Spagna e Margherita d'Austria nei Paesi Bassi. Alla dieta di Worms del 1521, Carlo nomin\u00f2 suo fratello minore Ferdinando arciduca d'Austria e reggente delle terre ereditarie austriache. Nel 1526 inoltre Ferdinando fu eletto re di Boemia e Ungheria a causa della morte di suo cognato Luigi II d'Ungheria e Boemia alla battaglia di Moh\u00e1cs contro gli Ottomani.\nNel 1556 Carlo V decise di abdicare e dividere i suoi domini: cedette a Ferdinando l'Austria e la corona imperiale (ratificando quanto deciso gi\u00e0 nell'elezione imperiale del 1531), mentre lasci\u00f2 al proprio figlio Filippo i domini spagnoli. Questo ramo della famiglia, gli Asburgo di Spagna, si estinse nel 1700.\nCompendio.\nTra XVII e XVIII secolo, si diffuse il termine latino \"monarchia austriaca\" per designare l'insieme dei territori asburgici.\nTerminologia.\nNomi di alcuni territori interni alla Monarchia asburgica:\nTerritori.\nAnche se i territori governati dagli Asburgo cambiarono nel corso dei secoli, il nucleo principale consistette sempre di tre blocchi territoriali (dei quali solo i primi due ricadenti all'interno dei confini del Sacro Romano Impero).\nNel corso della storia furono sotto il dominio austriaco anche queste terre, esterne ai tre blocchi precedenti:\nCaratteristiche.\nI vari possedimenti degli Asburgo non formarono mai una singola entit\u00e0 statale, perch\u00e9 ogni provincia fu governata secondo le sue particolari consuetudini. Fino alla met\u00e0 del XVII secolo non tutte le province erano governate dalla stessa persona, ma membri pi\u00f9 giovani della famiglia avevano il potere in alcune porzioni delle terre ereditarie che venivano considerate come appannaggio personale. Con Maria Teresa ci furono tentativi di centralizzazione e specialmente con il figlio Giuseppe II nella met\u00e0 del XVIII secolo; molte di queste teorie furono per\u00f2 poi rigettate a causa della resistenza popolare originata dalle riforme radicali di Giuseppe. Una politica di centralizzazione non fu mai tuttavia abbandonata, anche durante il periodo rivoluzionario e nel periodo di Metternich che segu\u00ec.\nDopo le grandi rivoluzioni del 1848 nel 1849 ebbe inizio un tentativo di centralizzazione ancora maggiore. Per la prima volta i ministri cercarono di trasformare la monarchia in uno Stato centralizzato governato da Vienna. Il Regno d'Ungheria in particolare cess\u00f2 di esistere come entit\u00e0 separata e fu diviso in una serie di distretti. Dopo la sconfitta asburgica nelle guerre del 1859 e 1866 questa politica fu abbandonata e, dopo anni di sperimentazione nei primi anni sessanta del XIX secolo, fu raggiunto il famoso \"Ausgleich\" (o \"compromesso\" del 1867), con il quale fu istituita la doppia monarchia dell'Austria-Ungheria. In questo sistema fu conferita la sovranit\u00e0 e un Parlamento al Regno d'Ungheria, che rimaneva legato all'Austria solo con l'unione personale e con la politica di unione militare e politica. Nonostante le terre asburgiche non ungheresi ricevettero il loro Parlamento centrale (il \"Reichsrat\" , o \"Consiglio imperiale\") e i ministri, il loro nome ufficiale \u2013 Il regno e le terre rappresentate nel Consiglio imperiale \u2013 mostra che non raggiunsero mai uno \"status\" di Stato unitario. Quando la Bosnia e l'Erzegovina furono annesse (dopo un lungo periodo di occupazione e amministrazione), non furono incorporate in nessuna delle due met\u00e0 della monarchia, ma furono governate dal Ministero delle finanze congiunto.\nL'Austria-Ungheria cadde sotto il peso dei molti problemi etnici non risolti che scoppiarono con la sconfitta nella prima guerra mondiale. Negli accordi di pace che seguirono furono ceduti alla Romania e all'Italia molti territori austriaci e furono create le nuove repubbliche di Austria (composta dai territori tedeschi delle terre ereditarie) e di Ungheria (composta dal nucleo magiaro del vecchio regno); le terre rimanenti furono spartite tra i nuovi Stati della Polonia, Regno dei Serbi, Croati e Sloveni (in seguito Jugoslavia) e Cecoslovacchia.\nTerritori asburgici fuori dalla monarchia.\nLa monarchia asburgica non deve essere confusa con altri territori governati in diverse epoche da altri membri della casa d'Asburgo."}
{"id": "703017", "revid": "6923", "url": "https://it.wikipedia.org/wiki?curid=703017", "title": "CR&amp;S", "text": "CR&amp;S \u00e8 stata una azienda italiana con sede a Milano che costruiva motociclette in piccolissima serie, nata dalla passione di alcuni abili artigiani. CR&amp;S sta per \"Caf\u00e9 Racers &amp; Superbikes\".\nProduceva due modelli, personalizzabili in ogni suo componente a piacere del cliente, ispirato alle moto semplici di una volta. Il primo modello si chiama \"Vun\" (da \"v\u00fcn\", ovvero \"uno\" in dialetto milanese), denominazione che fa riferimento all'unicit\u00e0 di tale moto ed al motore Rotax monocilindrico installato. Grazie alla sua leggerezza ed alla semplicit\u00e0 di guida offerta dal suddetto motore, la \"Vun\" si rivela essere un mezzo estremamente facile, divertente ed efficace su strada, senza disdegnare onorevoli prestazioni su pista.\nL'altro modello si chiama \"Duu\" che significa \"due\", sempre in dialetto milanese. Quest'ultimo si divide in due versioni cio\u00e8 quella monoposto (\"deperl\u00f9\", cio\u00e8 \"da solo\") e quella biposto (\"conlatusa\", cio\u00e8 \"con la ragazza\"). Si tratta di una bicilindrica equipaggiata con il motore S&amp;S X-Wedge ed \u00e8 stata presentata a Milano nel 2009. Il progetto \u00e8 frutto di Roberto Crepaldi ed il suo design opera di Donato Cannatello."}
{"id": "703020", "revid": "123768567", "url": "https://it.wikipedia.org/wiki?curid=703020", "title": "Anisetta", "text": "L'anisetta \u00e8 un liquore a base di anice verde (\"Pimpinella anisum\") e il suo nome deriva proprio dalla pianta che ne \u00e8 la principale aromatizzatrice. Questa variet\u00e0 appartiene alla famiglia delle Apiaceae e produce semi il cui sapore \u00e8 simile a quello del finocchio con un retrogusto di menta.\nSi ottiene dalla lavorazione dell\"'aniciato\" che consiste nella distillazione dell'alcool con l'aggiunta di semi di anice che cedono, attraverso il rilascio degli oli essenziali, il loro sapore. Partendo da questa base di lavorazione, con ulteriori interventi e l'aggiunta di altri ingredienti, quali lo zucchero e altri aromi naturali, si produce il liquore.\nNel sapore rassomiglia molto all'acquavite di anice, alla sambuca o al mistr\u00e0.\nNel 1830 Francesco Olivieri dell'omonima \"Ditta Francesco Olivieri\" a Porto San Giorgio, estrae un nuovo liquore \u201cAnisina Olivieri Specialit\u00e0 Premiata\u201d con il logo del pittore Sigismondo Nardi.\nUmberto Rosati nel suo laboratorio farmaceutico annesso alla \"Premiata Farmacia Centrale\" di Ascoli Piceno elabor\u00f2, nella seconda met\u00e0 dell'800, un distillato di semi di Anice Verde di Castignano (oggi presidio Slow Food) che ha dato vita alla nota Anisetta Rosati, premiata tra l'altro nel 1900 alla Terza Esposizione Campionaria Mondiale di Roma con la medaglia d'oro. Il logo storico presente nell'etichetta \u00e8 stato creato dal pittore emiliano Augusto Mussini. \nLa citt\u00e0 di Ascoli Piceno ha dato i natali all'Anisetta Meletti prodotta, dal 1870, da Silvio Meletti, allora proprietario dello storico Caff\u00e8 Meletti.\nAnche la citt\u00e0 di Sant'Elpidio a Mare si vede protagonista con l'Anisetta Evangelisti, prodotta tra il 1898 e il 1985, dalla Ditta L. Evangelisti di Antonio Lorenzo Evangelisti, il quale nel 1925 commission\u00f2 al disegnatore Carlo Biscaretti di Ruffia una pubblicit\u00e0, la litografia Anisetta Evangelisti, oggi conservata in copia presso il Centro documentazione del Museo dell'automobile di Torino.\nL'anisetta deve essere invecchiata in appositi contenitori di ferro per consentirle di formare \"\u201cil deposito sulle pareti interne del recipiente e amalgamare i vari componenti che le conferiscono quel gusto che \u00e8 inconfondibile\u201d.\"\nQuesto sistema di produzione viene utilizzato tuttora; l'anice usato \u00e8 coltivato nelle immediate vicinanze di Ascoli Piceno, in terreni argillosi.\nModi di degustazione.\nL'anisetta pu\u00f2 essere bevuta liscia o con un chicco di caff\u00e8 tostato dentro il bicchiere. Un altro modo \u00e8 aggiungerla, in piccole dosi, come correzione aromatica per il caff\u00e8 o come \"ammazzacaff\u00e8\". \nCuriosit\u00e0.\nIl pi\u00f9 noto riferimento all'Anisetta Meletti si trova al capitolo 3 del romanzo di Carlo Emilio Gadda \"Quer pasticciaccio brutto de via Merulana\" in cui compare come bevanda costosa ed \u00e8 presentata come un \"classico\".\nIn letteratura l'anisetta \u00e8 citata pure nel romanzo \"L'Assommoir\" di \u00c9mile Zola quando Gervasia entra nell'osteria dell'Assommoir e beve anche questo liquore (\"L'anisetta le sciupava lo stomaco\"; parte II, capitolo X).\nL'anisetta \u00e8 citata anche nella letteratura cinematografica: il personaggio Johnny Ola, interpretato da Dominic Chianese, nel film \"Il padrino - Parte II\" nella scena in cui va a far visita a Michael Corleone (Al Pacino), presso la residenza di famiglia del Padrino, accetta per drink proprio un bicchiere di anisetta.\nL'anisetta viene altres\u00ec citata in \"Yuppies - I giovani di successo\", film del 1986 diretto da Carlo Vanzina, e in particolare da Guido Nicheli, essendo quello il liquore preferito dalla propria amante (Cinzia De Ponti).\nL'anisetta viene inoltre citata nel film \"Casin\u00f2\" di Martin Scorsese, con Robert De Niro, Sharon Stone e Joe Pesci, mentre proprio quest'ultimo narrava infastidito il dolce far nulla dei capi mafia mentre sorseggiavano anisetta.\nL'anisetta viene anche citata nel Film Quei bravi ragazzi di Martin Scorsese da parte di Joe Pesci durante il primo appuntamento a 4 come liquore preferito dopo il pranzo."}
{"id": "703022", "revid": "1349548", "url": "https://it.wikipedia.org/wiki?curid=703022", "title": "Gardaland", "text": "Gardaland \u00e8 un parco divertimenti italiano situato in localit\u00e0 Ronchi nel comune di Castelnuovo del Garda, in provincia di Verona, nella regione Veneto. Il parco \u00e8 adiacente al lago di Garda, anche se non si affaccia direttamente su di esso, ed \u00e8 attraversato dal torrente naturale Dugale, affluente del Garda. Coprendo al 2015 una superficie di 445 000 metri quadrati, Gardaland \u00e8 secondo i dati della Themed Entertainment Association del 2020 l'ottavo parco europeo per numero di visitatori, registrando durante il corso dell'anno 1 350 000 visite; un calo significante dal 2019, anno in cui se ne registrarono 2 920 000. Nel giugno 2005 venne inoltre posizionato al quinto posto dalla rivista \"Forbes\" nella classifica dei dieci parchi di divertimento del mondo con il miglior fatturato. Dal novembre 2006 il parco \u00e8 di propriet\u00e0 della societ\u00e0 britannica Merlin Entertainments, poi comprata nel 2019 per met\u00e0 dalla societ\u00e0 finanziaria Blackstone insieme al fondo pensione canadese CPPIB, e per l'altra met\u00e0 dal fondo di investimento Kirkbi, che detiene il marchio LEGO. Al 2017 il direttore generale del parco \u00e8 Danilo Santi, mentre l'amministratore delegato \u00e8 Aldo Maria Vigevani.\nStoria.\nIl progetto Gardaland nasce dalla mente dell'imprenditore veneto Livio Furini, che all'inizio degli anni settanta visita il parco divertimenti Disneyland in California, rimanendone positivamente colpito. Deciso a realizzare una struttura simile in Italia, il 19 ottobre 1971 acquista un terreno nel comune di Castelnuovo del Garda, scelto per le potenzialit\u00e0 turistiche della zona. L'8 ottobre 1974 nasce la societ\u00e0 Gardaland S.p.A., costituita dallo stesso Furini e da altri imprenditori locali tra cui Cesare Brentarolli, Flavio Zaninelli (che ne sar\u00e0 amministratore delegato e socio di maggioranza relativa fino al 1994), Angelo Giambenini e Cesare Peluchi (quest'ultimo diventer\u00e0 socio nel 1979). Altra figura di rilievo per Gardaland \u00e8 Giorgio Tauber, direttore del parco dal 1975 al 1995. I lavori iniziano nel febbraio 1975 con un investimento di 200 milioni di lire, continuano fino all'estate e il 19 luglio viene inaugurato il parco.\nGardaland copre una superficie di e il biglietto per un adulto di ingresso costa lire. La sua fama crescer\u00e0 notevolmente soprattutto quando sar\u00e0 utilizzato per le riprese delle sigle della trasmissione per ragazzi \"Bim bum bam.\" Nonostante ci\u00f2, rimane una struttura di modeste dimensioni. In seguito, con il passare del tempo, si renderanno necessarie espansioni anche solo per poter ospitare un numero di visitatori sempre crescente. Le espansioni pi\u00f9 significative sono:\nNel 1993 il parco si suddivide in \"quartieri\" nella guida informativa. Non essendoci una reale differenza tematica, questi quartieri vengono creati seguendo una logica di equit\u00e0 spaziale; quattro zone, di simili dimensioni, semplicemente intitolate con colori: quartiere giallo, quartiere verde, quartiere azzurro, quartiere arancione.\nNel 1995 si festeggia il 20\u00ba anniversario del parco; vengono presentati spettacoli e sfilate a tema durante la stagione estiva. A maggio sfila nel parco un figurante travestito da faraone unitamente a un corteo a tema egiziano al suo seguito. Delle truccatrici intrattengono gli ospiti dipingendo i volti dei bambini in stile egiziano. A giugno il tema della festa sono gli Stati Uniti; vengono poste nel parco carovane stile far west e vengono proposti spettacoli di skateboard e musicisti rapper. A settembre con lo slogan \"All'arrembaggio!!!\" si festeggia in tema corsaro, con spettacoli nei pressi del galeone dei pirati.\nA Gardaland nel 1999, grazie a un accordo con il Ministero del Tesoro e l'Istituto Poligrafico e Zecca di Stato, furono presentate in anteprima mondiale le monete dell'allora inedito euro, sotto imponenti misure di sicurezza.\nNel 2000 vengono ristrutturate molte attrazioni del parco (come \"La Valle dei Re\" e \"I Corsari\") e venne inaugurato un nuovo ingresso pi\u00f9 grande, adibendo lo storico castello di ingresso a ufficio informazioni.\nNel 2005 il parco \u00e8 stato usato come set per il film di Leonardo Pieraccioni \"Ti amo in tutte le lingue del mondo.\"\nNel 2006, a seguito di difficolt\u00e0 amministrative, il 90% di Gardaland viene acquistato dalla multinazionale inglese Merlin Entertainments, lasciando alle famiglie fondatrici del parco solo il 10%.\nIl 13 aprile 2014 ha avuto luogo la prima edizione di \"Gardaland in Cosplay\", organizzata da \"Think Comics\", seguita da una seconda il 19 aprile 2015 e una terza il 17 aprile 2016. Durante l'edizione 2015 \u00e8 stato raggiunto il record di \"catena umana di cosplayer pi\u00f9 lunga del mondo\", una catena composta da 694 cosplayer e lunga 1041 metri.\nNel 2019 il colosso britannico Merlin Entertainments viene acquisito dalla Lego per 6,6 miliardi di euro.\nNel 2020, a causa della pandemia di COVID-19, l'apertura del parco viene posticipata da marzo al 13 giugno. Per garantire il distanziamento sociale il parco accetta per quell'anno un numero chiuso di persone, che devono prenotare la propria visita per potervi accedere.\nA causa di un nuovo rialzo del numero di contagi dovuto alla pandemia di COVID-19, nel DPCM del 25 ottobre 2020 \u00e8 sancito che tutti i parchi divertimento sono costretti a chiudere dal 26 ottobre. Di conseguenza Gardaland Park anticipa la chiusura della stagione 2020 al 26 ottobre, annullando l\u2019evento del 31 ottobre di Halloween e il Magic Winter.\nDal 7 giugno 2021, visto il miglioramento della situazione emergenziale da COVID-19, Gardaland riapre i cancelli al pubblico con l'obbligo della mascherina, del distanziamento sociale e del continuo igienizzarsi le mani.\nDal 6 agosto 2021, prima di accedere al parco, viene chiesto di esibire il Green Pass.\nDescrizione.\nNel parco sono presenti numerose aree tematiche. Alcuni temi sono ad esempio Birmania, Atlantide, Hawaii, Egitto, Medio Oriente, Cina, far west, Medioevo, spazio, cartoon e pirati. All'interno di ogni area sono presenti attrazioni, negozi e punti ristoro. Il parco inoltre beneficia della vicinanza col lago di Garda per sfruttare molto gli elementi acquatici. \nProblematiche dello sviluppo.\nLa struttura \u00e8 stata interessata da uno sviluppo graduale e si \u00e8 estesa senza un progetto urbanistico globale, il che talvolta ha generato problemi di disomogenea distribuzione e circolazione dei flussi di visitatori, aggravata dalla lontananza di alcune aree dall'ingresso, e che ha causato un contrasto estetico vistoso tra elementi nuovi e vecchi. Dalla sua costruzione, il parco si \u00e8 esteso su una superficie quattro volte maggiore di quella iniziale. Delle attrazioni con cui il parco esord\u00ec nel 1975, ne rimane attiva solo una, il \"TransGardaland Express\"; le restanti sono state tutte sostituite o modificate. Il percorso del trenino che nel 1975 circumnavigava il parco, oggi, in seguito alle espansioni del parco, si ritrova a essere un breve percorso circolare inglobato da altre aree tematiche aperte successivamente, perdendo quindi il suo originale scopo di offrire una visione panoramica di tutto il parco.\nPer lo stesso motivo, il parco non presenta ancora una vera e propria zona principale o una struttura imponente di riferimento visivo; non si trova un'unica attrazione simbolo di Gardaland (fino agli anni ottanta era la struttura della montagna russa \"Magic Mountain\" e il castello del vecchio ingresso) ma pi\u00f9 attrazioni che lo contraddistinguono (\"Albero di Prezzemolo\", \"Fuga da Atlantide\", \"Mammut\", \"Jungle Rapids\", \"Blue Tornado\"), la zona pi\u00f9 centrale si ritrova a essere semplicemente un'area di collegamento (\"Rio Bravo\"), mentre le attrazioni principali sono tutte ubicate in zone laterali. Il problema delle \"espansioni successive\" interessa anche tutte le altre realt\u00e0 europee dalla storia simile a Gardaland (come Alton Towers in Inghilterra ed Europa-Park in Germania), che si sono estese progressivamente in modo non coordinato partendo da una piccola area inizialmente ben pianificata.\nDa menzionare come durante la fase progettuale di nuove attrazioni si \u00e8 dovuto tenere conto della poca superficie a disposizione e del vincolo paesaggistico che vige nella zona del lago di Garda a cui il parco deve sottostare; molte attrazioni imponenti vengono realizzate sottoterra, mentre altre strutture (ad esempio il \"PalaBl\u00f9\" e il \"Gardaland Theatre\") vengono costruite sullo stesso sito precedentemente occupato da strutture simili ma pi\u00f9 modeste: quindi pi\u00f9 volte il nuovo \u00e8 stato costruito demolendo il vecchio.\nCrescita.\nIl parco, nell'arco dei suoi anni di vita, ha effettuato scelte che hanno notevolmente modificato nel tempo il suo aspetto originario e anche la sua classificazione di struttura concepita per il divertimento; se fino alla met\u00e0 degli anni novanta poteva considerarsi in egual misura un parco sia tematico sia meccanico, dagli anni duemila Gardaland risulta prevalentemente un parco tematico.\nLa rimozione nel tempo di molte attrazioni solo meccaniche e la scelta d'investire prevalentemente nelle tematizzazioni ha reso Gardaland una struttura molto distante dal punto di vista qualitativo da quella originaria. Il ristorante \"Self Service Aladino\" (1986) \u00e8 stata la prima vera tematizzazione di qualit\u00e0 del parco e \"La Valle dei Re\", aperta al pubblico a fine stagione 1987, \u00e8 stata la prima grande attrazione tematizzata del parco. Nel 1992 fece poi molto parlare l'apertura dell'attrazione \"I Corsari\"; data l'imponenza dell'attrazione e l'elevato standard qualitativo, Gardaland present\u00f2 al pubblico un'attrazione in grado di competere con quelle presenti nei parchi Disneyland.\nNel 1994 il parco raggiunge i metri quadrati di superficie complessiva. Operano pi\u00f9 di 500 dipendenti nella bassa stagione e in alta stagione (dal 1\u00ba luglio all'11 settembre). Il parco raggiunge la quota di 12 milioni di visitatori, nel quinquennio compreso tra il 1989 e il 1994. Il biglietto per gli adulti costava 25\u00a0000 lire per gli adulti e 20\u00a0000 lire per i bambini.\nAttrazioni.\nAl 2021, il parco ha 37 attrazioni operative. Di seguito sono elencate in ordine cronologico tutte le attrazioni che sono, o erano, presenti all'interno del parco.\nAttrazioni presenti ma non operative.\nAlcune attrazioni nel 2021 sono rimaste chiuse per le norme anti-COVID-19 o per una manutenzione straordinaria. \nAttrazioni storiche\nAttrazioni che non sono pi\u00f9 presenti nel parco perch\u00e9 sono state demolite, ritemattizate o rinominate.\nTeatri e aree di spettacolo.\nNella struttura sono presenti diverse aree di spettacolo e teatrali. Di seguito le principali:\nAree tematiche.\nLe attrazioni sono ospitate nel contesto di diverse aree tematiche. All'interno del parco \u00e8 possibile ritrovare tra le scenografie firme e messaggi nascosti inseriti dall'ex art director del parco Claudio Mazzoli.\nStrutture del resort.\nOltre al parco il Gardaland Resort possiede altre propriet\u00e0 esterne come i tre hotel e l'acquario e un parco acquatico a tema Lego, Legoland WaterPark il quale \u00e8 accessibile solo ai visitatori che hanno acquistato un biglietto per il parco tematico.\nStrutture alberghiere.\nGardaland Hotel.\nInaugurato nel 2004 come primo albergo di propriet\u00e0 del parco, \u00e8 realizzato in stile New England, con giardini, laghi e fontane esterne e camere a tema. Al suo interno sono presenti ristoranti, sale congressi e l'area acquatica \"Blue Lagoon\", aperta nel periodo estivo.\nGardaland Adventure Hotel.\nNel 2016 \u00e8 stata inaugurata una seconda struttura alberghiera, il Gardaland Adventure Hotel, con un ristorante tematizzato chiamato \"Tutankhamon Restaurant\" e camere a tema.\nGardaland Magic Hotel.\nNel 2019 \u00e8 stata inaugurata una terza struttura alberghiera, il Gardaland Magic Hotel, dedicato ad un mondo popolato da creature magiche, con bar caffetteria interno tematizzato, il \"Quercia Magica Coffee Bar\".\nAltre strutture.\nGardaland Bungalow Village.\nNel maggio 2017 \u00e8 stato annunciato che vicino al parco verr\u00e0 costruito un nuovo villaggio con bungalow, piscina e servizi di ristorazione.\nGardaland SEA LIFE Aquarium.\nIl Gardaland SEA LIFE Aquarium \u00e8 il primo \"Sea Life\" realizzato in Italia dalla Merlin e il 28\u00ba nel mondo. Inaugurato il 1\u00ba giugno 2008 si trova adiacente al Gardaland Park e condivide lo stesso parcheggio. Il costo di realizzazione \u00e8 stato di 15 milioni di euro e il complesso si estende su una superficie di .\n\u00c8 realizzato su due piani e quasi interamente al coperto (eccezion fatta per la vasca delle otarie), \u00e8 composto da 37 vasche che ricostruiscono ambienti e habitat naturali nei quali \u00e8 possibile osservare oltre 5\u00a0000 esemplari, dalle specie pi\u00f9 note e presenti anche nel lago di Garda sino a quelle pi\u00f9 esotiche. L'acquario presenta tre tipologie di vasche:\nSono presenti inoltre delle vasche interattive che permettono di vedere da vicino gli animali, una laguna tropicale e la grotta dei coralli con gorgonie, meduse, pesci scorpioni e altri animali. \u00c8 presente anche un ristorante che si affaccia sulla vasca degli squali e un negozio di merchandise.\nNel 2013 \u00e8 stato aggiunto un trenino navetta chiamato \"Gardaland Star\" che effettua il servizio navetta tra Gardaland Park e Gardaland Sea-Life.\nGardaland Waterpark.\nDal 2006 a fine stagione 2014, la societ\u00e0 Merlin, proprietaria di Gardaland, ha gestito anche il \"Gardaland Waterpark\", situato nella zona sud ovest di Milano, nel quartiere Quinto Romano, rilevando e rinominando il precedente \"Parco Acquatica\". Dopo che la societ\u00e0 Merlin si \u00e8 ritirata dalla propriet\u00e0, il parco \u00e8 passato sotto altra gestione ed \u00e8 stato nuovamente rinominato in \"Acquatica Park\".\nLEGOLAND Water Park.\nNel giorno dell\u2019inaugurazione della stagione 2019, all\u2019interno del parco dei cartelloni pubblicitari delimitanti l'area di un cantiere hanno annunciato l'apertura nel 2020 di un nuovo parco acquatico entro i confini dello stesso. Il luglio successivo il parco ha rivelato che sar\u00e0 il primo LEGOLAND Water Park in Europa. L'inaugurazione di tale parco, tuttavia, \u00e8 stata posticipata alla stagione 2021 in seguito alla pandemia di COVID-19.\nMascotte.\nLa mascotte principale del parco \u00e8 il drago Prezzemolo, creato da Valerio Mazzoli nel 1984. La direzione del parco aveva proposto a Mazzoli di disegnare una farfalla, ma il designer, ispirato dal castello d'ingresso al parco, ritenne che un drago fosse pi\u00f9 azzeccato.\nNei suoi primi anni di vita il personaggio era esteticamente molto simile al drago protagonista de \"Il drago riluttante\" di Walt Disney. Il nome deriva dal fatto che, come il prezzemolo che \"sta bene dappertutto\", gli animatori in costume sono famosi per spuntare un po' dovunque all'interno dei parchi divertimenti. Inoltre, le orecchie del primo design di Prezzemolo richiamano le foglie dell'omonima pianta.\nPrezzemolo \u00e8 stato mostrato al pubblico per la prima volta in una puntata di \"Superflash\" da Mike Bongiorno, per poi apparire in versione animata negli spot del parco e in sigle di programmi per bambini.\nNel 1993, a seguito di un concorso nazionale indetto dal parco, Prezzemolo ha subito un redesign a opera del fumettista vicentino Lorenzo De Pretto. Dal 1995 De Pretto, con l'aiuto di altri giovani autori, ha incominciato a redigere l'omonimo albo a fumetti che con frequenza incostante \u00e8 rimasto edito fino all'acquisto del parco da parte della Merlin Entertainments nel 2006.\nDalle storie a fumetti sono nati gli amici di Prezzemolo: la principessa Aurora, il panda scienziato Bamb\u00f9, il pipistrello Mously, il gabbiano Pagui e la tigre T-gey, perenne rivale di Prezzemolo. Questi personaggi sono poi stati integrati nel parco, prima nella mini-area Prezzemolo Baby Fun e poi dal 2001 a Fantasy Kingdom.\nNei primi anni duemila, Prezzemolo ha avuto anche un cartone animato, due videogiochi (\"Prezzemolo in una giornata da incubo\" e \"Prezzemolo in un viaggio da sogno\") e dei gelati prodotti dall'italiana Sammontana.\nLa voce ufficiale di Prezzemolo \u00e8 stata del doppiatore Giuseppe Calvetti fino all'inizio del 2019, per poi essere sostituita dal doppiatore Jacopo Calatroni.\nControversie.\nLimiti all'accesso alle giostre per disabili.\nIl parco \u00e8 stato al centro di alcune controversie riguardanti la sicurezza degli ospiti con \u00abtipologie di disabilit\u00e0 comportamentale e intellettiva\u00bb. In particolare, alcune associazioni di categoria hanno denunciato una discriminazione da parte del parco per le persone affette da sindrome di Down, a cui \u00e8 proibito salire su determinate attrazioni. Il parco si difese nel 2011 dichiarando di rispettare i limiti imposti dalle aziende costruttrici delle attrazioni e di seguire quanto imposto dalla legge.\nQui sotto sono riassunte le denunce effettuate dalle associazioni:\nIndagine per fatture false.\nIl 25 febbraio 2022 \u00e8 stato annunciato che la Guardia di Finanza avesse aperto un'indagine per un presunto giro di fatture false e corruzione tra privati nel parco, iscrivendo nel registro degli indagati il direttore generale Danilo Santi e il direttore tecnico Francesco Alessandro Giannotta. Lo stesso giorno il quotidiano \"Il Gazzettino\" ha pubblicato un articolo in cui \u00e8 evidenziato, tra l'altro, come il direttore tecnico del parco, in carica dal 2008, utilizzasse l'indirizzo e-mail aziendale per annunci di permuto e scambio di armi.\nFlora.\nGardaland \u00e8 ricco di aree verdi con alberi, prati o siepi decorate all'italiana. Anche alcune attrazioni sono completamente immerse nel verde come Colorado Boat o Jungle Rapids. All'ingresso del Sea Life Aquarium \u00e8 presente un esemplare di \"Wollemia nobilis\", una delle pi\u00f9 rare specie botaniche del pianeta, il cui numero non raggiunge le cento unit\u00e0."}
{"id": "703026", "revid": "834", "url": "https://it.wikipedia.org/wiki?curid=703026", "title": "Dug", "text": ""}
{"id": "703028", "revid": "712828", "url": "https://it.wikipedia.org/wiki?curid=703028", "title": "Dulok", "text": ""}
{"id": "703030", "revid": "1543377", "url": "https://it.wikipedia.org/wiki?curid=703030", "title": "Dodona", "text": "Dodona (in greco antico: \u0394\u03c9\u03b4\u03ce\u03bd\u03b7, moderno: Dodoni) era un'antica citt\u00e0 situata nell'Epiro, in Grecia nord-occidentale, dove si trovava un oracolo dedicato a due divinit\u00e0 Greche, Zeus, il dio del fulmine re dell'Olimpo, e la Dea Madre, identificata con Dione (mentre in altri luoghi era associata a Rea o Gaia). Secondo quanto riportato dallo storico del V secolo Erodoto, Dodona fu il pi\u00f9 antico oracolo di tutta la Grecia; sicuramente sorto in epoca pre-ellenica, \u00e8 forse risalente al II millennio a.C.\nCulti e storia del santuario.\nA Dodona, Zeus fu associato ad un altro dio pre-ellenico sconosciuto, e veniva adorato col nome di \"Ze\u00f9s Moloss\u00f2s\" o di \"Ze\u00f9s N\u00e0ios\". Originariamente dedicato alla sola Dea Madre, il sito fu poi condiviso sia da Zeus sia da Dione, la forma femminile di Zeus a volte associata come sua sposa e il nome della quale, cos\u00ec come Zeus, significa semplicemente \"divinit\u00e0\". Tuttavia, durante l'epoca classica, Dione venne destinata a ricoprire un ruolo di minor rilevanza, poich\u00e9 la consorte del re degli d\u00e8i era considerata la gelosissima Era.\nAll'epoca in cui Omero compose l'Iliade (800-750 a.C. ca.), non era presente nessun edificio nel sito, e i \"Selloi\", i sacerdoti del culto, dormivano sul terreno senza alcun riparo. Precedentemente al IV secolo a.C. c'era invece un piccolo tempio in pietra dedicato a Zeus. Da quando Euripide nomin\u00f2 Dodona nella sua opera \"Melanippo\", ed Erodoto scrisse dell'oracolo, si install\u00f2 anche un corpo di sacerdotesse.\nIl culto, incentrato attorno alla quercia sacra a Zeus, prevedeva l'interpretazione da parte dei \"Selloi\" del frusc\u00edo delle foglie dell'albero sacro a Zeus, in una prima fase, mentre con l'avvento del collegio femminile di sacerdotesse, l'oracolo veniva probabilmente divinato attraverso deliri mistici e transe ispirate dal dio, in modo simile a quanto avveniva nei santuari di Delfi o della Sibilla Eritrea d\u2019Asia Minore. Gli uccelli, come le colombe selvatiche o l'aquila (uccello sacro a Zeus), avevano un ruolo centrale nell'oracolo, in qualit\u00e0 di intermediari fra il mondo dei vivi e la divinit\u00e0.\nNonostante non riuscisse ad eclissare la fama e ricchezza dell'oracolo di Apollo a Delfi, Dodona acquist\u00f2 allo stesso modo una certa importanza e celebrit\u00e0 fra i Greci. Nelle \"Argonautiche\" di Apollonio Rodio, la narrazione dei viaggi di Giasone e degli Argonauti, la nave di questi ultimi aveva la capacit\u00e0 di profetizzare perch\u00e9 un'asse della sua carena era stata intagliata nel legno di una quercia proveniente da Dodona.\nNel III secolo a.C., Pirro, re dell'Epiro, fece ricostruire il santuario di Zeus in maniera grandiosa, aggiungendo molti altri edifici, con festeggiamenti che prevedevano giochi atletici, agoni musicali e tragedie da rappresentarsi nel nuovo teatro. Furono costruite delle mura che circondavano l'oracolo e gli alberi sacri, cos\u00ec come vennero edificati i templi di Eracle e Dione.\nNel 219 a.C., gli Etoli invasero la regione e bruciarono il tempio fino alle fondamenta. Nonostante Filippo V di Macedonia avesse fatto ricostruire tutti gli edifici pi\u00f9 grandi e belli di quanto fossero mai stati, e avesse aggiunto al complesso uno stadio per i giochi annuali, l'oracolo di Dodona non si riprese mai completamente. Nel 167 a.C. il centro fu nuovamente distrutto e poi saccheggiato dalla trib\u00f9 trace dei Maedi. Fu poi ancora riedificato, per l'ultima volta, nel 31 a.C. grazie all'imperatore Augusto. Quando il geografo e viaggiatore Pausania vi sost\u00f2 nel 167 d.C., Dodona era ridotta ad una singola quercia. I pellegrini ad ogni modo continuarono a consultare l'oracolo fino al 391 d.C., quando i cristiani abbatterono l'albero. Anche se ci\u00f2 che rimaneva della citt\u00e0 era un insignificante agglomerato di casupole, il vecchio sito pagano dovette sembrare di una certa importanza alla comunit\u00e0 cristiana, visto che il vescovo di Dodona partecip\u00f2 al Concilio di Efeso nel 431.\nScavi archeologici durati ben pi\u00f9 di un secolo hanno riportato alla luce diversi manufatti, molti dei quali sono ora conservati al Museo Archeologico Nazionale di Atene, altri al museo archeologico sito vicino a Ioannina.\nErodoto e le origini di Dodona.\nQuando nel V secolo a.C. Erodoto giunse per i suoi studi a Tebe (in Egitto), alcuni sacerdoti della citt\u00e0 gli raccontarono che due grandi sacerdotesse erano state rapite dai Fenici molto tempo addietro, e che una fu venduta come schiava in Libia, l'altra in Ellade; costoro furono le fondatrici dei due pi\u00f9 importanti santuari dedicati al dio supremo: Dodona (nel quale era adorato Zeus) e Siwa in Libia (ove si venerava Amon, divinit\u00e0 egizia che i greci identificarono con il padre degli dei olimpici). Secondo tradizioni mitologiche, l'oracolo di Amon nell'oasi di Siwa in Libia e quello epirota di Dodona sarebbero stati ugualmente antichi, similmente trasmessi dalla cultura fenicia, e con una forte somiglianza nelle forme di divinazione a causa dell\u2019origine egizia comune ai due culti.\nEcco come Erodoto racconta di ci\u00f2 che gli fu riferito dalle sacerdotesse stesse, chiamate \"peleiades\" (\"colombe\"), a Dodona:\nL'elemento della colomba potrebbe essere comparato all'etimologia popolare del nome arcaico con cui si indicavano le donne sacre, che non aveva perso di significato. L'elemento \"pel-\" di peleiadi potrebbe essere collegato con l'omografa radice (traducibile con \"nero\", \"fangoso\") nei nomi \"Peleo\" o \"Pelope\".\nErodoto aggiunge:\nMolti secoli dopo, anche i cristiani rimasero affascinati dal mito delle colombe, che interpretarono come un veicolo dello spirito di Dio.\nGalleria d'immagini.\nDodona"}
{"id": "703031", "revid": "712828", "url": "https://it.wikipedia.org/wiki?curid=703031", "title": "Elomin", "text": ""}
{"id": "703034", "revid": "287204", "url": "https://it.wikipedia.org/wiki?curid=703034", "title": "Luca Messi", "text": "Biografia.\nLa sua famiglia \u00e8 originaria di Recanati. Lontano parente dell'omonimo calciatore Lionel, con cui condivide le origini familiari, \u00e8 cresciuto a Ponte San Pietro (BG). Diventa professionista nel 1998, dopo aver vinto la medaglia di bronzo ai Campionati Italiani dilettanti pesi Welter del 1996 e la medaglia di argento nella stessa competizione l'anno dopo. Messi si allenava presso la palestra \"Bergamo Boxe\".\nI suoi combattimenti pi\u00f9 importanti da professionista sono molti. Nel 1999 e nel 2000 tenta la conquista della cintura di campione italiano categoria Pesi welter, senza per\u00f2 riuscirci in entrambe le occasioni. Ci riuscir\u00e0 l'8 marzo 2002. Prima della conquista della cintura italiana, riesce a conquistare il titolo di Campione Intercontinentale W.B.U. dei pesi Welter.\nNel 2002 diventa Campione Intercontinentale W.B.A.; deterr\u00e0 il titolo fino al dicembre del 2003. Tenta di riconquistare il titolo il 30 aprile 2004, ma non riesce. Il 16 aprile 2005 diventa Campione Italiano dei medi junior, e prova il 13 agosto 2005 (a Chicago) a conquistare anche titolo mondiale dei medi junior, senza riuscirci. Anche 27 agosto 2006 subisce una sconfitta: l'assalto all'europeo dei pesi medi junior \u00e8 invano. Nello stesso anno apre una propria palestra nella provincia di Bergamo.\nIl 25 aprile 2015 combatte per l'ultima volta nella categoria Pesi superwelter contro Gianmario Grassellini e chiude di fatto la sua carriera agonistica."}
{"id": "703039", "revid": "107385804", "url": "https://it.wikipedia.org/wiki?curid=703039", "title": "Voltammetria", "text": "La voltammetria \u00e8 una categoria di metodi elettroanalitici usati in chimica analitica e in vari processi industriali; in voltammetria viene misurata l'intensit\u00e0 di corrente elettrica che scorre all'interno di una cella elettrochimica al variare della differenza di potenziale imposta ai capi della cella. Da tali misurazioni \u00e8 possibile determinare la natura e la quantit\u00e0 dell'analita posto all'interno della cella elettrochimica.\nIl premio Nobel cecoslovacco Jaroslav Heyrovsk\u00fd fu l'ideatore di questo campo di analisi elettrochimica.\nIl termine \"voltammetria\" \u00e8 un'abbreviazione di \"voltamperometria\" e deriva dai nomi delle unit\u00e0 di misura coinvolte in tale tecnica, cio\u00e8 il volt (utilizzato per misurare la differenza di potenziale elettrico) e l'ampere (utilizzato per misurare l'intensit\u00e0 di corrente elettrica).\nApparecchiatura utilizzata.\nLa cella elettrochimica utilizzata in voltammetria \u00e8 costituita da due elettrodi (un elettrodo di lavoro e un elettrodo di riferimento) immersi in una soluzione elettrolitica, rappresentata dalla specie chimica da analizzare (ione o molecola) disciolta in un elettrolita di supporto inerte. Spesso \u00e8 presente anche un terzo elettrodo, detto elettrodo ausiliario; in quest'ultimo caso il controelettrodo funge da elettrodo di riferimento.\nL'elettrodo di lavoro pu\u00f2 essere un elettrodo statico, un elettrodo rotante, un elettrodo a goccia di mercurio (DME) o un elettrodo a goccia pendente di mercurio (HDME).\nIn voltammetria vengono utilizzati elettrodi di lavoro aventi un'area superficiale molto piccola, determinando una quantit\u00e0 di materiale reagente all'elettrodo trascurabile e una densit\u00e0 di corrente elevata. In tale maniera il processo cineticamente controllante \u00e8 quello che avviene all'elettrodo di lavoro.\nConvenzioni.\nNei voltammogrammi (che indicano l'intensit\u00e0 di corrente in funzione del potenziale) l'asse delle ascisse pu\u00f2 essere rivolto verso sinistra (secondo la convenzione \"americana\" o \"polarografica\") o verso destra (secondo la convenzione \"Europea\"). La IUPAC adotta la convenzione europea."}
{"id": "703061", "revid": "508036", "url": "https://it.wikipedia.org/wiki?curid=703061", "title": "Canis lupus hattai", "text": "Il lupo di Hokkaido (Canis lupus hattai ), noto in Giappone come , \u00e8 una delle due sottospecie estinte di \"Canis lupus\" note in passato col nome collettivo di lupo del Giappone. L'altra \u00e8 il lupo di Honsh\u016b.\nQuesto lupo, endemico del Giappone, viveva sull'isola di Hokkaid\u014d. Era pi\u00f9 grande della sottospecie di Honsh\u016b e le sue dimensioni si avvicinavano a quelle di un normale lupo grigio.\nIl lupo di Hokkaid\u014d si estinse durante il periodo del cosiddetto \u00abRinnovamento Meiji\u00bb. Dichiarato pericoloso per l'allevamento (allora incoraggiato dal governo Meiji), divenne il bersaglio di cacciatori di taglie e di intense campagne di avvelenamento. Durante questo periodo l'isola di Hokkaid\u014d conobbe un notevole sviluppo industriale e il lupo sub\u00ec anche le varie conseguenze indotte dalla distruzione dell'habitat.\nDa allora, ogni tanto, si innalzano presunte voci di avvistamenti di questo animale, ma nessuna di queste \u00e8 stata mai confermata (vedi criptozoologia)."}
{"id": "703067", "revid": "1305772", "url": "https://it.wikipedia.org/wiki?curid=703067", "title": "Fosh", "text": ""}
{"id": "703071", "revid": "712828", "url": "https://it.wikipedia.org/wiki?curid=703071", "title": "Gamorreani", "text": ""}
{"id": "703074", "revid": "712828", "url": "https://it.wikipedia.org/wiki?curid=703074", "title": "Gen'dai", "text": ""}
{"id": "703075", "revid": "712828", "url": "https://it.wikipedia.org/wiki?curid=703075", "title": "Geonosian", "text": ""}
{"id": "703077", "revid": "712828", "url": "https://it.wikipedia.org/wiki?curid=703077", "title": "Givin", "text": ""}
{"id": "703078", "revid": "712828", "url": "https://it.wikipedia.org/wiki?curid=703078", "title": "Gorax", "text": ""}
{"id": "703080", "revid": "712828", "url": "https://it.wikipedia.org/wiki?curid=703080", "title": "Gossam", "text": ""}
{"id": "703081", "revid": "712828", "url": "https://it.wikipedia.org/wiki?curid=703081", "title": "Gotal", "text": ""}
{"id": "703082", "revid": "1305772", "url": "https://it.wikipedia.org/wiki?curid=703082", "title": "Gran (disambigua)", "text": ""}
{"id": "703083", "revid": "712828", "url": "https://it.wikipedia.org/wiki?curid=703083", "title": "Gungan", "text": ""}
{"id": "703089", "revid": "297961", "url": "https://it.wikipedia.org/wiki?curid=703089", "title": "Hutt", "text": "Gli hutt sono una specie aliena immaginaria dell'universo di \"Guerre stellari\". Sono comparsi in \"\", \"Una nuova speranza\" e \"Il ritorno dello Jedi\", anche se solo nel primo episodio dei film vengono visti altri hutt oltre a Jabba. George Lucas li ha rappresentati nei film come avidi e con pochi scrupoli, spesso coinvolti in attivit\u00e0 criminali. La loro lingua nativa, lo huttese, \u00e8 una lingua franca della criminalit\u00e0 organizzata della galassia.\nFisiologia.\nGli hutt sono in genere considerati gastropodi a causa della loro forma di locomozione, spostandosi sulla coda. Possiedono due braccia e una larga bocca per mangiare il cibo. La loro pelle \u00e8 estremamente spessa, capace di resistere a colpi di blaster, e possiedono multipli organi interni.\nJabba the Hutt si differenzia dalla maggior parte degli hutt in quanto \u00e8 affascinato da femmine umanoidi e bipedi. Jabba aveva un buon numero di schiave al suo servizio, principalmente di specie twi'lek. Una delle sue schiave fu la Principessa Leila (la scena \u00e8 vista nell'Episodio VI della saga), e fu proprio lei a uccidere Jabba (strangolandolo con una catena). Gli hutt non sono commestibili in quanto neppure il sarlacc pu\u00f2 digerirli. Uno hutt infante viene chiamato \"huttlet\" e quando nasce \u00e8 grande quanto un'arancia, vivendo nella sacca del genitore per decenni prima di svilupparsi completamente. Gli hutt hanno una aspettativa di vita intorno ai mille anni. Gli hutt adolescenti diventano adulti intorno all'et\u00e0 di cento anni.\nSociet\u00e0.\nNal Hutta \u00e8 governato dal Clan degli Antichi, formato dai pi\u00f9 vecchi clan sul pianeta. Molti hutt lasciano la loro casa per formare i \"kajidic\", o imperi criminali, sotto il controllo del clan. Gli hutt considerano la famiglia come un bene prezioso, eccetto quando si rivela l'occasione per diventare il capo clan. Gli hutt uccidono membri della propria specie per il potere e per diventare capi influenti dei clan.\nSe un non-hutt uccide uno hutt in genere l'assassino viene bollato con una taglia o \"segno di morte\". Luke Skywalker, Ian Solo e Leila Organa furono i bollati pi\u00f9 famosi in quanto contribuirono alla morte di Jabba the Hutt, e la taglia su di loro rimase per circa dieci anni, prima di venire revocata da Durga the Hutt durante l'incidente della spada laser oscura. La taglia venne istituita di nuovo dopo la morte di Durga.\nGli hutt di solito non rivelano il proprio nome di famiglia ai non hutt e pochi hutt sono dunque conosciuti con il loro nome intero. I due clan maggiori sono i Desilijic, al quale Jabba the Hutt appartiene (il suo nome completo \u00e8 infatti Jabba Desilijic Tiure), e i Besadii, il clan pi\u00f9 potente prima della morte di Durga the Hutt. Prima delle guerre dei cloni era comandato da Gardulla Besadii detta l'Anziana, rivale di Jabba per il possesso di Tatooine.\nLingua.\nLa lingua nativa degli hutt \u00e8 lo huttese, una lingua artificiale artistica inventata e sviluppata da Ben Burtt e Larry Ward. Lo huttese \u00e8 anche parlato da molte razze aliene, specialmente su Tatooine, e, a causa dei vasti imperi criminali degli hutt, anche da buona parte della malavita galattica.\nI personaggi che parlano huttese nei film sono: Padm\u00e9 Amidala, C-3PO, Bib Fortuna, Jabba the Hutt, Anakin Skywalker, Luke Skywalker, Ian Solo e Watto.\nUniverso espanso.\nGli hutt compaiono anche in diversi prodotti dell'Universo espanso, come nella serie di videogiochi \"\".\nNell'Universo espanso gli hutt si sono originati su un pianeta coperto di foreste chiamato Varl, in un sistema stellare costituito da due stelle binarie, Evona e Ardos. Le due stelle erano adorate come dei, e secondo una leggenda degli hutt, Evona venne assorbita da un buco nero, e Ardos collass\u00f2 su s\u00e9 stessa per il dolore della perdita della sua consorte. Siccome gli hutt sopravvissero alla distruzione dei loro dei, cominciarono a credere di essere diventati divinit\u00e0 essi stessi, generando una cultura egocentrista. Gli scienziati credono che gli hutt abbiano distrutto il loro mondo natale in una guerra civile.\nDopo la devastazione di Varl, gli hutt migrarono su un pianeta chiamato Evocar, installando un sistema di affari che coinvolse pesantemente i pacifici nativi. Gli hutt diedero al pianeta il nome Nal Hutta \u2014 \"gioiello glorioso\" in huttese. Nal Hutta divent\u00f2 quindi la capitale dello Spazio Hutt, l'impero della specie. La luna del pianeta, Nar Shaddaa, venne conosciuta principalmente per il grande traffico di criminalit\u00e0.\nPrima della formazione della Repubblica Galattica, gli hutt furono la specie dominante della galassia, anche se non costruirono mai un impero vasto, concentrandosi principalmente su rotte economiche e imperi commerciali. Kossak fu un famoso hutt che sconfisse Xim il Despota durante la terza battaglia di Vontor, come indicato in \"Galaxy Guide 12: Aliens: Enemies and Allies\" e \"La trilogia di Ian Solo\".\nGli hutt sono ermafroditi, portando caratteristiche sessuali sia maschili che femminili ed entrambi gli organi riproduttivi. In genere gli hutt vengono considerati maschi ma in certi casi alcuni si riconoscono come femmine. Non si sa se questo avvenga per ragioni genetiche o per scelta personale. Gli hutt non sono commestibili in quanto neppure il sarlacc pu\u00f2 digerirli.\nGli hutt possiedono una rara capacit\u00e0 di resistere ai poteri della Forza comune a poche altre specie, anche se non ne sono completamente immuni (in \"\" si pu\u00f2 vedere una scena in cui Bastila Shan usa la Forza riuscendo a manipolare uno hutt). Gli hutt sono tuttavia connessi con la Forza e alcuni di essi (come Beldorian) sono stati Jedi. In pi\u00f9, gli hutt hanno la capacit\u00e0 di vedere la luce ultravioletta."}
{"id": "703090", "revid": "712828", "url": "https://it.wikipedia.org/wiki?curid=703090", "title": "Iktotchi", "text": ""}
{"id": "703093", "revid": "712828", "url": "https://it.wikipedia.org/wiki?curid=703093", "title": "Ishi tib", "text": ""}
{"id": "703094", "revid": "712828", "url": "https://it.wikipedia.org/wiki?curid=703094", "title": "Ithorian", "text": ""}
{"id": "703097", "revid": "712828", "url": "https://it.wikipedia.org/wiki?curid=703097", "title": "Kaleesh", "text": ""}
{"id": "703099", "revid": "712828", "url": "https://it.wikipedia.org/wiki?curid=703099", "title": "Kaminoani", "text": ""}
{"id": "703100", "revid": "712828", "url": "https://it.wikipedia.org/wiki?curid=703100", "title": "Kel dor", "text": ""}
{"id": "703101", "revid": "9316", "url": "https://it.wikipedia.org/wiki?curid=703101", "title": "5 per mille", "text": ""}
{"id": "703102", "revid": "712828", "url": "https://it.wikipedia.org/wiki?curid=703102", "title": "Kiffar", "text": ""}
{"id": "703103", "revid": "21880", "url": "https://it.wikipedia.org/wiki?curid=703103", "title": "Megadyptes", "text": ""}
{"id": "703104", "revid": "712828", "url": "https://it.wikipedia.org/wiki?curid=703104", "title": "Kitonak", "text": ""}
{"id": "703105", "revid": "712828", "url": "https://it.wikipedia.org/wiki?curid=703105", "title": "Klatooinian", "text": ""}
{"id": "703106", "revid": "1745361", "url": "https://it.wikipedia.org/wiki?curid=703106", "title": "Sparti", "text": "Gli Sparti (\u03a3\u03c0\u03b1\u03c1\u03c4\u03bf\u03af \"[uomini] seminati\", da \u03c3\u03c0\u03b5\u03af\u03c1\u03c9, \"spe\u00edr\u014d\", \"seminare\") sono personaggi della mitologia greca.\nLa leggenda narra che Cadmo abbia dovuto uccidere uno spaventoso drago per poter iniziare ad edificare la citt\u00e0 di Tebe. Atena, per aiutarlo, gli sugger\u00ec di seminare i denti del drago ucciso e di attendere. Dalla terra uscirono all'improvviso uomini armati, gli Sparti, che si gettarono ferocemente gli uni contro gli altri, fino a che non ne sopravvissero cinque: Ctonio, Echione, Iperenore, Pelore e Udeo.\nCadmo chiese a questi di aiutarlo nella costruzione della cittadella di Tebe: la Cadmea. In seguito concesse in sposa sua figlia Agave a uno di loro, Echione."}
{"id": "703110", "revid": "712828", "url": "https://it.wikipedia.org/wiki?curid=703110", "title": "Kubaz", "text": ""}
{"id": "703113", "revid": "712828", "url": "https://it.wikipedia.org/wiki?curid=703113", "title": "Lepi", "text": ""}
{"id": "703114", "revid": "371529", "url": "https://it.wikipedia.org/wiki?curid=703114", "title": "Stefano Mainetti", "text": "Biografia.\nNato a Roma nel 1957, inizia gli studi sotto la guida del poeta Giorgio Caproni, il cui insegnamento si riveler\u00e0 fondamentale per la sua successiva formazione musicale. Dopo studi di chitarra classica e la maturit\u00e0 scientifica frequenta l'Universit\u00e0 e il Conservatorio di Santa Cecilia dove conclude il corso di Composizione con lode e menzione d\u2019onore. Studia Direzione d'orchestra con Cesare Croci ed Ennio Nicotra. M.Mus. in Composizione applicata, sotto la guida del M\u00b0 Maurizio Gabrieli. BA in Scienze Politiche con una tesi, pubblicata, sulla politica wagneriana.\nDocente di Composizione per la Musica Applicata alle Immagini presso il Conservatorio di Santa Cecilia di Roma, Stefano \u00e8 uno dei fondatori dell\u2019ACMF, Associazione Compositori Musica per Film.\nScrive musiche per cinema, teatro e televisione, inizialmente in Italia poi negli Stati Uniti dove si alterna prima per studio poi per lavoro durante gli anni novanta. Qui scrive colonne sonore per film statunitensi componendo e dirigendo, tra le altre, le musiche di Shooter - Attentato a Praga di Ted Kotcheff, Silent Trigger e Talos - L'ombra del faraone di Russell Mulcahy, miglior colonna sonora al Fantafestival del 1998. In Italia, dopo un breve periodo d'insegnamento, scrive musiche per teatro, cinema e fiction, tra cui la serie televisiva Orgoglio che nel 2005 gli vale il premio Cinemusic al Ravello Festival come miglior tema per la fiction italiana.\nLungo un periodo di circa 10 anni collabora in qualit\u00e0 di compositore e produttore alla realizzazione di progetti di carattere sinfonico; tra questi Abb\u00e0 Pater e Tu es Christus interpretato tra gli altri da Andrea Bocelli e Pl\u00e1cido Domingo. Ha diretto nel 2010 la Royal Philharmonic Orchestra nella Cattedrale di Westminster, per la prima di Alma Mater cd prodotto dalla Geffen Records di cui \u00e8 uno dei compositori. Il cd ha avuto la Nomination come \u201cAlbum of the Year\u201d ai Classic BRIT Award Londra 2010. Continua questa sua esperienza legata alla musica sinfonica componendo tra il 2007 e il 2010 le musiche per The Word of Promise imponente audio dramma americano della Bibbia in 79 cd che vede la partecipazione di 600 attori tra cui anche i Premi Oscar Marisa Tomei, Richard Dreyfuss e Louis Gossett Jr..\nNel 2014, per Musa Comunicazione, ha pubblicato il libro \u201cLa politica musicale nazista e l\u2019influenza del culto wagneriano\u201d. Nel 2021 \u00e8 coautore, insieme a Simone Corelli e Gilberto Martinelli, del trattato \u201cDialoghi, Musica, Effetti - Il suono nell\u2019audiovisivo\u201d. Il libro, edito da Lambda, ha avuto il riconoscimento della critica al \u201cPremio Letterario Internazionale Citt\u00e0 di Cattolica\u201d.\nNel Giugno 2017 presenta al pubblico il progetto Rendering Revolution per il quale ha ottenuto la Menzione d\u2019Onore dal Conservatorio di Santa Cecilia di Roma per la valenza scientifica e artistica.\n\u00c8 tra le personalit\u00e0 italiane che partecipano alla \u201cCarta 18-XXI\u201d, un collettivo di artisti, scienziati e filosofi riuniti da Emmanuel Demarcy-Mota, direttore artistico del Th\u00e9\u00e2tre de la Ville-Paris, con lo scopo di promuovere il teatro internazionale, con i giovani e per i giovani, attraverso un metodo di lavoro ed un confronto mai realizzato prima nel panorama teatrale. A dimostrazione della volont\u00e0 condivisa da diverse personalit\u00e0 della cultura di creare un nuovo spazio di confronto e dialogo, partecipano al progetto produzioni di ogni parte del mondo, tra cui il Teatro della Pergola di Firenze. \n\u00c8 sposato dal 2003 con l'attrice Elena Sofia Ricci, con la quale ha avuto una figlia di nome Maria."}
{"id": "703118", "revid": "712828", "url": "https://it.wikipedia.org/wiki?curid=703118", "title": "Mimbanite", "text": ""}
{"id": "703120", "revid": "712828", "url": "https://it.wikipedia.org/wiki?curid=703120", "title": "Mirialan", "text": ""}
{"id": "703121", "revid": "77358", "url": "https://it.wikipedia.org/wiki?curid=703121", "title": "Maurice Frederick Charles", "text": ""}
{"id": "703126", "revid": "339392", "url": "https://it.wikipedia.org/wiki?curid=703126", "title": "Alzano Virescit Football Club", "text": ""}
{"id": "703128", "revid": "125111105", "url": "https://it.wikipedia.org/wiki?curid=703128", "title": "Androgeo", "text": "Androgeo () \u00e8 un personaggio della mitologia greca. Fu un principe di Creta.\nViene citato anche con il nome di Attore.\nGenealogia.\nFiglio del re di Creta Minosse e di Pasifae. \nFu padre di Alceo e Stenelo, che divennero compagni di Eracle.\nDue versioni del mito.\nSul personaggio Androgeo e sulla sua morte prematura si hanno due versioni. In una si racconta delle sue doti atletiche e in virt\u00f9 delle quali prese parte ai giochi atletici promossi da Egeo, padre di Teseo e dove, avendo dato prova di notevoli capacit\u00e0 vincendo ogni gara, Egeo, geloso e timoroso per la vicinanza di Androgeo con i figli di Pallante (fratello di Egeo stesso), che cercava di detronizzarlo lo fece uccidere sulla via di Tebe.\nIn un'altra versione Androgeo venne ucciso da giovani Ateniesi durante i giochi ginnici per la sua evidente supremazia atletica. Minosse, tuttavia, poco dopo vendicher\u00e0 l'uccisione del figlio, sconfiggendo gli Ateniesi e obbligandoli ad un tributo annuo di sette giovani e sette giovanette da sacrificare dandoli in pasto al Minotauro.\nNe parla Virgilio nel VI libro dell\"'Eneide\" (v.20); Enea osserva le incisioni di Dedalo sul portone del tempio dedicato ad Apollo, presso i segreti recessi della Sibilla cumana (v.10) e vede sui battenti la morte di Androgeo (\"in foribus letum Androgeo\")."}
{"id": "703129", "revid": "712828", "url": "https://it.wikipedia.org/wiki?curid=703129", "title": "Muun", "text": ""}
{"id": "703132", "revid": "92723", "url": "https://it.wikipedia.org/wiki?curid=703132", "title": "Theodor Wilhelm Achtermann", "text": "Oper\u00f2 in Germania nelle scuole di alcuni famosi scultori, poi nel 1839 si trasfer\u00ec a Roma, dove rimase fino alla sua morte.\nFu molto produttivo in Italia, e infatti le sue migliori opere sono conservate nella Chiesa di Trinit\u00e0 dei Monti a Roma e nella Chiesa del Crocifisso di Rocca di Papa."}
{"id": "703135", "revid": "1122762", "url": "https://it.wikipedia.org/wiki?curid=703135", "title": "Medea (Seneca)", "text": "Medea \u00e8 una tragedia di cui \u00e8 autore il filosofo latino di epoca imperiale Lucio Anneo Seneca.\nL'opera si ispira alla \"Medea\" di Euripide e all'omonima tragedia perduta di Ovidio.\nTrama.\nMedea invoca gli d\u00e8i delle tenebre e giura vendetta. Dopo aver ucciso il fratello Apsirto e ingannato il padre Eeta, in Colchide, per seguire Giasone a Corinto, \u00e8 stata ormai abbandonata dal condottiero degli Argonauti. Le nozze con Creusa, figlia del re Creonte, sono infatti imminenti.\nIl coro prega gli d\u00e8i affinch\u00e9 siano propizi, in vista del matrimonio.\nUdendo il canto nuziale, Medea grida alla nutrice il proprio dolore, giustificando Giasone e scaricando ogni colpa su Creonte, verso il quale vuole riversare la vendetta. Nonostante la nutrice predichi prudenza e dica alla donna di fuggire, Medea rimane ferma nelle sue intenzioni.\nAnche con Creonte, che le intima di lasciare Corinto, Medea lamenta le sue sventure. Dice di accettare il bando cui \u00e8 costretta, ma chiede di poter abbracciare un'ultima volta i due figli avuti da Giasone. Creonte le concede un giorno.\nIl coro rimpiange l'et\u00e0 dei padri, epoca in cui gli uomini vivevano in modo spartano e \u00ab ognuno radeva pigramente la propria costa o invecchiava nel proprio campo, non conoscendo altri beni che quelli del suolo natio \u00bb, rimproverando a Giasone la sua ambizione.\nDopo un nuovo breve colloquio con la nutrice, Medea incontra Giasone. Gli rinfaccia l'ingratitudine, mentre anch'egli la prega di prendere la via dell'esilio, preoccupato per l'ira di Creonte e del re tessalo Acasto, il cui padre Pelia \u00e8 morto in seguito a un inganno di Medea. Giasone teme soprattutto per i figli; appurato ci\u00f2, la figlia di Eeta comprende di aver individuato il punto debole dell'Argonauta.\nIl coro ricorda la tragica fine degli Argonauti, che hanno sfidato il mare e subito un'inesorabile vendetta.\nMedea prepara un manto avvelenato da far indossare alla sposa. Chiamati a s\u00e9 i figli, lo consegna loro affinch\u00e9 lo portino a Creusa.\nIl dono fatale \u00e8 costato la morte a Creusa e al padre: l'incendio divampato nella citt\u00e0 resiste all'acqua, che anzi alimenta le fiamme. Medea vuole portare a compimento la vendetta; nonostante qualche fugace momento di esitazione, uccide uno dei due figli, poi, salita sul tetto del palazzo reale, trafigge anche l'altro, questa volta sotto gli occhi di Giasone.\nParticolarit\u00e0 e temi.\nContrariamente a quanto si usava nel dramma antico, in cui i fatti luttuosi, anzich\u00e9 essere rappresentati, venivano narrati da un nunzio, la tragedia di Seneca presenta l'uccisione dei figli da parte della protagonista direttamente sulla scena e davanti agli occhi degli spettatori. Questa scelta \u00e8 peraltro in netto contrasto con le prescrizioni di Orazio contenute nell\"'Ars Poetica\", che raccomandano di non rappresentare direttamente davanti al pubblico scene cruente, bens\u00ec di attenersi al \"decorum\" e alla verosimiglianza, con esplicito riferimento (come esempio) alla vicenda di Medea. \nSe l'introspezione fatta da Euripide aveva portato a capire le ragioni del personaggio e del suo conflitto interiore, in Seneca Medea \u00e8 condannata con ferocia perch\u00e9 si \u00e8 fatta guidare dalle passioni (cosa imperdonabile per uno stoico come Seneca).\nGi\u00e0 nel prologo la figura della protagonista \u00e8 delineata non come una donna tradita e abbandonata dallo sposo, quanto come una maga dal carattere demoniaco, desiderosa di una tremenda vendetta: ci\u00f2 costituisce una tra le principali differenze con il modello di Euripide. Diverso \u00e8 anche l'atteggiamento di Giasone, il marito: mentre in Euripide Giasone \u00e8 convinto delle sue azioni e disprezza Medea supplice (comportamento che sar\u00e0 ammonito dal coro), in Seneca l'eroe appare angosciato e si dichiara costretto a prendere tale decisione per amore dei figli. Il coro in questo caso approva la figura di Giasone e vede le sue nuove nozze come la sua liberazione da Medea, per la quale non prova piet\u00e0."}
{"id": "703136", "revid": "709565", "url": "https://it.wikipedia.org/wiki?curid=703136", "title": "Fernald Controsenso", "text": ""}
{"id": "703137", "revid": "712828", "url": "https://it.wikipedia.org/wiki?curid=703137", "title": "Myneyrsh", "text": ""}
{"id": "703139", "revid": "712828", "url": "https://it.wikipedia.org/wiki?curid=703139", "title": "Nautolan", "text": ""}
{"id": "703140", "revid": "123824567", "url": "https://it.wikipedia.org/wiki?curid=703140", "title": "Sabina Rossa", "text": "Biografia.\n\u00c8 la figlia di Guido Rossa, il sindacalista genovese della FIOM-CGIL ucciso dalle Brigate Rosse nel 1979. Diplomata nel 1986 all'ISEF, nel 2002 si \u00e8 laureata in scienze motorie presso la facolt\u00e0 di medicina e chirurgia. \u00c8 stata docente di educazione fisica al liceo linguistico G. Deledda. Fa parte dell'Associazione italiana vittime del terrorismo. \u00c8 stata eletta per la prima volta al Senato alle elezioni politiche del 2006 nelle liste dell'Ulivo della regione Liguria.\nHa fatto parte dal 6 giugno 2006 al 6 marzo 2007 della 6\u00aa commissione permanente Finanze e Tesoro. Successivamente \u00e8 passata alla 16\u00aa commissione, Igiene e Sanit\u00e0. Nell'aprile 2008 \u00e8 eletta alla Camera dei deputati nelle file del Partito Democratico."}
{"id": "703141", "revid": "712828", "url": "https://it.wikipedia.org/wiki?curid=703141", "title": "Neimoidian", "text": ""}
{"id": "703142", "revid": "712828", "url": "https://it.wikipedia.org/wiki?curid=703142", "title": "Nelvaanian", "text": ""}
{"id": "703143", "revid": "712828", "url": "https://it.wikipedia.org/wiki?curid=703143", "title": "Neti", "text": ""}
{"id": "703144", "revid": "1632387", "url": "https://it.wikipedia.org/wiki?curid=703144", "title": "Alba (Italia)", "text": "Alba (\"Alba\" anche in piemontese, \"\u00c2rba\" in dialetto langarolo) \u00e8 un comune italiano di abitanti della provincia di Cuneo, in Piemonte. \u00c8 un importante centro del territorio delle Langhe.\nGeografia fisica.\nTerritorio.\nSituata a circa 50\u00a0km a sud-est di Torino e altrettanti a nord-est di Cuneo, Alba sorge, per gran parte, sulla riva destra del fiume T\u00e0naro, su una vasta conca pianeggiante, a circa 170 metri s.l.m., circondata dalle colline, ricche di vigneti, delle Langhe e del Roero.\nHa un clima tipicamente padano, con una siccit\u00e0 estiva un po' pi\u00f9 pronunciata rispetto alle terre a nord del Po.\nStoria.\nNeolitico.\nStando a ritrovamenti archeologici, il territorio di Alba era abitato gi\u00e0 nel neolitico, tra il VI e il III millennio a.C., da una popolazione stanziale, che viveva di caccia e di agricoltura, abitava in capanne di forma rotonda, in un villaggio, situato nella zona dell'attuale Borgo Piave, o raggruppate in un villaggio sulla sponda sinistra del torrente Cherasca, vicino alla confluenza con il T\u00e0naro.\nQuesti abitanti conoscevano la lavorazione della ceramica e della pietra verde, tagliente e adatta per i primi rudimentali utensili; inoltre praticavano l'allevamento del bestiame.\nNei millenni successivi conobbero l'uso del ferro e del bronzo e vennero classificati col \"nomen\" di Liguri Stazielli, termine che definisce un gruppo etnico di origine celtica assimilato, poi, dai galli, invasori di questa zona, alla fine del V secolo a.C.\nEt\u00e0 romana.\nLe origini del centro abitato di Alba sono sicuramente pre-romane, probabilmente liguro-celtiche.\nIl toponimo \u00e8 infatti tipico della civilt\u00e0 ligure e significherebbe \"citt\u00e0 bianca\".\nLa citt\u00e0 con l'editto del console Gneo Pompeo Strabone e venne battezzata \"Alba Pompeia\".\nCome municipium romano fu inserita nella Regio IX Liguria e ascritta alla Gens Camilia.\nI diversi ritrovamenti romani dimostrano che nei primi 2 secoli dell'impero Alba costitu\u00ec, assieme a Pollenzo e Bene Vagienna, un triangolo strategico e commerciale, creando strutture urbane di notevole interesse, tra cui l'acquedotto, per convogliare le acque in citt\u00e0, e la rete fognaria per scaricare i reflui nel fiume Tanaro.\nL'Alba romana era amministrata in modo autonomo, aveva una propria magistratura, ospitava 5 ordini di persone: i decurioni, i cittadini pi\u00f9 facoltosi, gli augustali, cavalieri, appaltatori e liberti. Infine la plebe, divisa in \"collegia\" di arti e mestieri. Oltre al collegio dei fabbri vi erano i centonari, fabbricanti di lana e stoffe, i dendrogradi, che fornivano legname per le case e le navi.\nTutto il materiale storico sull'epoca romana \u00e8 conservato presso il Museo Civico di scienze naturali e storia \"Federico Eusebio\".\nIl materiale epigrafico e archeologico di Alba Pompeia descrive la vita di una classe medio-alta, consistente numericamente, formata sia da gentes romane, sia da discendenti di origine celto-ligure.\nL'agricoltura e l'allevamento del bestiame erano le principali attivit\u00e0 di una parte importante dell'\u00e9lite di Alba Pompeia.\nLo storico Gaio Plinio Secondo descrive gi\u00e0 l'esistenza di una tecnica agricola applicata alla viticoltura, affinata ed evoluta.\nLa citt\u00e0 - cinta, all'epoca da grandi mura poligonali - ospit\u00f2 l'imperatore Augusto in viaggio per le Gallie e diede i natali, nel 126, all'imperatore Pertinace.\nMedioevo.\nNei periodi successivi alla dominazione romana vennero costruite le mura medioevali: da quelle gotico-longobarde a quelle post-carolingie; dopo le invasioni ungaro-saracene, nel periodo comunale avvennero altre ristrutturazioni. Il perimetro urbano rimase invariato fino all'epoca moderna.\nLa storia di Alba registra la visita di San Dalmazzo, prima del 5 dicembre 254, data del suo martirio, aiutato da San Giovanni Presbiterio nella conversione dei pagani.\nAnche San Frontiniano, nativo di Carcassonne, compare ad Alba, sul finire del III secolo: di ritorno da un pellegrinaggio a Roma si ferma ad Alba e libera una ragazza dal demonio. Il prefetto della citt\u00e0, stranamente infuriato, lo cattura all'uscita di Alba e lo fa decapitare. Il retaggio di un'antica tradizione culturale, che riconosce San Frontiniano protettore dei bambini, ha portato le mamme dei bimbi ammalati a compiere per 9 volte il giro della chiesa dedicata al santo, supplicandone la guarigione.\nDopo la caduta dell'Impero romano d'Occidente, nel 490 la citt\u00e0 venne saccheggiata dai Burgundi seguiti, nel 640, dai Longobardi di Rotari e dai Franchi di Carlo Magno, che crearono le condizioni per lo sviluppo del feudalesimo.\nA causa delle devastazioni subite e dei saccheggi si decise di scegliere il vicino paese di Diano come sede amministrativa perch\u00e9, grazie alla sua posizione naturale, era pi\u00f9 difficile da conquistare.\nLe successive incursioni dei Saraceni impoverirono a tal punto la diocesi di Alba che si giunse a sopprimerla e a unirla a quelle di Asti e Savona.\nLe Cento Torri.\nLe mura medioevali della citt\u00e0 rappresentavano un notevole sistema di difesa: costruite su un basamento alto oltre 2 metri, avevano mezzo metro di spessore, erano munite di contrafforti e torrioni, per tutto il loro perimetro erano circondate da un fossato.\nLe porte della citt\u00e0 rispecchiavano le vie di accesso: a nord Porta Tanaro, a sud Porta San Martino, a est Porta del Soccorso o Porta Cherasca, a sud-est Porta San Biagio, a ovest porta Castello. Ogni porta disponeva di una o 2 torri, per il corpo di guardia e per i funzionari addetti alla riscossione dei pedaggi.\nGrazie all'espansione territoriale del comune, Alba vide il formarsi di 7 \"Camparie\" e 6 castelli, costruiti a formare una corona sulle colline adiacenti, con funzioni difensive.\nNello stesso periodo in citt\u00e0 vennero edificati monasteri, chiese, 6 ospedali.\nL'ospedale di San Lazzaro fu costruito per la cura dei lebbrosi e delle malattie infettive. Un'antica donazione obbligava a lasciare, ogni anno, 2 soldi astesi, oppure uno staio di vino, ai poveri infermi.\nL'ospedale del Santo Spirito del Ponte si trovava vicino alla Porta Tanaro e apparteneva ai canonici agostiniani dell'abbazia di Ferrania. L'ospedale di Sant'Antonio curava le malattie del fuoco sacro, malattia epidemica, all'epoca molto diffusa. Un quarto ospedale, dedicato a San Marco, si trovava nel luogo dov'\u00e8 edificato il Cottolengo. Proprietari erano i frati gerosolimitani o cavalieri dell'ordine di San Giovanni di Gerusalemme.\nA questo periodo risale lo stemma di Alba in cui appare una croce rossa in campo argento.\nL'alleanza con Carlo d'Angi\u00f2.\nNel 1259 Alba si alle\u00f2 con Carlo I d'Angi\u00f2, riuscendo a gestire le controversie con la vicina Asti, ma il periodo era denso di rivalit\u00e0 e di mancate promesse, tra le famiglie dei Solari guelfe e ghibelline, che si contendevano il predominio sul territorio.\nAsti divenne \"il nemico\" per antonomasia, interessato a privare Alba del dominio sulla Valle del Tanaro.\nEmblema dell'epoca sono le torri, per di pi\u00f9 utilizzate a carcere. Alcune di esse, a pianta quadrata, prolungano, nel tempo, il tipico aspetto medioevale della citt\u00e0.\nNel XII secolo divenne comune e ader\u00ec alla Lega Lombarda.\nLa maggior parte delle torri venne demolita nell'800; quella municipale venne abbattuta nel 1864; il materiale venne utilizzato per apportare modifiche all'edificio del Duomo.\nDal Rinascimento all'Illuminismo.\nIl conflitto tra francesi e spagnoli, nella prima met\u00e0 del '500, vide Alba teatro di scontri sanguinosi, situazione che si aggrav\u00f2 con l'arrivo in citt\u00e0, nel 1537, di Carlo V. La storia e le cronache di quegli anni registrarono numerosi scontri tra armate rivali, con gravi conseguenze su monumenti e opere d'arte, oggetto di devastazioni e saccheggi.\nDopo la Pace di Cateau-Cambr\u00e9sis del 1559, Alba venne ceduta ai Gonzaga di Mantova. Fu un periodo di pace relativa, anche se era impresa veramente difficile rimediare alle devastazioni che avevano impoverito il territorio.\nAltri danni vennero provocati da alcuni terremoti, avvenuti dal 1541 al 1549.\nMorto Francesco IV Gonzaga, Alba venne attaccata da Carlo Emanuele I di Savoia, che la pose sotto assedio, una prima volta il 23 aprile 1613; ma riusc\u00ec a espugnarla solo il 1\u00ba aprile 1628, dopo alterne vicende di scontri e scaramucce con i Gonzaga.\nLa peste.\nCessate le operazioni militari fu la volta della peste. Nel 1630 cominciarono a manifestarsi i primi sintomi, con conseguente calo demografico.\nGrazie alla nomina a provincia e con il rifiorire di fiere, feste e mercati - sospesi per decenni, a causa delle pi\u00f9 diverse e disparate calamit\u00e0 - venne favorita una ripresa, che non dur\u00f2 molto, anche a causa delle interminabili guerre dinastiche del tempo.\nIl Settecento.\nQuest'epoca vide fiorire una serie di attivit\u00e0 letterarie e artistiche, tra le quali spicca l'Accademia filarmonico-letteraria, creata dal canonico Odella.\nTale associazione pot\u00e9 vantare, nel corso dell'800, l'adesione di personalit\u00e0 illustri, quali Silvio Pellico e Giovanni Prati.\nVennero costruiti anche nuovi edifici: l'ospedale di San Lazzaro, su disegni dell'architetto Di Robilant;, la chiesa dei Santi Cosma e Damiano, ricostruita in base a un progetto del conte Carlo Emanuele Rangone di Montelupo; la chiesa di Santa Maria Maddalena, su disegni del Vittone.\nGrazie a un considerevole esborso in denaro (3.000 lire d'argento), nel 1742, la citt\u00e0 venne investita del feudo di Santa Rosalia col titolo di \"Contessa di Santa Rosalia\".\nGrazie a lettere scritte, dal barone Giuseppe Vernazza, all'amico e conte Guido Gaschi, erudito e archivista, emerge un'interessante visione di vita albese tra il 1779 e il 1787. Il Vernazza - che. per ottenere il titolo baronale, spese fior di quattrini, con dispiacere del padre - osserva il mondo di quell'epoca con l'occhio del borghese, poco attento ai grandi eventi che stanno mutando l'Europa del tempo. Lo stesso Vernazza, appassionato di archeologia, fu protagonista di un rinvenimento importante: il recupero, nel letto del Tanaro, di un cippo scolpito da Caio Cornelio Germano e Valeria Marcella, reperto di conservato nel Museo d'Alba.\nLa Rivoluzione francese.\nAl termine del secolo la citt\u00e0 conobbe la Rivoluzione francese e fu una delle prime a propugnare la fede giacobina, proclamandosi repubblica e accogliendo l'entrata di Napoleone Bonaparte il 28 aprile 1796.\nL'avventura francese fu di breve durata, provoc\u00f2 alcuni lutti, profanazioni di opere d'arte e di edifici storici; per esempio, la chiesa gotica di San Domenico venne convertita in scuderia.\nAlla citt\u00e0 venne richiesto di contribuire, con 123.000 lire dell'epoca, alle spese militari dei francesi; cifra spropositata, per le finanze della citt\u00e0, per cui Alba invi\u00f2 2 ambasciatori a discutere del provvedimento, ma uno fu fucilato.\nLe predette ordinanze di contribuzione alle spese di mantenimento dell'esercito francese, unite ai saccheggi di opere d'arte, alle violenze fisiche nei confronti della popolazione e, soprattutto, all'introduzione della leva obbligatoria - per i giovani di et\u00e0 superiore ai 19 anni, da arruolare nell'Armata napoleonica (il che privava le famiglie di braccia indispensabili al lavoro dei campi) - esasperarono la popolazione e indussero molti albesi (com'era accaduto in altre localit\u00e0 delle Langhe) ad abbandonare la citt\u00e0 e a confluire nelle formazioni d'insorgenti, cosiddetti \"barbets\", che tentavano di contrastare i soprusi commessi dall'esercito d'oltralpe.\nOttocento.\nLa ricostruzione della citt\u00e0, dopo le devastazioni della Rivoluzione francese, fu incominciata da Carlo Felice di Savoia, che port\u00f2 all'edificazione il Monastero della Maddalena, provvedendo anche alla risistemazione della via che univa Alba con Savona, passando per Cortemilia. L'urbanista e architetto Giorgio Busca fu l'artefice di tale progetto e di una serie di edifici: il Teatro Sociale, Palazzo Miroglio, Via Roma e Piazza Savona. Il Busca ricopr\u00ec anche la carica di sindaco, tra 1861 e '65; vide affermarsi la borghesia nascente, i commercianti, tecnici, i professionisti che, dopo il 1848, gradualmente occuparono le cariche pubbliche, dando impulso a numerose forme di Societ\u00e0 di Mutuo Soccorso, tra le quali quella che, fondata nel 1851, aggregava artisti e operai.\nNovecento.\nDopo la prima guerra mondiale, senza entusiasmo la citt\u00e0 convisse con il Fascismo, intraprendendo attivit\u00e0 fieristiche di successo.\nI \"c\u00f2che\" - gruppi di giovani - furono iniziatori, in polemica con il Palio di Asti, di una competizione fra asini.\nLa fiera del Tartufo nacque nel 1929 per volere dell'imprenditore Giacomo Morra.\nAlba, durante la seconda guerra mondiale fu proclamata \"repubblica indipendente\". Per 23 giorni (dal 10 ottobre al 2 novembre 1944) fu la prima repubblica partigiana costituitasi in Italia, ottenendo una medaglia d'oro al valor militare, per l'intensa attivit\u00e0 partigiana, raccontata dallo scrittore Beppe Fenoglio.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, il maresciallo dei carabinieri di Alba, Carlo Ravera, salv\u00f2 dalla deportazione numerose famiglie di profughi ebrei, l\u00ec residenti in domicilio coatto dalla fine dell'agosto 1942. Invece di procedere al loro arresto, secondo gli ordini ricevuti il 2 dicembre 1943, ne favor\u00ec la fuga, con l'aiuto della moglie e di Beatrice Rizzolio, proprietaria del mulino locale. Per questo impegno di solidariet\u00e0, il 23 gennaio 1975, l'Istituto Yad Vashem di Gerusalemme ha conferito l'alta onorificenza dei Giusti tra le Nazioni al maresciallo Carlo Ravera, alla moglie Maria Ravera e a Beatrice Rizzolio.\nNel 1948 e, soprattutto, nel novembre '94, violente alluvioni, causate dal Tanaro e da alcuni suoi affluenti, devastarono alcune zone della citt\u00e0.\nOnorificenze.\nAlba \u00e8 tra le Citt\u00e0 decorate al valor militare per la guerra di liberazione, per la sua attivit\u00e0 nella lotta partigiana durante la seconda guerra mondiale, insignita della Medaglia d'oro al valor militare il 12 ottobre 1949.\nLa citt\u00e0 marc\u00f2 il suo contrasto con il fascismo fondando la Repubblica partigiana di Alba, esistita per 23 giorni nel 1944.\nCitt\u00e0 Creativa UNESCO.\nIl 31 ottobre 2017 Alba \u00e8 stata riconosciuta dall'UNESCO come Citt\u00e0 Creativa per la Gastronomia.\nMonumenti e luoghi d'interesse.\nArchitetture civili.\nPalazzo del Comune.\n\u00c8 in Piazza Risorgimento, fulcro storico della citt\u00e0; \u00e8 costruito su preesistenti edifici romani. All'interno, sulle pareti dello scalone principale, alcuni affreschi, provenienti dalla Chiesa di San Domenico, tra cui spiccano una \"Piet\u00e0\", risalente a fine '300, e un\"Adorazione dei Magi\". Nel salone del consiglio vi sono dipinti importanti: una tavola raffigurante la \"Vergine con il Bambino\", di Macrino d'Alba, risalente al 1501; una pala con \"Madonna e Bambino tra San Giuseppe e Sant'Anna,\" \"il Concerto,\" attribuito a Mattia Preti.\nPalazzo degli uffici giudiziari.\nSituato nel grande piazzale Medford, vicino al Palazzo delle Mostre e dei Congressi, \u00e8 in pietra di Langa, opera degli architetti Gabetti e Isola.\nVia Cavour.\n\u00c8 una delle principali arterie del centro storico cittadino; conserva un impianto tipicamente medievale. A sinistra, sulla piccola piazza San Francesco, l'ex Palazzo del Tribunale, sede dell'Istituto Magistrale, nel luogo su cui venne eretta la Chiesa di San Francesco. Lungo via Cavour vi sono la \"Casaforte Riva\" e la \"Loggia dei Mercanti\", che consta di 3 grandi archi esterni, poggianti poco al di sotto del piano stradale, e di altre arcate minori, che si intravedono nello scantinato.\nVia Vittorio Emanuele.\nDa sempre via principale di Alba; chiamata, dagli albesi, anche \"Via Maestra;\" incomincia da piazza Risorgimento e attraversa tutto il centro storico. \u00c8 espressione di stili architettonici diversi, dal medioevale al liberty. Al n\u00ba 11 si trova Casa Fontana, caratterizzata da un fregio rinascimentale in formelle in cotto, che si articola tra il 1\u00ba e il 2\u00ba piano della facciata: si possono osservare suonatori, dame e cavalieri, che danzano tra ghirlande di fiori. Ci sono anche il Palazzo Serralunga e il Palazzo dei Conti Belli, al n\u00ba 18.\nLe Torri.\nAlba era nota come \"citt\u00e0 delle cento torri\", tutte costruite nel XIV e XV secolo; ne rimangono poche (le meglio conservate sono quelle tra piazza Risorgimento e Via Cavour); fra quelle rimaste, molte sono state abbassate al livello dei tetti o incorporate negli edifici.\nCaff\u00e8 Calissano.\nIl Caff\u00e8 Calissano \u00e8 uno storico locale collocato nei portici di Piazza del Duomo. Fondato nella seconda met\u00e0 dell'Ottocento da Luigi Calissano, proprietario di una distilleria, ebbe clienti come Cesare Pavese, Beppe Fenoglio, Pinot Gallizio e i campioni di pallapugno, lo sport cittadino. Nel 1986, l'architetto Maurizio Saracco restaur\u00f2 il Caff\u00e8 e fece accorpare le aree di un locale adiacente, ove \u00e8 presente un affresco seicentesco.\nArchitetture religiose.\nChiesa di San Giovanni Battista.\nIn questa chiesa sono conservate diverse opere d'arte, tra cui una \"Madonna con il Bambino,\" risalente al 1377, di Barnaba da Modena;, un\"'Adorazione,\" di Macrino d'Alba, del 1508; una tavola, proveniente dalla bottega del Macrino, raffigurante la \"Vergine con il Bambino tra sant'Agostino e santa Lucia\".\nChiesa di San Domenico.\nSulla piazzetta vicina a Via Calissano vi \u00e8 la \"Chiesa di San Domenico\", del '200 o '300, i cui restauri sono stati ripresi verso la fine degli anni '70, grazie all'interessamento della \"Famija Alb\u00e8isa\", che l'ha riportata agli antichi splendori. La chiesa - sebbene sia ancora consacrata e vi venga, sporadicamente, celebrata messa - \u00e8 spesso sede di mostre e concerti.\nChiesa di Santa Caterina.\nAdiacente alla chiesa di San Domenico; la sua edificazione, in stile barocco, \u00e8 '700; la facciata \u00e8 divisa, nella parte superiore, in 3 sezioni, con lesene, archi, fregi e simboli vari. Il portale \u00e8 in arenaria con architrave e volute.\nChiesa di Santa Maria Maddalena.\n\u00c8 in via Vittorio Emanuele, quasi di fronte a quella dei Santi Cosma e Damiano. Fu, per buona parte del '700, utile al Monastero delle domenicane; fu meta di pellegrinaggi di fedeli, che vi si recavano per visitare le spoglie della Beata Margherita di Savoia. Il portale ha 18 pannelli scolpiti in noce, il presbiterio, l'altare maggiore, con cornice ovale, all'interno della quale vi \u00e8 il dipinto della \"La Maddalena\", il coro della volta, affrescata con scorci di prospettive architettoniche barocche.\nChiesa dei Santi Cosma e Damiano.\n\u00c8 in via Vittorio Emanuele, vicina a quella di Santa Maria Maddalena. Fu edificata su resti di mura romane; di origine molto antica, viene per la prima volta menzionata in documenti del '200. Nel 1760 venne completamente ricostruita, dalle fondamenta, in stile barocco, su progetto di Carlo Emanuele Rangone di Montelupo. \nAltri luoghi e monumenti di interesse.\nOspedaletto Infantile Caleria Vacquer-Paderi.\nNel 1895 Luigi Vaquer\u2013Paderi istituisce, nell'ambito dell'Ospedale San Lazzaro di Alba, l'Ospedaletto Infantile Caleria Vacquer-Paderi, ove curare, dalle malattie infettive, bambini di ogni nazione, in memoria della moglie, figlia dei nobili Adolfo de Roberti, Consigliere di Stato dell'Imperatore di Russia, e Olga Noinskji di San Pietroburgo. La donazione Vaquer-Paderi e de Roberti-Noinskji, oltre all'ospedaletto infantile, comprendeva alcuni gabinetti scientifici dell'Ospedale civile; risult\u00f2 innovativa, per l'epoca, e riguard\u00f2 la citt\u00e0 di Alba in quanto il Vaquer-Paderi, della Brigata Granatieri di Sardegna, mentre comandava la piazza militare di Alba, perse la giovanissima moglie, cui dedic\u00f2 anche una scuola infantile in Villanovafranca (CA); insieme a lei fu seppellito nelle tombe speciali del cimitero di Alba. Nell'Archivio storico dell'Ospedale Civile San Lazzaro di Alba, oltre a molto materiale sulla donazione, esistono i resoconti dei bambini ammalati, ricoverati presso l'Ospedaletto negli anni dal 1910 al '15.\nSociet\u00e0.\nEvoluzione demografica.\nDurante gli anni '60 e '70 (Boom economico) la popolazione cittadina \u00e8 raddoppiata (da 16.000 a 32.000), mentre in 150 anni (dal 1861 al 2011) \u00e8 triplicata.\nEtnie e minoranze straniere.\nAl 31 dicembre 2017 i cittadini stranieri residenti ad Alba sono . Le comunit\u00e0 pi\u00f9 numerose sono:\nCultura.\nUniversit\u00e0 e istruzione.\nAd Alba hanno sede 44 scuole pubbliche e private di ogni ordine e grado, statali, paritarie e non paritarie. La citt\u00e0 \u00e8 altres\u00ec sede del corso di laurea triennale in Viticoltura ed Enologia dell'Universit\u00e0 degli Studi di Torino.\nScuola Enologica di Alba.\nAd Alba \u00e8 presente una delle 11 Scuole Enologiche italiane, fondata nel 1881: l'Istituto Tecnico Agrario \"Umberto I\". Nel complesso della Scuola enologica vi \u00e8 la sede del corso di laurea in Viticoltura ed Enologia dell'Universit\u00e0 degli Studi di Torino; i laboratori chimici, enologici e microbiologici sia dell'Istituto sia universitari.\nNelle vecchie scuole elementari della frazione Biglini si tiene un corso di laurea in Scienze infermieristiche dell'Universit\u00e0 degli Studi del Piemonte Orientale \"Amedeo Avogadro\".\nIn citt\u00e0 esiste un centro di formazione professionale, \"Apro formazione professionale\", fondato nel 1958, da mons. Giovanni Battista Gianolio.\nLiceo Classico Giuseppe Govone.\nVi ha sede uno dei licei storici italiani, il Liceo Classico \"Giuseppe Govone\" istituito con deliberazione del 15 febbraio 1882 dal Consiglio Comunale di Alba. Fu frequentato dallo scrittore Beppe Fenoglio, dal progettista Fiat Dante Giacosa e dal chirurgo Achille Mario Dogliotti; vi insegnarono personalit\u00e0 della cultura come Pietro Chiodi, Leonardo Cocito, il critico letterario Giuseppe Petronio. Il Liceo \"Govone\" \u00e8 inoltre 1 dei 5 licei internazionali italiani e rilascia il doppio diploma italiano e francese.\nAccademia di Belle Arti.\nIn Piazza San Paolo ha sede, da ottobre 2019, la Libera Accademia d'Arte Novalia (precedentemente sita a Savigliano), che propone un percorso di formazione triennale nelle arti visive, con particolare attenzione alla pittura e all'illustrazione.\nMuseo Civico Archeologico e di scienze naturali \"Federico Eusebio\".\nIl Museo Federico Eusebio \u00e8 il pi\u00f9 importante museo cittadino. Include 2 sezioni, dedicate all'esposizione del patrimonio archeologico del territorio e alla documentazione della sua storia naturale.\nCreato su iniziativa di Federico Eusebio - nato ad Alba, da una famiglia originaria di Magliano Alfieri, nel 1897 - e istituito nel municipio della citt\u00e0 di Alba. Il primo ritrovamento importante a trovare accoglienza, in quel che poi divenne il museo, fu un monumento sepolcrale, dedicato a Didio Vicario, che si aggiunse a un gruppo di oggetti di notevole valore archeologico. Negli anni successivi si aggiunsero 2 collezioni private - la \"Raccolta Fontana\" e la \"Collezione Sotteri\" - e la serie di reperti preistorici, donati dal Traverso. Nel 1947 venne inaugurata una nuova sede, in un locale del Liceo Ginnasio. Nel 1976 si trasferirono i reperti nella sede definitiva, situata nell'ala ottocentesca di un ex convento del cortile della Maddalena. Sempre nel '76 - anno in cui il museo incominci\u00f2 a funzionare con criteri moderni - venne aperta al pubblico una sezione dedicata alla storia naturale.\nFra gli oltre 1.000 ritrovamenti archeologici, presenti nel museo, vi sono una grande tomba dell'Et\u00e0 del rame, ritrovata in Corso Europa (III millennio a.C.); un cippo funerario marmoreo, di epoca romana; oltre 1.000 oggetti di uso quotidiano, risalenti all'Et\u00e0 Neolitica (lucerne, balsamari, vasellame, monete ecc...).\nLa sezione di scienze naturali del museo \u00e8 suddivisa in piccole sotto-sezioni, dedicate alla documentazione di geologia, zoologia, botanica. Una sezione antropologica (raramente aperta al pubblico), include reperti umani, ritrovati negli scavi archeologici avvenuti nel territorio.\nCucina.\nNumerosi sono i piatti in cui \u00e8 presente il tartufo bianco di Alba: per esempio i \"tajarin\" (le tagliatelle piemontesi) e la fonduta.\nIl carpaccio di carne cruda detto carne all'albese.\nTra le altre ricette si possono ricordare il brasato al barolo, il vitello tonnato e il \"r\u00f4st\u00f4n\".\nTra i dolci troviamo le pesche ripiene, la torta di nocciole delle Langhe, le paste di meliga, il 'bun\u00e8t'.\nI \"disn\u00e9 dra Langa\", i pranzi importanti; i \"disn\u00e9 'd Carv\u00e9\", o pranzi di Carnevale, la \"dra leva\" o dei coscritti, \"dra spusa\" o della sposa, \"dr'uva\" o della vendemmia, \"d'er mass\u00e9 er cr-crin\" o dell'uccisione del maiale, \"d'j servit\u00f2\" o dei servitori, e infine \"d'er particolar\" o del proprietario agricolo, sono la certezza di una tradizione culinaria.\nEconomia.\nAgricoltura.\nNotevole rilevanza ha il settore vitivinicolo: nella zona di Alba sono presenti ben 290 aziende che coltivano una superficie di 700 ettari di terreno producendo, in media ogni anno, 61.200 hl di vino.\nI vini albesi si dividono in:\nAlba \u00e8 inoltre famosa in tutto il mondo per i suoi tartufi bianchi e vi si svolge l'annuale Fiera del Tartufo.\nIndustria.\nTra le principali industrie presenti nel territorio albese vi sono:\n- la Ferrero, una delle pi\u00f9 importanti aziende dolciarie al mondo;\n- la Miroglio, leader nel settore tessile e proprietaria di diversi marchi d\u2019abbigliamento;\n- la Mondo, specializzata in pavimentazioni sportive, civili e in giocattoli.\nAd Alba ha inoltre sede la banca di credito cooperativo pi\u00f9 grande d'Italia per numero di soci - la Banca d'Alba - e la catena di distribuzione alimentare internazionale Eataly. Vi \u00e8 stata inoltre fondata la UniEuro, catena di negozi specializzati in prodotti di informatica, telefonia ed elettrodomestici.\nArtigianato.\nImportante \u00e8 la lavorazione locale del ferro battuto, finalizzata soprattutto alla produzione di cancelli e porte.\nServizi.\nAd Alba \u00e8 presente la sede di Egea, azienda multiservizi del territorio.\nInfrastrutture e trasporti.\nStrade, autostrade.\nAlba \u00e8 transitata dalla SS 231 \"(Asti-Cuneo)\" e dalla SR 29 per Cortemilia-Savona e Torino. Numerose strade provinciali collegano la citt\u00e0 con i tanti paesi dell'area urbana.\nL'Autostrada A33 \"(Asti-Cuneo)\" \u00e8 parzialmente completa: per ora solo il tratto Asti-Alba si congiunge con la tangenziale Roddi-Castagnito. Il tratto che dalla fine della tangenziale (a Roddi) arriver\u00e0 a Cherasco (dove \u00e8 presente un'altra tratta di autostrada) sar\u00e0 ultimato in tempi decisamente lunghi, pur misurando solo 12 chilometri.\nFerrovie.\nLa citt\u00e0 \u00e8 servita dal Servizio ferroviario metropolitano di Torino linea 4 sulla Ferrovia Alessandria-Cavallermaggiore. Sono presenti 2 stazioni: una in centro, una nella frazione Mussotto.\nMobilit\u00e0 urbana.\nAd Alba sono operative 3 linee urbane di autobus, operati da Bus Company, e numerosi collegamenti extraurbani, operati da GTT e Bus Company.\nIn passato fu in esercizio una linea filoviaria per Barolo.\nAmministrazione.\nGemellaggi.\nAlba \u00e8 gemellata con:\nSport.\nCiclismo.\nAlba \u00e8 stata, per 2 volte, sede di arrivo di tappa del Giro d'Italia: la prima nel '68, vinta da Guido Reybrouck; la seconda nel 2004, vinta da Alessandro Petacchi.\nNel 2011 ha nuovamente ospitato il Giro d'Italia. \u00c8 stata citt\u00e0 di partenza della 2\u00aa tappa.\nNel 2014 ha ospitato la tappa a cronometro, del giro d'Italia, Barbaresco-Barolo, vinta dal colombiano Rigoberto Uran Uran.\nNel 2020 ospiter\u00e0 nuovamente il Giro d'Italia, sar\u00e0 citt\u00e0 di partenza della 20\u00aa tappa.\nCalcio.\nLa principale squadra di calcio della citt\u00e0 \u00e8 l\"'Associazione Sportiva Albese Calcio\"; l'altra squadra di calcio della citt\u00e0 \u00e8 \"G.S.R. Ferrero A.S.D.\" (milita nel girone G piemontese e valdostano di 2\u00aa Categoria).\nAltra importante squadra di Alba era la \"A.S.D. Femminile Alba; \"nel 2011 ha vinto le Olimpiadi delle Citt\u00e0 Gemelle, nel 2013 ha conquistato il proprio posto in serie B. La societ\u00e0 si \u00e8 sciolta nel luglio 2015; attualmente l'unica squadra femminile di Alba \u00e8 la \"A.S.D Futura Langhe\" di Alba, creata il 14 luglio 2015.\nLa citt\u00e0 ospit\u00f2, nell'inverno '42 (a causa dei bombardamenti sulla citt\u00e0 di Torino, durante la seconda guerra mondiale), la Juventus-Cisitalia. La squadra us\u00f2 come centro d'allenamento la villa Sorano, di propriet\u00e0 della famiglia vinicola Bonardi, fino alla primavera '43, durante la fase finale del 43\u00ba campionato nazionale."}
{"id": "703145", "revid": "712828", "url": "https://it.wikipedia.org/wiki?curid=703145", "title": "Nikto", "text": ""}
{"id": "703147", "revid": "712828", "url": "https://it.wikipedia.org/wiki?curid=703147", "title": "Noghri", "text": ""}
{"id": "703149", "revid": "196390", "url": "https://it.wikipedia.org/wiki?curid=703149", "title": "Uomo calvo con gli uncini", "text": ""}
{"id": "703150", "revid": "712828", "url": "https://it.wikipedia.org/wiki?curid=703150", "title": "Omwati", "text": ""}
{"id": "703152", "revid": "226458", "url": "https://it.wikipedia.org/wiki?curid=703152", "title": "Cocciano", "text": ""}
{"id": "703154", "revid": "712828", "url": "https://it.wikipedia.org/wiki?curid=703154", "title": "Ongree", "text": ""}
{"id": "703155", "revid": "712828", "url": "https://it.wikipedia.org/wiki?curid=703155", "title": "Ortoloan", "text": ""}
{"id": "703156", "revid": "712828", "url": "https://it.wikipedia.org/wiki?curid=703156", "title": "Oswaft", "text": ""}
{"id": "703157", "revid": "712828", "url": "https://it.wikipedia.org/wiki?curid=703157", "title": "P'w'eck", "text": ""}
{"id": "703158", "revid": "712828", "url": "https://it.wikipedia.org/wiki?curid=703158", "title": "Pa'lowick", "text": ""}
{"id": "703159", "revid": "125911283", "url": "https://it.wikipedia.org/wiki?curid=703159", "title": "U.D.O.", "text": "Gli U.D.O. sono una band heavy metal tedesca fondata dal cantante e frontman Udo Dirkschneider, ex-Accept, nel 1987.\nStoria.\nNel 1987 Udo Dirkschneider \u00e8 all'apice del successo con gli Accept, gruppo \"heavy metal\" teutonico che egli stesso aveva contribuito a formare, ma siccome i rapporti tra i membri non sono dei migliori, il cantante decide di abbandonarli e formare un'altra propria band appunto, gli U.D.O. La band esordisce nello stesso anno con l'album \"Animal House\", probabilmente uno dei migliori album della band. L'album ha un buon successo e lo stile \u00e8 quello dei classici Accept, ma gi\u00e0 nel successivo, \"Mean Machine\", la formazione risulta cambiata, con stabili solo il frontman e il virtuoso chitarrista Mathias Dieth.\nNel 1990 esce Faceless World, album prodotto da Stefan Kaufmann, ex-batterista degli Accept e futuro chitarrista degli U.D.O., che consacra definitivamente gli U.D.O. nella scena heavy metal mondiale, complice anche un tour insieme a Ozzy Osbourne.\nIl loro quarto album \"Timebomb\" per\u00f2 risulta ancora meglio dei precedenti, essendo pi\u00f9 violento, tecnico e veloce, assomigliando molto all'album dei Judas Priest \"Painkiller\".\nNei successivi cinque anni per\u00f2, Udo torna insieme agli Accept pubblicando con loro altri tre album prima del loro temporaneo scioglimento, avvenuto nel 1996. Riforma quindi gli U.D.O., e stavolta come chitarrista c'\u00e8 Stefan Kaufmann, oltre ad altri due membri nuovi. Nel 1997 viene pubblicato \"Solid\", disco che contiene la nota \"Independence Day\".\nNei successivi anni escono \"No Limits\" e \"Holy\", che riporta la band ad un sound simile a Balls to the Wall degli Accept.\nNel 2002 \u00e8 il turno di \"Man and Machine\" che contiene il duetto con Doro Pesch (ex-Warlock) \"Dancing with An Angel\".\nNei successivi anni escono anche Thunderball e Mission No. X, ma \u00e8 con Mastercutor del 2007 che la band ritorna all'apice del successo, anche molto commerciale stavolta, tanto che nel 2008 viene pubblicato Mastercutor Alive, disco dal vivo che celebra l'album ma anche le altre hit degli U.D.O. e degli Accept.\nNel 2009 e nel 2011 \u00e8 invece la volta di \"Dominator\", preceduto dall'EP \"Infected\" e di \"Rev-Raptor\", preceduto da \"Leatherhead\".\nIl 4 maggio 2012 \u00e8 uscita la raccolta celebrativa dei 25 anni di attivit\u00e0 della band, contenente rarit\u00e0 e materiale inedito, \"Celebrator - Rare Tracks\".\nNel settembre dello stesso anno, Stefan Kaufmann ha deciso di lasciare la band per non meglio specificate ragioni di salute, sostituito dal giovane Audrey Smirnov\nNel gennaio 2013 invece, ha lasciato la band Igor Gianola, venendo sostituito da Kasperi Heikkinen\nIl nuovo album della band, intitolato \"Steelhammer\" \u00e8 stato pubblicato il 21 maggio 2013, a cui \u00e8 seguito agli inizi del 2015 \"Decadent\"."}
{"id": "703160", "revid": "712828", "url": "https://it.wikipedia.org/wiki?curid=703160", "title": "Pau'an", "text": ""}
{"id": "703161", "revid": "712828", "url": "https://it.wikipedia.org/wiki?curid=703161", "title": "Phlog", "text": ""}
{"id": "703162", "revid": "712828", "url": "https://it.wikipedia.org/wiki?curid=703162", "title": "Polis massani", "text": ""}
{"id": "703165", "revid": "450695", "url": "https://it.wikipedia.org/wiki?curid=703165", "title": "Ingegneria tessile", "text": "L'ingegneria tessile \u00e8 una branca dell'ingegneria che sviluppa procedimenti industriali per produrre materiali tessili (polimeri, fibre, filamenti, filati, tessuti).\nSi occupa della progettazione, dello sviluppo e della gestione dei processi tessili, meccano-tessili e chimico-tessili, dei sistemi di produzione e trasformazione delle materie prime che riguardano l'industria tessile."}
{"id": "703166", "revid": "66773676", "url": "https://it.wikipedia.org/wiki?curid=703166", "title": "Vermicino (Frascati)", "text": ""}
{"id": "703167", "revid": "712828", "url": "https://it.wikipedia.org/wiki?curid=703167", "title": "Psadan", "text": ""}
{"id": "703168", "revid": "709565", "url": "https://it.wikipedia.org/wiki?curid=703168", "title": "Flacutono", "text": ""}
{"id": "703173", "revid": "1745361", "url": "https://it.wikipedia.org/wiki?curid=703173", "title": "Eete", "text": "Eete () o Eeta oppure Eeto, \u00e8 un personaggio della mitologia greca.\nGenealogia.\nEra figlio del dio Helios e di Perseide, nonch\u00e9 fratello di Circe Perse e Pasifae moglie di Minosse e regina di Creta.\nEbbe il figlio Apsirto da una ninfa del Caucaso di nome Asterodea.\nDa Idia, figlia di Oceano ebbe Medea e Calciope.\nMitologia.\nIl viaggio verso est.\nEete ebbe la terra dell'Efira nel Peloponneso da suo padre Helios e ne divenne re, ma lasci\u00f2 quel luogo ad uno dei suoi uomini fidati (Buno), che fu posto come reggente della citt\u00e0 e part\u00ec verso oriente, attraversando l'Ellesponto ed il Mar Nero fino a raggiungere le regioni costiere del Caucaso e l\u00ec s'insedi\u00f2. \nFond\u00f2 la citt\u00e0 di Aia sul fiume Fasi, nella regione della Colchide.\nFrisso, gli Argonauti ed il vello d'oro.\nFu raggiunto da Frisso che fuggiva dalla Beozia volando su un ariete con il manto d'oro, (il Crisomallo ed il Vello d'oro) e doni che cedette in cambio della mano della propria figlia Calciope e poi, una volta sacrificato l'animale a Zeus, Eete ne fece inchiodare il manto ad una quercia.\nSopraggiunto Giasone e gli Argonauti con l'incarico di recuperare il vello d'oro e riportarlo a Pelia, Eete rispose che avrebbe consegnato il vello solo se fossero dati dei calci ai suoi tori dai piedi di bronzo, donati da Efesto ed in grado di sputare fuoco dalle bocche. Poi gli mostr\u00f2 dei denti di drago (tempo prima donati da Atena a Cadmo), che avrebbe seminato a terra quando Giasone si fosse avvicinato ai tori.\nLa maga Medea.\nSua figlia Medea intanto, nata in Colchide ed ora fattasi donna e diventata maga, si era innamorata di Giasone e cos\u00ec, temendo che fosse ucciso dai tori promise di aiutarlo a superarli e di consegnargli il vello solo se avesse giurato di averla sposata ed in seguito portata con s\u00e9 nel viaggio di ritorno in Grecia. Lui giur\u00f2 di farlo ed ottenne da lei un unguento che lo avrebbe protetto per un solo giorno e da usare ungendo lo scudo, la lancia ed il corpo e poter sfidare cos\u00ec i tori, senza temere il loro fuoco od il metallo. \nMedea lo avvis\u00f2 anche che quando i denti del drago sarebbero stati seminati, subito dalla terra sarebbero spuntati degli uomini armati e destinati ad avventarsi su di lui, aggiungendo di lanciare delle pietre contro di loro perch\u00e9 cos\u00ec si sarebbero distratti e che quello sarebbe stato il momento di attaccarli. E Giasone lo fece.\nUna volta visti sconfitti i tori ed uccisi i nemici per\u00f2, Eete rifiut\u00f2 di cedere il vello e cos\u00ec Medea, rivoltandosi al padre, addorment\u00f2 una notte il drago che difendeva il vello e lo port\u00f2 a Giasone il quale, salito a bordo dell'Argo si perpar\u00f2 a salpare con lei ed il resto dell'equipaggio. \nApsirto (il fratello di Medea) sopraggunse, cos\u00ec lo fece salire con loro.\nL'inseguimento.\nQuando Eete scopr\u00ec il furto del vello, prese anch'esso il mare e part\u00ec all'inseguimento della nave ma Medea spietata uccise Apsirto e ne tagli\u00f2 il corpo in pezzi che gett\u00f2 in mare costringendo Eete a fermarsi e raccoglierli e per dargli un funerale dovette tornare indietro. \nEete mand\u00f2 molte persone alla ricerca dell'Argo e della figlia ma queste non tornarono mai.\nL'Epilogo della tragedia.\nEete un giorno uccise Frisso poich\u00e9 un oracolo gli aveva predetto che un discendente di Eolo lo avrebbe ucciso.\nTempo dopo Eete fu deposto dal trono da suo fratello Perse e Medea ritorn\u00f2 in Colchide per uccidere lo zio e rimettere sul trono il padre."}
{"id": "703174", "revid": "51236", "url": "https://it.wikipedia.org/wiki?curid=703174", "title": "Maddie alla riscossa", "text": ""}
{"id": "703175", "revid": "767487", "url": "https://it.wikipedia.org/wiki?curid=703175", "title": "Paolo Franco", "text": "Paolo Franco \u00e8 stato eletto per la prima volta senatore della Lega Nord alle elezioni del 2001 nella regione Veneto. \u00c8 stato membro della quinta \"Commissione Bilancio\" e della sesta \"Commissione Finanze e Tesoro\". Nel 2006 \u00e8 stato rieletto con la stessa lista nella medesima regione, divenendo cos\u00ec segretario della sesta \"Commissione Finanze e Tesoro\". Dal 6 maggio 2008, rieletto, \u00e8 stato nominato questore del Senato della Repubblica."}
{"id": "703178", "revid": "436907", "url": "https://it.wikipedia.org/wiki?curid=703178", "title": "Flash (Queen)", "text": "Flash \u00e8 un singolo dei Queen del 1980 scritto da Brian May. \u00c8 tratto dall'album \"Flash Gordon\", colonna sonora del film \"Flash Gordon\" di Dino De Laurentiis.\n\"Flash\" insieme a \"The Hero\" \u00e8 l'unica canzone vera e propria dell'album ed \u00e8 inclusa nel \"Greatest Hits\" della band.\nIl brano.\nEsistono due versioni della canzone. La versione dell'album (intitolata Flash's Theme) \u00e8 in pratica nei titoli di testa del film, con tutti i dialoghi presi dalla prima scena. La versione del singolo, invece, contiene stralci di dialoghi da varie parti della pellicola, inclusa la memorabile esclamazione del personaggio interpretato da Brian Blessed che dice: \"\u00abGordon's alive?!\u00bb\". Questa \u00e8 la versione inclusa nella raccolta \"Greatest Hits\" del 1981.\n\"Flash\" \u00e8 cantata in duetto da Freddie Mercury e Brian May, con Roger Taylor alle armonie acute. May suona tutti gli strumenti tranne la sezione ritmica.\nNelle classifiche statunitensi, \"Flash\" raggiunse la posizione numero 42 della \"Billboard\" Hot 100, e la numero 39 nella \"Cash Box\" Top 100. Il singolo and\u00f2 molto meglio in Europa, dove divenne un successo da Top 10 in molte nazioni, inclusa l'Austria dove raggiunse la prima posizione in classifica.\nVideoclip.\nIl video promozionale per la canzone venne girato presso gli Anvil Studios, Londra, nel novembre 1980 e fu diretto da Don Norman. Il video mostra i membri della band che eseguono la canzone mentre sullo sfondo \u00e8 presente uno schermo dove scorrono immagini tratte dal film. Una versione alternativa del video \u00e8 stata trasmessa durante il Concert for Kampuchea del 1981."}
{"id": "703181", "revid": "767487", "url": "https://it.wikipedia.org/wiki?curid=703181", "title": "Giardia lamblia", "text": "Giardia lamblia (nota anche come \"G. intestinalis\" e \"G. duodenalis\") \u00e8 un organismo unicellulare anaerobico appartenente al genere Giardia (Protozoi Flagellati Diplomonadini). \u00c8 un parassita dell'intestino tenue dell'uomo e di altri mammiferi (in particolare dei primati e del maiale), responsabile della giardiasi.\nStruttura.\nIl ciclo vitale di \"Giardia lamblia\" prevede l'alternanza di due forme, una quiescente (cisti) e una vegetativa (trofozoite), durante la quale, attraverso un paio di ventose si ancora all'organismo ospite. La riproduzione \u00e8 scissipara e avviene all'interno dell'intestino dell'ospite.\nStruttura delle cisti.\nLa forma quiescente, presente in cibo e acqua contaminati da materia fecale ma anche in torrenti e specchi d'acqua montani, da dove pu\u00f2 essere assorbita per ingestione nell'organismo ospite, \u00e8 costituita da cisti ovoidali, rigide, di circa (11-15\u00a0\u00b5m x 7-10\u00a0\u00b5m), dotate di 4 nuclei. Le cisti sono protette da una parete esterna spessa 0,3-0,5\u00a0\u00b5m, formata da uno strato esterno rifrangente composto da una rete di filamenti lunghi da 7 a 20\u00a0\u00b5m e da uno strato interno composto da due membrane. Sulla parete esterna sono state individuate 4 distinte proteine da 29, 75, 88 e 102 kDa; la componente glucosidica, ritenuta in un primo tempo costituita da chitina, risulta invece in prevalenza N-acetilgalattosamina (GalNAc).\nLa figura mostra un'unica cisti di \"Giardia lamblia\" osservata al microscopio confocale, con vari accorgimenti strumentali. La linea bianca misura 10\u00a0\u00b5m.\nStruttura dei trofozoiti.\nLa forma vegetativa \u00e8 costituita da trofozoiti a simmetria bilaterale con aspetto di piccola pera, lunga 10-20\u00a0\u00b5m e larga 5-10\u00a0\u00b5m. Sulla faccia ventrale si trovano quattro paia di flagelli (anteriore, posteriore, caudale e ventrale) e un disco ventrale, nonch\u00e9 uno o due corpi mediani in forma di artiglio. I due nuclei sono privi di nucleoli e contornati da dischi adesivi simili a occhiali. Il disco ventrale aderisce alla mucosa intestinale dell'ospite, dalla quale assume il nutrimento per pinocitosi.\nAttivit\u00e0 patogena.\nGeneralmente la presenza del parassita nell'intestino non causa alcuna sintomatologia, ma in circa il 10% dei casi pu\u00f2 causare, dopo un periodo di incubazione di 12-19 giorni: diarrea (con feci schiumose ricche di grassi), dolori epigastrici, anoressia, nausea e meteorismo.\nNel caso di cronicizzazione i sintomi sono attenuati. In bambini e in soggetti con deficit immunitari possono causare steatorrea, astenia e calo ponderale. La prognosi \u00e8 comunque sempre favorevole."}
{"id": "703183", "revid": "1935652", "url": "https://it.wikipedia.org/wiki?curid=703183", "title": "Angelo Scola", "text": "Biografia.\nNasce il 7 novembre 1941 a Malgrate, in provincia di Lecco ed arcidiocesi di Milano, da Carlo, camionista, e Regina Colombo, casalinga. Suo fratello maggiore, Pietro, diverr\u00e0 in seguito sindaco di Malgrate rimanendo in carica per diversi mandati.\nFormazione e ministero sacerdotale.\nHa partecipato all'Azione Cattolica e ha frequentato il liceo classico Alessandro Manzoni a Lecco. Nel 1958 incontra per la prima volta don Luigi Giussani a Lecco, durante la Settimana santa, in alcuni incontri di preparazione alla Pasqua, e rimane colpito dalla sua figura e dalla sua predicazione; diviene quindi presidente della Giovent\u00f9 Studentesca locale.\nDopo due anni di ingegneria al Politecnico di Milano, passa a filosofia all'Universit\u00e0 Cattolica del Sacro Cuore, dove diviene grande amico di don Giussani. Nel 1967 Scola consegue la laurea con una tesi sulla filosofia cristiana sotto la guida di Gustavo Bontadini. Tra il 1965 e il 1967 \u00e8 nominato presidente della FUCI di Milano dal cardinale Giovanni Colombo.\nPrende quindi, da adulto, la decisione di diventare prete. Nel 1967 entra nel Seminario arcivescovile di Milano e trascorre un anno a Saronno, quindi a Venegono Inferiore. Lascia successivamente l'arcidiocesi ambrosiana per passare al seminario di Teramo. Il 18 luglio 1970 \u00e8 ordinato presbitero, per la diocesi di Teramo nella chiesa di Santa Maria del Carmine nella citt\u00e0 abruzzese, dal vescovo di Teramo e Atri Abele Conigli, conosciuto quando questi era vescovo di Sansepolcro, diocesi nella quale si era formato il primo gruppo toscano di Comunione e Liberazione.\nDiverse fonti di stampa, a partire dal 2011, hanno riportato che Scola sarebbe stato allontanato dal seminario di Milano a causa della sua vicinanza a CL. Secondo la ricostruzione di Andrea Tornielli, vaticanista del quotidiano \"La Stampa\", Scola e altri seminaristi vicini al movimento di Comunione e Liberazione avrebbero fatto richiesta di ricevere anticipatamente l'ordine del suddiaconato per essere esonerati dal servizio militare, che avrebbe comportato la sospensione degli studi per diciotto mesi con un possibile ritardo fino a tre anni nel completamento del seminario; da parte dei superiori del seminario milanese, di cui era rettore Bernardo Citterio, vi sarebbe stato tuttavia un atteggiamento di diffidenza nei loro confronti, e la richiesta non fu accolta: la decisione di recarsi in Abruzzo per ricevere il ministero del culto sarebbe stata presa anche su consiglio di Luigi Giussani e Francesco Ricci.\nNel 1969 si reca a Friburgo, in Svizzera, per continuare gli studi, conseguendo il dottorato in teologia con una tesi sul tomista Melchior Cano. Partecipa attivamente al movimento Comunione e Liberazione e collabora alla fondazione della rivista internazionale \"Communio\" e dell'edizione italiana della stessa, entrando in contatto con Joseph Ratzinger, Henri de Lubac e Hans Urs von Balthasar; con quest'ultimo realizza due libri intervista.\nIn numerosi viaggi, ha modo di conoscere anche il mondo dell'Ortodossia. In questo, \"suo grande apripista sar\u00e0 soprattutto don Francesco Ricci, singolare interlocutore internazionale con esperienze e personalit\u00e0 cristiane dell'Europa \u201cdall'Atlantico agli Urali\u201d, ancor prima che cadesse il muro di Berlino\".\nDal 1972 al 1976 dirige l'ISTRA (Istituto per gli Studi per la Transizione) dove riunisce giovani ricercatori a confrontarsi su teologia, scienze umane e filosofia. Nel 1976 partecipa al primo convegno ecclesiale organizzato dalla CEI su \"Evangelizzazione e promozione umana\", e nel programma viene indicato come proveniente da Caserta. Nel 1979, insieme ad altri esponenti di punta di CL (Roberto Formigoni, Bagnoli, Buttiglione e Folloni) intervenne ad una lezione su temi di filosofia e antropologia tenuta privatamente a Silvio Berlusconi, che aveva da poco acquistato \"Il Giornale\", Marcello Dell'Utri e Fedele Confalonieri.\nInizia l'insegnamento all'Universit\u00e0 di Friburgo, dove diviene dapprima assistente ricercatore presso la cattedra di filosofia politica e successivamente professore assistente in teologia morale; in seguito insegna alla Pontificia Universit\u00e0 Lateranense (1982), dove tiene fra l'altro l'insegnamento di cristologia contemporanea nella facolt\u00e0 di teologia. Collabora, in qualit\u00e0 di consultore, con la Congregazione per la dottrina della fede dal 1986 al 1991.\nMinistero episcopale e cardinalato.\nVescovo di Grosseto.\nIl 20 luglio 1991 papa Giovanni Paolo II lo nomina vescovo di Grosseto; succede ad Adelmo Tacconi, dimessosi per raggiunti limiti di et\u00e0. Il 21 settembre successivo riceve l'ordinazione episcopale, nella basilica di Santa Maria Maggiore a Roma, dal cardinale Bernardin Gantin, co-consacranti i vescovi Adelmo Tacconi e Abele Conigli. Il 28 settembre prende possesso della diocesi.\nA Grosseto riapre il Seminario diocesano, fonda l'Istituto Filosofico-Teologico \"San Guglielmo di Malavalle\" e fonda la scuola media ed il liceo diocesani. Nel 1994 viene nominato membro della Congregazione per il clero.\nRettore della Pontificia Universit\u00e0 Lateranense.\nIl 24 luglio 1995 \u00e8 nominato rettore della Pontificia Universit\u00e0 Lateranense ed il 14 settembre successivo preside del Pontificio istituto Giovanni Paolo II per studi su matrimonio e famiglia; lo stesso giorno lascia la guida della diocesi di Grosseto.\nPatriarca di Venezia.\nIl 5 gennaio 2002 viene nominato patriarca di Venezia da papa Giovanni Paolo II; succede al cardinale Marco C\u00e9, dimessosi per raggiunti limiti di et\u00e0. Il 3 marzo prende possesso del patriarcato.\nDal 9 aprile 2002 \u00e8 presidente della Conferenza Episcopale Triveneta. Nel settembre 2003 istituisce il polo pedagogico accademico Studium Generale Marcianum, che viene solennemente inaugurato il 24 aprile 2004 dall'allora segretario di Stato, il cardinale Angelo Sodano durante la solennit\u00e0 di san Marco evangelista, patrono di Venezia.\nNel concistoro ordinario pubblico del 21 ottobre 2003 \u00e8 creato cardinale presbitero dei Santi XII Apostoli; il 21 febbraio 2004 prende possesso del titolo.\nNel 2004, \"per promuovere la reciproca conoscenza e l'incontro tra il mondo occidentale e quello a maggioranza musulmana\", fonda il Centro Internazionale di Studi e Ricerche Oasis, la cui rivista semestrale \"Oasis\" ne diventa la prima espressione. A partire dall'anno accademico 2003/2004 tiene un corso, articolato in cinque anni, agli studenti di Teologia e di Diritto Canonico sull\"'Essenza del cristianesimo\", nel quale si sofferma sui temi dell'antropologia teologica.\nIl 18 marzo 2005 \u00e8 nominato da Giovanni Paolo II e confermato dal successore Benedetto XVI relatore generale per la XI Assemblea Generale ordinaria del Sinodo dei vescovi, sul tema \"L'Eucaristia: fonte e culmine della vita e della missione della Chiesa\", tenutasi in Vaticano dal 2 al 23 ottobre seguente.\nIl 10 aprile 2005 celebrando nell'Assemblea ecclesiale diocesana, nella basilica di San Marco, inizia la sua prima visita pastorale nel patriarcato con la lettera di indizione \"Oggi devo fermarmi a casa tua\" (Lc ). Il 18 e il 19 aprile successivi partecipa come cardinale elettore al conclave che porta all'elezione di papa Benedetto XVI.\n\u00c8 gran cancelliere della Facolt\u00e0 teologica del Triveneto, inaugurata a Padova il 31 marzo 2006.\nDal 27 settembre 2009 al 7 febbraio 2010 ricopre anche l'ufficio di amministratore apostolico della diocesi di Treviso. Il 6 marzo 2010, in visita pastorale, assiste pontificalmente, cio\u00e8 non celebra personalmente la Messa, ma benedice il diacono per la lettura del Vangelo, tiene l'omelia e impartisce la benedizione finale, come se fosse il celebrante, rivestendo piviale al posto della casula, durante la Messa tridentina celebrata da padre Konrad zu L\u00f6wenstein, della Fraternit\u00e0 Sacerdotale San Pietro, nella chiesa di San Simeon Piccolo a Venezia.\nNell'agosto 2010, durante il suo discorso al meeting di Rimini di Comunione e Liberazione, sostiene che la testimonianza si manifesta nell'osservanza religiosa. Ci\u00f2 in polemica con i \"moralisti\", i pi\u00f9 insidiosi tra i peccatori in quanto abuserebbero del richiamo a comportamenti esemplari affermando: \"Diventa allora necessario liberare la categoria della testimonianza dalla pesante ipoteca moralista che la opprime riducendola, per lo pi\u00f9, alla coerenza di un soggetto ultimamente autoreferenziale\". Gad Lerner commenta l'intervento ravvisandovi una giustificazione dell'indulgenza verso il degrado dei comportamenti dei politici al potere. Nella stessa giornata, Scola elogia Renato Farina, dimessosi dall'Ordine dei Giornalisti il 1\u00ba marzo 2007 prima che lo stesso Ordine lo radiasse dall'albo: \"Sono pochi i giornalisti bravi come lui\".\nNel novembre 2010 rivolge ai fedeli del patriarcato la sua prima lettera pastorale per annunciare la visita che papa Benedetto XVI avrebbe compiuto ad Aquileia e a Venezia sabato 7 e domenica 8 maggio 2011.\nArcivescovo di Milano.\nIl 28 giugno 2011 papa Benedetto XVI lo nomina arcivescovo metropolita di Milano; succede al cardinale Dionigi Tettamanzi, dimessosi per raggiunti limiti di et\u00e0.\nSecondo i resoconti del vaticanista Sandro Magister, la scelta di Scola (con il conseguente spostamento dalla sede patriarcale di Venezia a quella arcivescovile di Milano, fatto senza precedenti) sarebbe stata fortemente decisa da papa Benedetto XVI, anche a motivo della conoscenza di antica data tra i due (Scola aveva collaborato con Ratzinger alla redazione della rivista \"Communio\" negli anni settanta ed era stato consulente per la Congregazione per la dottrina della fede mentre Ratzinger era prefetto). Nelle \"consultazioni\" indette in Italia dal nunzio Giuseppe Bertello, la nomina di Scola aveva avuto l'appoggio anche di Juli\u00e1n Carr\u00f3n, presidente della Fraternit\u00e0 di Comunione e Liberazione.\nIl 7 settembre si congeda dal patriarcato di Venezia e il 9 settembre, per mezzo del procuratore Carlo Roberto Maria Redaelli, vescovo ausiliare dell'arcidiocesi, prende possesso canonico dell'arcidiocesi di Milano. Il 21 settembre riceve il pallio da Benedetto XVI nella Cappella del Palazzo Pontificio di Castel Gandolfo.\nIl 25 settembre avviene l'ingresso ufficiale nell'arcidiocesi di Milano, salutando le autorit\u00e0 e ai milanesi dice: \"Milano, metropoli illuminata, operosa ed ospitale: non perdere di vista Dio\" e augura quindi alla Chiesa milanese di essere \"capace di incontrare l'uomo alla radice del suo bisogno.\" e ricorda ringraziando, tra le persone che idealmente lo hanno accompagnato fino a quel giorno, oltre ai parroci e sacerdoti della sua giovent\u00f9 la \"sofferta figura di Ambrogio Valsecchi\", Luigi Giussani, Hans Urs von Balthasar ed Abele Conigli\nNell'ottobre 2011 \u00e8 eletto presidente della Conferenza Episcopale Lombarda. Dal 1\u00ba al 3 giugno 2012 accoglie papa Benedetto XVI in visita pastorale all'arcidiocesi di Milano in occasione del VII Incontro Mondiale delle Famiglie (30 maggio-3 giugno 2012) e il 3 settembre, nel duomo di Milano, presiede le solenni esequie del cardinale Carlo Maria Martini.\nL'8 settembre 2012 viene pubblicata la sua prima lettera pastorale all'arcidiocesi dal titolo \"Alla scoperta del Dio vicino\". In essa invita i fedeli ambrosiani a \"concentrarsi sull'essenziale\" e a preferire \"i linguaggi della gratitudine piuttosto che quelli del puro dovere, decisione di dedicare tempo alla conoscenza e alla contemplazione pi\u00f9 che proliferazione di iniziative, silenzio pi\u00f9 che moltiplicazione di parole, l'irresistibile comunicazione di un'esperienza di pienezza che contagia la societ\u00e0 pi\u00f9 che l'affannosa ricerca del consenso. In una parola: testimonianza pi\u00f9 che militanza\".\nAccreditato dalla stampa italiana quale possibile successore di papa Benedetto XVI, dal 12 al 13 marzo 2013 partecipa come cardinale elettore al conclave che elegge invece nuovo papa il cardinale argentino Jorge Mario Bergoglio.\nSecondo il vaticanista Paolo Rodari, al primo scrutinio, Angelo Scola sarebbe stato in testa nei suffragi dei cardinali elettori, con circa 35 voti, seguito da Bergoglio con 20 voti e da Marc Ouellet con 15. Anche il vaticanista Andr\u00e9s Beltramo \u00c1lvarez conferma che, la sera del 12 marzo, il cardinale pi\u00f9 votato non sarebbe stato Bergoglio.\nSempre secondo le indiscrezioni di Rodari, Scola sarebbe stato il candidato pi\u00f9 votato fino al terzo scrutinio, sostenuto dal continuo appoggio, fra gli altri, dei cardinali Angelo Bagnasco, Carlo Caffarra e Christoph Sch\u00f6nborn. Secondo Sergio Rame, di \"Libero\", Scola avrebbe raggiunto, al termine del terzo scrutinio, una cinquantina di voti.\nLa candidatura di Scola, tuttavia, sarebbe stata stroncata il 13 marzo fra il terzo e il quarto scrutinio, durante la pausa per il pranzo presso la Domus Sanctae Marthae, dai cardinali della curia romana e da quelli nord-americani: i primi \u00abper antiche invidie e rivalit\u00e0\u00bb contro l'arcivescovo di Milano, mentre i secondi per via della sua vecchia vicinanza a Comunione e Liberazione, condizione che aveva suscitato alcune perplessit\u00e0 anche fra i porporati statunitensi. Secondo Sergio Rame, invece, Scola avrebbe volontariamente ritirato la propria candidatura, onde evitare una situazione di stallo, non ritenendo sufficienti i consensi da lui ottenuti sino a quel momento, per poter aspirare al soglio pontificio. Secondo Andrea Tornielli, come primo gesto dopo l'elezione, papa Francesco si sarebbe diretto verso Scola per abbracciarlo.\nAlle 20:23 del 13 marzo, una nota del segretario generale della Conferenza Episcopale Italiana Mariano Crociata inviata ai giornalisti e contenente l'omaggio al nuovo papa Francesco, contiene per errore nell'intestazione la dicitura \"esprime i sentimenti dell'intera Chiesa italiana nell'accogliere la notizia dell'elezione del cardinale Angelo Scola a Successore di Pietro\".\nIl 27 luglio 2015 papa Francesco lo nomina suo inviato speciale alla celebrazione eucaristica in occasione del XVIII meeting internazionale delle comunit\u00e0 colombaniane, in occasione dei 1400 anni dalla morte di San Colombano, in programma a Bobbio il 30 agosto.\nIl 25 marzo 2017 accoglie papa Francesco in visita pastorale all'arcidiocesi di Milano.\nIl 7 luglio dello stesso anno il pontefice accetta la sua rinuncia alla guida dell'arcidiocesi, presentata per raggiunti limiti di et\u00e0; gli succede Mario Delpini, fino ad allora vescovo ausiliare e vicario generale dell'arcidiocesi ambrosiana.\nArcivescovo emerito.\nRimane a capo dell'arcidiocesi ambrosiana in qualit\u00e0 di amministratore apostolico fino alla presa di possesso da parte del successore, il 9 settembre 2017.\nL'8 agosto 2017, nel duomo di Milano, presiede le solenni esequie del suo predecessore, il cardinale Dionigi Tettamanzi.\nIl 12 settembre 2017, in qualit\u00e0 di delegato pontificio, impone il pallio al suo successore, durante una cerimonia nel santuario di san Pietro martire, a Seveso.\nIl 7 dicembre 2017 gli viene conferita dal comune di Milano l'onorificenza della Grande medaglia d'oro di benemerenza civica per il suo impegno sociale come arcivescovo della citt\u00e0.\nIl 7 novembre 2021 compie ottant'anni ed esce dal novero dei cardinali elettori.\nAttualmente risiede nella canonica di Imberido, frazione di Oggiono, vicino al suo paese natale.\nIncarichi.\nRicopre attualmente, presso la Santa Sede, i seguenti incarichi:\nHa ricoperto inoltre i seguenti incarichi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPubblicazioni.\nLa bibliografia del cardinale Scola consiste in pi\u00f9 di 120 contributi in opere collettive e in riviste teologiche e filosofiche internazionali.\nNel periodo d'insegnamento svolge un'intensa attivit\u00e0 di ricerca, che lo porta a scrivere:\nAlla sessualit\u00e0 umana e alle questioni legate al matrimonio e alla famiglia dedica:\nDocumenti del Magistero episcopale milanese:"}
{"id": "703186", "revid": "61051", "url": "https://it.wikipedia.org/wiki?curid=703186", "title": "Genere (tassonomia)", "text": "Nelle scienze naturali il genere (o \"genus\") \u00e8 una categoria che raggruppa le specie, in quanto aventi caratteristiche comuni tra loro.\nPi\u00f9 generi vengono a loro volta raggruppati in famiglie.\nNella nomenclatura binomiale codificata da Linneo ogni creatura vivente viene contraddistinta da due termini - il genere, con iniziale maiuscola, e la specie, con iniziale minuscola. Altri termini aggiuntivi, come la sottospecie, sono facoltativi.\nLa definizione esatta di genere \u00e8 complessa e non sempre univoca.\nIn linea di massima, specie diverse appartenenti allo stesso genere hanno una serie di caratteristiche comuni, ma non possono riprodursi. Esistono casi rari di riproduzione tra specie diverse di uno stesso genere (ibridazione), molto spesso con l'intervento umano, ma i figli rimangono infecondi. Per esempio, il cavallo pu\u00f2 incrociarsi con l'asino, dando origine al mulo e al bardotto, ma n\u00e9 il mulo n\u00e9 il bardotto possono avere figli. Questi non si possono infatti definire interfecondi cio\u00e8 in grado di riprodursi producendo prole feconda. L'incrocio, inoltre, avviene per opera dell'uomo ma non avviene in natura.La situazione classica presenta per\u00f2 diverse eccezioni, soprattutto nel regno vegetale."}
{"id": "703192", "revid": "1873017", "url": "https://it.wikipedia.org/wiki?curid=703192", "title": "Trofeo Topolino di karate", "text": "Il Trofeo Topolino di karate era una gara internazionale di karate organizzata annualmente in Italia fino al 2016.\nLa competizione era organizzata ogni anno dalla FIKTA sotto l'egida della The Walt Disney Company Italia. Il trofeo vedeva ogni anno la partecipazione di atleti proveniente da tutta Italia e dai paesi vicini, aumentando lo spessore tecnico della gara. I partecipanti potevano avere al massimo 14 anni, e potevano gareggiare sia individualmente, sia in squadra. A differenza di molte altre competizioni, si gareggiava solo in Kata, ovvero il combattimento figurato. Al trofeo potevano partecipare gli atleti praticanti lo stile Shotokan, Wado Ryu, Shito syu e Goyu. Oltre alla gara sul fronte del karate, nel trofeo Topolino vi era anche un collaterale concorso di disegno. La manifestazione \u00e8 stata soppressa insieme agli altri Trofei Topolino nel 2016."}
{"id": "703193", "revid": "339392", "url": "https://it.wikipedia.org/wiki?curid=703193", "title": "Alzano Virescit", "text": ""}
{"id": "703194", "revid": "131358", "url": "https://it.wikipedia.org/wiki?curid=703194", "title": "Virescit Boccaleone", "text": ""}
{"id": "703196", "revid": "131358", "url": "https://it.wikipedia.org/wiki?curid=703196", "title": "Virescit Bergamo", "text": ""}
{"id": "703197", "revid": "712828", "url": "https://it.wikipedia.org/wiki?curid=703197", "title": "Quermian", "text": ""}
{"id": "703200", "revid": "712828", "url": "https://it.wikipedia.org/wiki?curid=703200", "title": "Ranat", "text": ""}
{"id": "703201", "revid": "712828", "url": "https://it.wikipedia.org/wiki?curid=703201", "title": "Rodian", "text": ""}
{"id": "703203", "revid": "1456895", "url": "https://it.wikipedia.org/wiki?curid=703203", "title": "Saffa", "text": ""}
{"id": "703205", "revid": "712828", "url": "https://it.wikipedia.org/wiki?curid=703205", "title": "Selonian", "text": ""}
{"id": "703208", "revid": "712828", "url": "https://it.wikipedia.org/wiki?curid=703208", "title": "Shistavanen", "text": ""}
{"id": "703211", "revid": "2128848", "url": "https://it.wikipedia.org/wiki?curid=703211", "title": "Romolo e Remo", "text": "Romolo e Remo (o, secondo alcuni autori antichi, Romo) sono, nella tradizione mitologica romana, due fratelli gemelli, uno dei quali, Romolo, fu il fondatore eponimo della citt\u00e0 di Roma e suo primo re. La data di fondazione \u00e8 indicata per tradizione al 21 aprile 753 a.C. (detto anche \"Natale di Roma\" e giorno delle \"Palilie\"). Secondo la leggenda, erano figli di Rea Silvia (\"Rhea Silvia\"), discendente di Enea e di Marte. \nLa leggenda nelle fonti antiche.\nEsistono innumerevoli versioni della leggenda di Romolo e Remo e della fondazione di Roma, tutte tese alla glorificazione degli antenati dei Romani e della gens Iulia. Ci sono stratificazioni tra diverse leggende, dettagli diversi e \"rami laterali\", di volta in volta tesi a togliere o ad aggiungere onore e diritti ai Romani. La leggenda della fondazione di Roma \u00e8 riportata dallo storico romano Tito Livio nel libro I della sua \"Storia di Roma\". Di essa riferiscono anche Dionigi di Alicarnasso, Plutarco, Varrone.\nQuesto racconto \u00e8 da sempre stato ritenuto una favola, risalente al periodo fra il IV e il III secolo a.C.. Per molti critici la citt\u00e0 di Roma si era addirittura formata soltanto centocinquanta anni pi\u00f9 tardi, all'epoca dei re Tarquini (fine del VII secolo a.C.). Tuttavia, sul colle del Palatino, durante alcuni lavori esplorativi, nel 2007 sarebbe stato ritrovato il lupercale: questo santuario, dove i Romani veneravano il Dio Luperco (\"Faunus lupercus\"), \u00e8 collegato al racconto dell'allattamento di Romolo e Remo da parte della leggendaria lupa.\nDa Troia ad Alba Longa.\nCome si racconta nell'Eneide, Enea, figlio della dea Venere, fugge da Troia, ormai occupata dagli Achei, con il padre Anchise e il figlioletto Ascanio; mentre la moglie Creusa, figlia del re Priamo, perisce nell'incendio della citt\u00e0.\nDopo varie peregrinazioni nel Mediterraneo, tra le quali l'approdo a Cartagine dove viene accolto da Didone, Enea approda nel Lazio nel territorio di Laurento. Qui venuto in contatto con gli Aborigeni del re Latino, si scontra con Turno, re dei Rutuli, che rester\u00e0 ucciso. Enea decise poi di fondare una nuova citt\u00e0, dandole il nome di Lavinium, in onore di sua seconda moglie, Lavinia.\nIn seguito il figlio di Enea, Ascanio, fond\u00f2 una nuova citt\u00e0 di nome Alba Longa (trenta anni dopo la fondazione di Lavinium, secondo Tito Livio), sulla quale regnarono i suoi discendenti per numerose generazioni (dal XII all'VIII secolo a.C.), fino a quando si arriv\u00f2 al regno di Amulio, che aveva usurpato il trono al fratello Numitore.\nRomolo e Remo.\nNumitore, essendo pi\u00f9 vecchio di Amulio, aveva ricevuto in eredit\u00e0 l'antico regno della dinastia Silvia. Ma il fratello usurp\u00f2 il trono, arrivando anche a commettere delitti:\nCostrinse, infine, l'unica figlia femmina del fratello, Rea Silvia, a diventare vestale e a fare quindi voto di castit\u00e0, togliendole la speranza di diventare madre. Tuttavia il dio Marte s'invagh\u00ec della fanciulla e dopo averla posseduta con la forza in un bosco sacro, dove era andata ad attingere acqua, la rese madre dei gemelli Romolo e Remo. Al secondo di questi due neonati fu dato lo stesso nome del condottiero rutulo decapitato nel sonno da Niso durante la guerra fra troiani e italici:\nPer ordine dello zio, Rea Silvia fu seppellita viva, come prevedeva la legge per le vestali che non rispettavano il voto di castit\u00e0. Il fiume Aniene, dove il corpo fu gettato, ne ebbe piet\u00e0 e la resuscit\u00f2. Il re Amulio, in seguito, affid\u00f2 i bambini a due schiavi con l'ordine di metterli in una cesta, portarli nella parte pi\u00f9 alta del fiume, e affidarli alla corrente. Per le piogge recenti il fiume era straripato e aveva allagato i campi nella zona del Velabro, quindi uno dei due uomini pens\u00f2 di lasciarli nel punto dove erano arrivati. L'altro accett\u00f2 la proposta e spieg\u00f2 ai due bambini cosa stava per succeder loro; i due piccoli, allora, emisero un vagito come se avessero capito e vennero affidati alla corrente. La cesta nella quale i gemelli erano stati adagiati si aren\u00f2 in una pozza d'acqua sulla riva, presso la palude del Velabro tra Palatino e Campidoglio in un luogo chiamato Cermalus. Quando le acque del fiume si ritirarono, la cesta rimase all'asciutto ai piedi di un albero di fico (il \"ficus ruminalis\"). Altre fonti fanno coincidere il punto dove si ferm\u00f2 la cesta con i gemelli con una grotta collocata alla base del Palatino, detta \"Lupercale\" perch\u00e9 sacra a Marte e a Fauno Luperco.\nUna lupa, scesa dai monti al fiume per abbeverarsi, fu attirata dai vagiti dei due bambini, li raggiunse e si mise ad allattarli. Vuole la tradizione che anche un picchio port\u00f2 loro del cibo (entrambi gli animali sono sacri ad Ares). In seguito furono trovati da un pastore di nome Faustolo (porcaro di Amulio), il quale insieme alla moglie Acca Larenzia decide di crescerli come suoi figli. Esiste una supposizione sulla figura di Acca Larenzia. Alcune interpretazioni la identificano con la \"lupa\", parola che in latino significa anche prostituta (da cui, \"lupanare\", luogo dove si svolge la prostituzione). I Greci, anche se vinti e conquistati dai Romani, considerarono questi sempre dei rozzi barbari non all'altezza della loro raffinata civilt\u00e0 e per loro la verit\u00e0 era che Romolo e Remo erano stati non raccolti ma figli di una prostituta, la quale, appena nati, li aveva esposti e abbandonati, e a raccoglierli e ad allevarli era stata non la leggendaria lupa ma una donna comune; tanto leggiamo infatti per esempio nella Suida, dizionario in lingua greca scritto nel X secolo d.C. \nIn ogni caso, incertezza della nascita a parte, i bambini crebbero inizialmente nella capanna di Faustolo e Larenzia, situata sulla sommit\u00e0 del Palatino, nella zona del colle chiamata \"Germalo\" (o \"Cermalo\"). Plutarco racconta infatti: \nSi racconta che i due fratelli, un giorno furono assaliti dai banditi, i quali volevano vendicarsi dei bottini pi\u00f9 volte perduti. Romolo si difese energicamente, ma Remo fu catturato e condotto di fronte al re Amulio, con l'accusa di furto e di aver compiuto numerose scorribande nelle terre di Numitore. Per questi motivi fu consegnato a quest'ultimo.\nNel frattempo, Faustolo aveva raccontato a Romolo delle loro origini e del sangue reale. Romolo radun\u00f2, pertanto, un gruppo consistente di compagni e si diresse da Amulio, raggiunto da Remo, che era stato liberato dallo stesso Numitore. Amulio venne ucciso e Numitore ritorn\u00f2 re di Alba Longa.\nMorte di Remo e fondazione di Roma.\nOttenuto dal nonno Numitore il permesso, Romolo e Remo lasciarono Alba Longa e si recarono sulla riva del Tevere per fondare una nuova citt\u00e0 nei luoghi dove erano cresciuti. Lo stesso Livio aggiunge che del resto la popolazione di Albani e Latini era in eccesso, e riferisce le due pi\u00f9 accreditate versioni dei fatti:\nLa versione raccontata da Plutarco \u00e8 molto simile a quella di Livio, con la sola eccezione che Romolo potrebbe non aver avvistato alcun avvoltoio. La sua vittoria sarebbe pertanto stata per alcuni, frutto dell'inganno. Questo il motivo per cui Remo si adir\u00f2 e ne nacque la rissa che port\u00f2 alla morte di quest'ultimo.\nUna versione alternativa racconta che Romolo fece costruire sul solco (\"urvum/urbum,\" manico dell'aratro con il quale viene tracciato il confine; da qui \"Urbs\", Citt\u00e0) tracciato con l'aratro, una cinta muraria, mettendovi a guardia Celere, cui impart\u00ec l'ordine di uccidere chiunque avesse osato scavalcarla. Purtroppo Remo non era venuto a conoscenza dell'ordine imposto dal fratello e quando si avvicin\u00f2 alla cinta, notando quanto essa era bassa, la scavalc\u00f2 con un salto. Il fedele Celere gli si avvent\u00f2 contro e lo trapass\u00f2 con la spada. Romolo, saputo della disgrazia, ne rimase sconvolto, ma non os\u00f2 piangere di fronte al suo popolo, essendo ormai un sovrano.\nFaustolo, il pastore che li aveva allevati fu inumato presso l'allora Comizio, mentre Remo fu seppellito sull'Aventino in una localit\u00e0 chiamata \"Remoria\", in ricordo del quale ogni 9 maggio \u00e8 celebrata una festa \"Remuria\" (o \"Lemuria\") per ricordare i defunti come ci racconta Ovidio. Romolo diventava cos\u00ec il primo re di Roma.\nAlbero genealogico.\nLa tradizione letteraria e antiquaria.\nLa formazione di un'articolata \u201cleggenda\u201d riguardo alla fondazione di Roma conobbe un decisivo impulso in et\u00e0 augustea. Le ragioni di questo sviluppo sono abbastanza chiare: Roma era ormai diventata il centro politico, economico e culturale di tutto il Mediterraneo e Augusto, nella sua vasta opera di riorganizzazione della compagine statale romana, mirava ovviamente a nobilitarne il passato e a dare cos\u00ec ragioni \u201cculturali\u201d del suo dominio sul mondo. Frutto di questa politica propagandistica e culturale furono in particolare tre opere, ossia l'Eneide di Virgilio (modellata sui poemi omerici, l'Iliade e l'Odissea), gli Annali (chiamati anche Ab Urbe condita libri) di Tito Livio, e le Antichit\u00e0 romane di Dionisio di Alicarnasso. Questi tre autori concorsero a fornire un resoconto dettagliato e particolareggiato sulla fondazione di Roma, risalendo a tempi molto antichi (addirittura precedenti alla guerra di Troia, all'inizio del XIII secolo a.C.) e presentando una successione continua e omogenea di fatti per loro \u201cstorici\u201d e attestati.\nLa critica storica moderna.\nAnche la leggenda di Romolo e Remo, all'inizio separata da quella di Enea, viene successivamente integrata nel suo mito. In un primo momento i due gemelli vengono indicati come suoi figli o nipoti. Eratostene di Cirene si accorse tuttavia che, essendo la data della caduta di Troia tra il 1250 e il 1196 a.C., n\u00e9 Enea n\u00e9 i suoi pi\u00f9 diretti discendenti potevano aver fondato Roma attorno a queste date. Catone il Censore rende plausibile la storia. Secondo la sua versione, accettata poi come definitiva, Enea fugge da Troia e giunge nel Lazio. Qui, dopo aver sposato Lavinia, fonda Lavinium. Ascanio \u00e8 invece il fondatore di Alba Longa e i suoi successori danno origine alla dinastia dalla quale, dopo varie generazioni, Rea Silvia dar\u00e0 alla luce Romolo e Remo e in seguito la gens Julia, con Giulio Cesare e il primo imperatore Augusto. In questo modo, la discendenza divina dei Romani e della stirpe Julia sarebbe rafforzata dalla discendenza da Venere e da Marte. Lo stesso Livio cerc\u00f2, infatti, di colmare questo lasso di tempo di circa quattro/cinque secoli, \"creando\" appositamente una dinastia albana dei Silvi, che regn\u00f2 su Alba Longa da Ascanio (figlio di Enea) fino ad Amulio e Numitore (quest'ultimo nonno di Romolo e Remo)."}
{"id": "703212", "revid": "9416", "url": "https://it.wikipedia.org/wiki?curid=703212", "title": "Surreale", "text": ""}
{"id": "703217", "revid": "1318658", "url": "https://it.wikipedia.org/wiki?curid=703217", "title": "Lule\u00e5", "text": "Lule\u00e5 (\"Luleju\" in sami settentrionale, \"Julevu\" in sami di Lule, \"Luulaja\" in finlandese) \u00e8 una citt\u00e0 svedese, capoluogo della provincia settentrionale di Norrbotten e della municipalit\u00e0 omonima. Con i suoi abitanti, \u00e8 la seconda citt\u00e0 della Svezia del nord per dimensione, dopo Ume\u00e5.\nStoria.\nLule\u00e5 era un porto molto importante gi\u00e0 tra il XIII e il XV secolo.\nOttenne il riconoscimento di citt\u00e0 nel 1621 dal re Gustavo II Adolfo di Svezia. La citt\u00e0 in principio era situata laddove oggi \u00e8 situata la Citt\u00e0 Vecchia (\"Gammelstad\"). La citt\u00e0 fu trasferita nella sua collocazione attuale (una decina di chilometri pi\u00f9 a sud) nel 1649, a causa dell'abbassamento del livello del mare.\nNel XVIII secolo fu visitata da Linneo, che ne fece un'accurata descrizione durante il suo viaggio in Lapponia.\nDevastata spesso dai russi, Lule\u00e5 all'epoca della marineria a vela era un grande centro della cantieristica navale. Alla fine del XIX secolo, per il suo sviluppo fu decisivo lo sfruttamento delle miniere di ferro locali e la ferrovia che ancora oggi la tiene in collegamento con l'estremo nord del paese e con la Norvegia. Nel 1887 un devastante incendio distrusse il centro storico, mentre il resto della citt\u00e0 fu risparmiato. La cattedrale neogotica, costruita nel 1893, \u00e8 l'edificio pi\u00f9 alto della citt\u00e0 con 67 metri.\nIl villaggio della chiesa di Gammelstad dal 1996 \u00e8 un patrimonio dell'umanit\u00e0 dell'UNESCO.\nGeografia fisica.\nLa citt\u00e0 di Lule\u00e5 \u00e8 situata su una penisola che si affaccia sul Golfo di Botnia; la baia si estende verso nord-ovest ed in essa sfocia il fiume Lule, che \u00e8 navigabile ed attraversa tutta la contea. Lule\u00e5 ha anche aree urbane costruite sull'isola di Herts\u00f6n che, grazie alla posizione della citt\u00e0, \u00e8 la settima pi\u00f9 popolata della Svezia.\nIl porto di Lule\u00e5 - il quinto pi\u00f9 grande del paese, che trasporta pi\u00f9 di sette milioni di tonnellate di merci all'anno - \u00e8 di particolare importanza per il trasporto dei minerali ferrosi. Durante l'inverno, il traffico marittimo non subisce particolari disagi grazie all'ausilio di navi rompighiaccio.\nL'arcipelago.\nL'arcipelago di Lule\u00e5 \u00e8 composto da oltre 800 isole. La sua area si estende dal confine tra la contea di Norrbotten e quella di V\u00e4sterbotten fino al confine tra Svezia e Finlandia. Nonostante le isole pi\u00f9 grandi siano abitate tutto l'anno - si tratta soprattutto di piccoli villaggi di pescatori -, sono animate soprattutto a luglio, che in Svezia \u00e8 il mese delle vacanze e delle ferie. La destinazione pi\u00f9 facilmente raggiungibile da Lule\u00e5 \u00e8 \"Klubbvikken\": si trova sull'isola di Sand\u00f6n, dalla composizione prevalentemente sabbiosa.\nLa riserva naturale di B\u00e4linge.\n16\u00a0km a nord-ovest di Lule\u00e5 si estende la riserva naturale di B\u00e4linge, che occupa la riva occidentale del fiume, di fronte a Gammelstad. Essa \u00e8 ricoperta da boschi con pini secolari e diverse specie di orchidee.\nClima.\nLule\u00e5 ha un clima subartico con estati brevi e miti ed inverni lunghi, gelidi e nevosi.\nDurante il corso dell'anno la temperatura in genere varia tra i e i , con temperature molto raramente al di sotto dei e al di sopra dei . In particolare, la stagione calda dura da giugno a inizio settembre, mentre la stagione fredda va dagli ultimi giorni di novembre a met\u00e0 marzo.\nLa durata del giorno, invece, cambia in modo significativo nel corso dell'anno. Lule\u00e5 \u00e8 estremamente vicina al Circolo polare artico, ad una latitudine appena pi\u00f9 meridionale di esso. Questo si tradurrebbe in genere con l'assenza di fenomeni come il sole di mezzanotte in estate e la notte polare in inverno; tuttavia, a causa del fenomeno della rifrazione, il sole di mezzanotte pu\u00f2 essere visto anche da regioni circa un grado al di sotto del circolo polare (come, appunto, Lule\u00e5), anche se il sole non \u00e8 visibile all'orizzonte, mentre la notte polare \u00e8 comunque illuminata, seppure in minima parte e il disco solare non si veda all'orizzonte a causa del medesimo fenomeno.\nPer quanto invece riguarda le precipitazioni, bisogna dire che le pi\u00f9 comuni sono ovviamente la neve e la pioggia. I temporali a Lule\u00e5 sono insoliti ed avvengono sempre d'estate, ma ci\u00f2 non vuol dire che a Lule\u00e5 non ce ne siano mai. Durante l'inverno, invece, \u00e8 chiaramente la neve l'unica forma di precipitazione, che spesso per\u00f2 cade con una certa violenza. Gli accumuli nevosi giungono ogni anno ad una profondit\u00e0 media di circa , anche se pu\u00f2 capitare che in alcuni anni particolarmente nevosi si superino gli .\nInfine, per quanto riguarda il vento, esso va in genere dai 3 nodi (\"Bava di vento\" secondo la Scala di Beaufort) ai 16 nodi (\"Vento moderato\" secondo la stessa scala), superando raramente i 21 (\"Vento teso\"). Nella maggior parte dei casi, il vento soffia da sud, da nord-ovest e da nord.\nEconomia.\nLule\u00e5 ha una vocazione industriale con prevalenza del settore legato all'acciaio. Nel corso del tempo l'economia della zona si \u00e8 differenziata e particolarmente importante \u00e8 il ruolo legato alla ricerca ed innovazione. Nel 1971 fu istituita la Lule\u00e5 University of Technology, che nel 2008 occupava circa persone e contava pi\u00f9 di studenti. Insieme all'universit\u00e0, anche il centro siderurgico attira un gran numero di lavoratori, in modo tale che l'universit\u00e0 e il centro diano il lavoro alla maggior parte della gente in citt\u00e0.\nGrazie alla forte produzione elettrica tramite l'idroelettrico e alle basse temperature legate al clima subartico, Lule\u00e5 si sta affermando come polo per i data center (i server sempre attivi necessitano di essere costantemente raffreddati). In particolare, la citt\u00e0 \u00e8 stata scelta da Facebook come sede del suo primo data center fuori dagli Stati Uniti d'America. Le costruzioni sono iniziate nel 2012 e sono terminate nel 2014.\nMonumenti e luoghi d'interesse.\nLule\u00e5 \u00e8 sede del villaggio della chiesa di Gammelstad, riconosciuto dall'UNESCO come patrimonio dell'umanit\u00e0. La citt\u00e0 \u00e8 anche sede dell'Universit\u00e0 Tecnologica di Lule\u00e5, di un aeroporto, ed \u00e8 collegata anche dalla Strada Europea E10, di cui rappresenta il punto terminale orientale. Grazie all'universit\u00e0, ogni anno molti studenti Erasmus trascorrono alcuni mesi in questa citt\u00e0.\nLule\u00e5 \u00e8 sede dell'omonima diocesi per la chiesa di Svezia e nella citt\u00e0 sorge la cattedrale di Lule\u00e5, edificio in stile neogotico risalente al 1893.\nVi si \u00e8 svolta l'edizione 2008 del festival Liet-L\u00e1vlut.\nMedia.\nStampa.\nI giornali pi\u00f9 antichi e diffusi di Lule\u00e5 sono:\nInfrastrutture e trasporti.\nGli autobus locali sono gestiti da Lule\u00e5 LLT.\nIl sistema ferroviario prevede collegamenti dalla stazione centrale di Lule\u00e5 con la citt\u00e0 di Narvik, sulla costa norvegese, tramite la linea della Malmbanan. Lule\u00e5 \u00e8 collegata anche con il resto della Svezia tramite la linea che la collega a Stoccolma.\nL'aeroporto di Lule\u00e5 ha la pista d'atterraggio pi\u00f9 lunga del paese e serve circa un milione di passeggeri all'anno.\nSport.\nLule\u00e5 \u00e8 una citt\u00e0 che possiede molte squadre impegnate in diversi sport.\nFootball americano.\nA Lule\u00e5 ci sono anche alcuni club di football americano, tra cui il Lule\u00e5 Eskimos.\nShopping.\nA Lule\u00e5 si trova uno dei pi\u00f9 vecchi centri commerciali all'aperto del mondo, chiamato appunto \"Shopping\". Fu progettato dall'architetto Ralph Erskine e fu aperto nel 1955. Pi\u00f9 recentemente sono stati costruiti altri tre centri commerciali: \"Strand\", \"Smedjan\" e \"Folksamhuset\". Le principali vie dello shopping sono lo \"Storgatan\" e il \"Kungsgatan\"."}
{"id": "703220", "revid": "74173", "url": "https://it.wikipedia.org/wiki?curid=703220", "title": "Monarchia Asburgica", "text": ""}
{"id": "703233", "revid": "712828", "url": "https://it.wikipedia.org/wiki?curid=703233", "title": "Skakoan", "text": ""}
{"id": "703235", "revid": "712828", "url": "https://it.wikipedia.org/wiki?curid=703235", "title": "Snivvian", "text": ""}
{"id": "703236", "revid": "712828", "url": "https://it.wikipedia.org/wiki?curid=703236", "title": "Squib", "text": ""}
{"id": "703237", "revid": "712828", "url": "https://it.wikipedia.org/wiki?curid=703237", "title": "Ssi-ruuk", "text": ""}
{"id": "703239", "revid": "116439176", "url": "https://it.wikipedia.org/wiki?curid=703239", "title": "Eduardo Ladislao Holmberg", "text": "Intraprese spedizioni scientifiche sulla Sierra Tandil (1883), nel Chaco (1885), a Misiones (1897) e a Mendoza. Scrisse testi di botanica, zoologia e biologia.\nFu direttore del Giardino zoologico di Buenos Aires (dal 1888 al 1904) e fond\u00f2 con Enrique Lynch Arrib\u00e1lzaga \"El naturalista argentino\", prima rivista Argentina di scienze naturali."}
{"id": "703242", "revid": "712828", "url": "https://it.wikipedia.org/wiki?curid=703242", "title": "Sullustan", "text": ""}
{"id": "703243", "revid": "712828", "url": "https://it.wikipedia.org/wiki?curid=703243", "title": "T'landa til", "text": ""}
{"id": "703245", "revid": "712828", "url": "https://it.wikipedia.org/wiki?curid=703245", "title": "Talz", "text": ""}
{"id": "703255", "revid": "712828", "url": "https://it.wikipedia.org/wiki?curid=703255", "title": "Thisspiasian", "text": ""}
{"id": "703258", "revid": "712828", "url": "https://it.wikipedia.org/wiki?curid=703258", "title": "Togorian", "text": ""}
{"id": "703259", "revid": "1745361", "url": "https://it.wikipedia.org/wiki?curid=703259", "title": "Under Pressure", "text": "Under Pressure \u00e8 una canzone dei Queen con David Bowie. La canzone fu pubblicata nel 1981 e poi inserita nell'album \"Hot Space\" del 1982. Fu la prima collaborazione della band con un altro grande artista.\nDescrizione.\nI Queen avevano accennato un pezzo in studio dal titolo provvisorio di \"Feel Like\" scritto da Taylor ma non erano rimasti soddisfatti. Inizialmente, n\u00e9 la band n\u00e9 Bowie avevano in programma di rimettersi a lavorare sulla traccia, perch\u00e9 il cantante avrebbe dovuto solamente partecipare ai cori nella canzone \"Cool Cat\", sempre contenuta nel disco \"Hot Space,\" terminata la registrazione della quale, tuttavia, Bowie non fu contento del risultato e chiese che il suo contributo venisse cancellato. Successivamente lui e Freddie Mercury decisero di lavorare ad un nuovo brano, partendo proprio dall'incompiuta \"Feel Like,\" che sarebbe diventata \"Under Pressure\". La versione finale della canzone emerse in una jam session che la band fece con Bowie nello studio di Montreux; per questo come autori del brano furono accreditati tutti e cinque i musicisti.\nIl ritmo del basso fu inizialmente attribuito da John Deacon a David Bowie ma, in un'intervista a Brian May e Roger Taylor, i due componenti dei Queen dissero che l'idea era stata anche dello stesso Deacon.\nLa canzone inizialmente fu chiamata \"People On Streets\", ma poi il titolo venne cambiato in \"Under Pressure\".\nIl brano \u00e8 presente in tutti i \"greatest hits\" della band: in versione dal vivo come \"bonus track\" nell'edizione del 2004 di \"Greatest Hits\", editata su \"Greatest Hits II\" e remixata su \"Greatest Hits III\". Le versioni live del brano sono leggermente pi\u00f9 veloci rispetto a quella originale.\nEsecuzioni.\nIl brano, seppur frutto di un progetto comune, fu inizialmente suonato dal vivo solo dai Queen. Bowie scelse di non eseguire il brano in pubblico fino al Freddie Mercury Tribute Concert nel 1992, con Annie Lennox nella parte di Mercury. Tuttavia, dopo la morte di Mercury, Bowie esegu\u00ec il brano in tutti i suoi spettacoli dal vivo dell'Outside Tour del 1995 in duetto con la bassista Gail Ann Dorsey. La canzone \u00e8 apparsa anche nelle registrazioni del A Reality Tour realizzate da Bowie nel 2004, in cui dedica il brano a Freddie Mercury. La canzone \u00e8 stata recentemente eseguita dal vivo anche dai Queen con Paul Rodgers.\nVideo musicale.\nIl video musicale non vide la presenza dei Queen e nemmeno di David Bowie a causa dell'impegno in tour degli artisti. Spinto dalla necessit\u00e0 di produrre un video al pi\u00f9 presto per accompagnare il lancio del singolo, il regista David Mallet mont\u00f2 insieme varie immagini di esplosioni, treni stipati di passeggeri, disordini, auto distrutte e spezzoni di film muti degli anni venti, tra i quali \"La corazzata Pot\u00ebmkin\" di Sergej Michajlovi\u010d \u0116jzen\u0161tejn, \"Dr. Jekyll &amp; Mr. Hyde\" di John S. Robertson, e \"Nosferatu il vampiro\" di Friedrich Wilhelm Murnau, capolavoro dell'espressionismo tedesco. Il video celebra la mentalit\u00e0 sotto pressione di una societ\u00e0 improntata ai consumi e al profitto, ma allo stesso tempo la gioia di vivere e di divertirsi: nel filmato ci sono anche scene di concerti con pubblico festante e parecchie scene di baci in bianco e nero (tra cui, ancora, scene di film muto in bianco e nero, come \"L'aquila\", di Clarence Brown).\nAltre versioni.\nIn \"Greatest Hits II\" la canzone \u00e8 stata editata e termina a 3:55: nel finale la frase \"This Is Our Last Dance\" che dovrebbe essere cantata 2 volte viene cantata una volta sola ed \u00e8 stato tagliato parte dello schioccare di dita dei secondi finali del brano.\nNel \"Greatest Hits III\" la canzone \u00e8 stata remixata ed \u00e8 uscita nel 1999 come singolo sotto il titolo di \"Under Pressure Rah Mix\".\nIn \"Live Magic\" del 1986 \u00e8 inclusa la versione del brano eseguita live il 27 luglio 1986 al Nepstadion di Budapest, Ungheria, durante il loro ultimo tour con Freddie Mercury, il Magic Tour. Tale versione venne inoltre pubblicata nella VHS del 1987 \"Live in Budapest\".\nNel 1999, come B-side dell'omonimo singolo nuovamente rilanciato in versione Rah Mix, venne inclusa per la prima volta la versione live del brano suonato al Knebworth Park di Londra, il 9 agosto del 1986, l'ultimo concerto della band con Freddie Mercury.\nUscita e accoglienza.\nIl singolo venne pubblicato il 26 ottobre 1981 in tutto il mondo, ma non venne inserito in nessun album fino alla pubblicazione di \"Hot Space\" dei Queen il 21 maggio 1982.\nNel giro di una settimana il disco entr\u00f2 nella classifica britannica dei 45 giri direttamente in 8\u00aa posizione, per poi raggiungere il primo posto durante le due settimane successive. Non and\u00f2 altrettanto bene negli Stati Uniti dove si ferm\u00f2 al 29\u00ba posto della Billboard Hot 100. Nel gennaio 2016, dopo la morte di David Bowie la canzone ha guadagnato nuova popolarit\u00e0 ed ha nuovamente fatto ingresso nelle classifiche di molti Paesi, oltre a piazzarsi al 13\u00ba posto su iTunes l'11 gennaio.\nIl 20 marzo 2018 il singolo \u00e8 stato certificato doppio disco di platino dalla Recording Industry Association of America (RIAA).\nCover.\nCover dei My Chemical Romance e dei The Used.\nNel 2005 i gruppi musicali statunitensi My Chemical Romance e The Used hanno realizzato una cover del brano, pubblicandola come singolo in collaborazione con il programma di donazioni per lo tsunami in Giappone della societ\u00e0 benefica Music for Relief. Il brano \u00e8 stato in seguito pubblicato come traccia bonus dell'edizione deluxe del secondo album dei The Used, \"In Love and Death\"."}
{"id": "703260", "revid": "712828", "url": "https://it.wikipedia.org/wiki?curid=703260", "title": "Togruta", "text": ""}
{"id": "703262", "revid": "125702751", "url": "https://it.wikipedia.org/wiki?curid=703262", "title": "Colonna vertebrale", "text": "La colonna vertebrale \u00e8 il principale sostegno del corpo umano e dei vertebrati.\nLa colonna vertebrale \u00e8 composta da 33 o raramente da 34 vertebre ed \u00e8 suddivisa in 5 regioni distinte.\nDescrizione e funzioni.\nLa colonna vertebrale, o rachide, \u00e8 un complesso osseo che costituisce lo scheletro del rachide. Essa ha la funzione di sostegno del tronco e della testa e di protezione del midollo spinale, racchiuso al suo interno. La colonna vertebrale risulta composta da 33-34 ossa, chiamate vertebre e che si articolano tra loro. I costituenti fondamentali della colonna vertebrale sono le vertebre, ossa corte, non tutte uguali fra di loro, ma che presentano caratteristiche comuni che consentono di farne una generica descrizione. Le vertebre sono costituite da un \"corpo vertebrale\" che, insieme al cosiddetto \"arco vertebrale\", delimita il \"foro vertebrale\". \nAttraverso la sovrapposizione delle vertebre si forma una specie di canale per via dei \"fori vertebrali\": questo canale contiene il midollo spinale che \u00e8 parte del sistema nervoso centrale. Il corpo vertebrale \u00e8 la parte pi\u00f9 grande e resistente della vertebra, di forma pressoch\u00e9 cilindrica. Esso presenta tre facce, una superiore, una inferiore e una di contorno (detta anche circonferenza). L'arco vertebrale costituisce la parte posteriore della vertebra; esso \u00e8 costituito da varie porzioni: due peduncoli, due masse apofisarie, due lamine e un processo spinoso.\nLa colonna vertebrale, oltre alla funzione di sostegno, assolve a una funzione protettiva (le vertebre evitano che urti o vibrazioni arrechino danni al midollo spinale) e a una funzione motoria (grazie alle sue articolazioni, la colonna vertebrale consente di muovere la testa nello spazio, di piegare il corpo in avanti ed estenderlo in senso opposto, di fletterlo e di ruotarlo).\nNei ciclostomi.\nNei ciclostomi viventi, intesi come gruppo comprendente tutti gli agnati, considerato che nei myxiniformes l'unica struttura scheletrica \u00e8 costituita dalla capsula cranica, l'unica classe dotata di colonna vertebrale \u00e8 quella (discussa, dei cephalaspidomorphi) comprensiva dei Petromyzontiformes, rappresentata ad esempio dalle diffuse lamprede marine e fluviali.\nSi tratta di una struttura estremamente semplice, il cui asse scheletrico portante \u00e8 costituito ancora dalla notocorda, al di sopra della quale decorre il midollo spinale. Le vertebre sono del tipo aspondile, ovvero privo di corpo vertebrale, e quindi dove gli sclerotomiti originano esclusivamente degli archi. Tutto lo scheletro \u00e8 di tipo cartilagineo, e i semiarchi vertebrali sono delle strutture limitate, esclusivamente dorsali, e disposte a lato del midollo spinale a scopo protettivo (dorsalia o archi neurali). Non si osservano strutture inferiori a protezione dei vasi (ovvero archi emali). L'insieme della struttura, a un esame veloce, risulta essere una serie di sottili lamine cartilaginee a latere della sede midollare.\nIl midollo, a sezione ellittica e appiattita dorso-ventralmente, pur nell'evoluzione che porta a una progressiva cefalizzazione degli organismi, costituisce ancora la parte maggioritaria del sistema nervoso.\nNegli anfibi.\nLa colonna vertebrale degli anfibi \u00e8 suddivisa in 6 parti: cervicale, toracica, lombare, sacrale o pelvica e caudale. Negli anfibi la presenza di un'unica vertebra cervicale permette soltanto l'inclinamento in avanti del capo, mentre in tutti gli amnioti sono presenti pi\u00f9 vertebre cervicali.\nNei mammiferi.\nA parte la coda, il numero di vertebre nei mammiferi \u00e8 generalmente abbastanza costante. Ci sono quasi sempre sette vertebre cervicali (bradipi e lamantini sono tra le poche eccezioni), seguita da circa una ventina di altre vertebre, divise tra le forme toraciche e lombari, a seconda del numero di costole. Ci sono generalmente 3-5 vertebre con il sacro, e fino a cinquanta vertebre caudali.\nLa struttura generale delle vertebre nell'uomo \u00e8 abbastanza tipica di quella che si trova nei mammiferi, rettili e uccelli. La forma del corpo vertebrale, tuttavia, varia un po' tra i diversi gruppi. Nei mammiferi, \u00e8 generalmente piatta nelle superfici superiori e inferiori, mentre nei rettili la superficie anteriore \u00e8 comunemente una presa concava in cui il lato convesso del corpo vertebrale successivo si adatta. Anche questi modelli sono solo generalizzazioni, per\u00f2 ci possono essere variazioni nella forma delle vertebre nel senso della lunghezza della colonna vertebrale anche all'interno di una singola specie. Alcune varianti inusuali includono la sella a forma di zoccolo tra le vertebre cervicali di alcuni uccelli e la presenza di uno stretto canale cavo che corre lungo il centro dei corpi vertebrali di gechi e tuatara, contenente un residuo della notocorda.\nNell'essere umano.\nStruttura.\nLa colonna vertebrale umana \u00e8 normalmente costituita da 33/34 vertebre (7 cervicali, 12 toraciche, 5 lombari, 5 sacrali e 4-5 coccigee). Una vertebra generica presenta: anteriormente un \"corpo\", di forma pressoch\u00e9 cilindrica, costituito da un anello di tessuto osseo compatto contenente tessuto osseo spugnoso; posteriormente vi sono invece i cosiddetti \"archi vertebrali\" che circoscrivono il \"foro vertebrale\", la cui giusta posizione ha per effetto di delimitare il canale vertebrale, al cui interno alloggia il midollo spinale. \nGli archi vertebrali presentano, oltre i cosiddetti \"peduncoli\" (ossia la parte dell'arco a diretto contatto col corpo vertebrale), due processi laterali simmetrici, detti \"processi trasversi\", mentre posteriormente il cosiddetto \"processo spinoso\": il complesso \n forma ci\u00f2 che \u00e8 volgarmente detto \"spina dorsale\".\nI punti articolari fra le vertebre sono essenzialmente tre: anteriormente, fra un corpo e l'altro, si interpone un disco biconvesso, detto disco intervertebrale, costituito quasi totalmente da fibrocartilagine, eccetto la parte centrale, nella quale si osserva il cosiddetto \"nucleo polposo\", struttura assiale dell'embrione; posteriormente alla radice dei due processi trasversi si hanno invece due simmetriche facce articolari, di tipo sinoviale, in contatto con corrispondenti eminenze della vertebra posta immediatamente sopra a quella considerata.\nImportante \u00e8 inoltre lo spazio che esiste tra i peduncoli delle varie vertebre, denominato \"incisura vertebrale\", che, unendosi con l'incisura vertebrale della vertebra adiacente, determina il \"foro intervertebrale\" da cui emergono i \"nervi spinali\", che originano dal midollo spinale e non direttamente dal tronco encefalico.\nLordosi e cifosi della colonna vertebrale.\nOsservando la colonna vertebrale nella sua interezza, infine, si potr\u00e0 notare che essa non \u00e8 perfettamente dritta, ma presenta anzi quattro curvature, osservabili lateralmente: dall'alto si potr\u00e0 notare una prima zona, corrispondente al collo, dove le 7 vertebre cervicali assumono una curvatura con la convessit\u00e0 rivolta in avanti, detta lordosi cervicale; scendendo si osserver\u00e0 una curvatura con la convessit\u00e0 rivolta stavolta verso il dorso, denominata cifosi dorsale, in corrispondenza delle 12 vertebre toraciche; ancora pi\u00f9 in basso si avr\u00e0 una lordosi lombare in corrispondenza delle cinque vertebre lombari e una cifosi sacrococcigea in corrispondenza delle cinque sacrali e delle 4/5 coccigee.\nSul piano coronale si riscontra una lieve curvatura laterale a livello toracico o toraco-lombare, con convessit\u00e0 destra nei destrimani e convessit\u00e0 sinistra nei mancini, la \"scoliosi fisiologica\". Due curve di compenso sono presenti a livello cervicale e lombare. Queste curve probabilmente sono determinate dall'ingombro del cuore e dall'uso prevalente di un solo arto. Ovviamente tale condizione fisiologica pu\u00f2 essere accentuata per cause patologiche, e in particolare si possono avere curvature laterali (scoliosi patologiche) di cospicua entit\u00e0.\nTraumi della colonna vertebrale.\nIl \"colpo di frusta\" non \u00e8 una patologia traumatica del rachide cervicale, n\u00e9 una sua lesione: si tratta, infatti, di un semplice movimento articolare del rachide cervicale nei tre piani dello spazio in seguito ad accelerazione o decelerazione. Solo quando tale meccanismo articolare sia particolarmente brusco e istantaneo (come pu\u00f2 succedere a seguito di sollecitazioni intense) esso pu\u00f2 provocare esiti patologici, reversibili col tempo o permanenti, come contratture dei muscoli paravertebrali, riduzione della normale lordosi cervicale, schiacciamento o frattura delle vertebre cervicali. Pertanto, anche l'indicazione della diagnosi \"colpo di frusta\" (o \"colpo di frusta cervicale\") su un certificato medico o su un referto di pronto soccorso, non assume un particolare rilievo da un punto di vista medico-legale. \nAnche quando il colpo di frusta abbia causato degli esiti, si tratta, normalmente, di lesioni che, nell'80-90 per cento dei casi, regrediscono entro un periodo che va da pochi mesi a un anno, senza lasciare danni permanenti.\nAlterazioni della colonna vertebrale.\nPatologie.\nLe patologie strutturali della colonna vertebrale possono essere:"}
{"id": "703263", "revid": "712828", "url": "https://it.wikipedia.org/wiki?curid=703263", "title": "Toydarian", "text": ""}
{"id": "703264", "revid": "712828", "url": "https://it.wikipedia.org/wiki?curid=703264", "title": "Trandoshan", "text": ""}
{"id": "703265", "revid": "712828", "url": "https://it.wikipedia.org/wiki?curid=703265", "title": "Trianii", "text": ""}
{"id": "703266", "revid": "26891", "url": "https://it.wikipedia.org/wiki?curid=703266", "title": "Regia Marina Italiana", "text": ""}
{"id": "703267", "revid": "19933", "url": "https://it.wikipedia.org/wiki?curid=703267", "title": "Tusken Raider", "text": ""}
{"id": "703269", "revid": "712828", "url": "https://it.wikipedia.org/wiki?curid=703269", "title": "Ugnaught", "text": ""}
{"id": "703270", "revid": "436907", "url": "https://it.wikipedia.org/wiki?curid=703270", "title": "Slash", "text": "Il soprannome gli fu affibbiato da Seymour Cassel, padre di un suo amico d'infanzia. Si trova in 65\u00aa posizione nella classifica dei 100 migliori chitarristi di tutti i tempi secondo la rivista \"Rolling Stone\" ed \u00e8 annoverato fra le influenze primarie di Kenny Olson, Nashville Pussy, Hardliner, New American Shame, Jason Krause, Kenny Wayne Shepherd ed altri ancora.\nA causa degli abusi di droghe e alcool ha avuto problemi cardiaci, in seguito ai quali ha dovuto sottoporsi all'impianto di un defibrillatore nel 2000, all'et\u00e0 di 35 anni, con un'incisione di 5\u00a0cm attraverso l'ascella.\nDal 10 luglio 2012 il suo nome \u00e8 tra le celebrit\u00e0 della Hollywood Walk of Fame, inserito nella categoria \"Musica\" tra le stelle del famoso Hollywood Walk of Fame dall'amico Charlie Sheen.\nBiografia.\nPrimi anni.\nSaul Hudson nacque ad Hampstead, sobborgo a nord del centro storico di Londra, il 23 luglio 1965, figlio di Tony Hudson, un direttore artistico inglese che lavorava per un'etichetta discografica, e di Ola Hudson, una stilista afroamericana.\nTrascorse l'infanzia a Stoke-on-Trent e nel 1976 segu\u00ec sua madre a Los Angeles, l\u00ec trasferitasi per motivi professionali, in quanto stilista di molte celebrit\u00e0 musicali, come i Beatles e David Bowie; questo, a detta sua, lo prepar\u00f2 allo stress del music business. Anche il padre, Tony, lavorava nel settore musicale, come designer di copertine di album per artisti come Neil Young.\nSi appassion\u00f2 alla BMX, con la quale riusc\u00ec a vincere molti premi in denaro. All'et\u00e0 di 15 anni ebbe la sua prima chitarra, regalatagli dalla nonna. Inizi\u00f2 a suonarla per molte ore al giorno, saltando spesso la scuola (che abbandon\u00f2 successivamente all'undicesimo grado d'istruzione del sistema scolastico statunitense, l'equivalente 4\u00ba anno della scuola superiore italiana).\nGuns N' Roses.\nNel 1981 Slash fond\u00f2 il suo primo gruppo, i Tidus Sloan, e da allora suon\u00f2 in diverse rock band locali quali i Black Sheep, i London, fino a conoscere quello che sarebbe stato il suo migliore amico, Steven Adler, con il quale, nel 1983, fond\u00f2 un gruppo chiamato Road Crew. Nel frattempo fece un paio di audizioni senza un buon esito: una per entrare nei Poison ed una per entrare nei Guns N' Roses (a tal proposito, Izzy Stradlin disse: \"a quei tempi il suo stile era troppo blues\"), prima di unirsi al suo grande amico Steven nei Road Crew. A questo gruppo mancava per\u00f2 un bassista; i due decisero di mettere qualche annuncio e trovarono cos\u00ec la disponibilit\u00e0 di un bassista appena arrivato da Seattle, Duff McKagan, il quale per\u00f2, dopo poco tempo, lasci\u00f2 la band per entrare nei Guns N' Roses.\nQuando al suo nuovo gruppo servirono un chitarrista e un batterista, McKagan sugger\u00ec ad Axl Rose e Izzy Stradlin, Slash e Adler, che entrarono cos\u00ec nei Guns N' Roses nel 1986.\nSlash cominci\u00f2 ad assumere eroina sin dai primi giorni nei Guns N' Roses. Dopo uno show dei Rolling Stones del 1989 Axl minacci\u00f2 di lasciare il gruppo se certi componenti non avessero smesso di abusare di droghe pesanti. Slash fu tra coloro che promisero di smettere.\nNel 1991, Steven Adler, dopo essere stato cacciato dai Guns N' Roses per abuso di droghe, riform\u00f2 una nuova versione dei Road Crew senza Slash e McKagan. Nel ruolo di cantante era Davy Vain, frontman dei Vain. La band non dur\u00f2 molto a causa dei problemi di Adler con la droga, ma una parte del materiale dei nuovi Road Crew sarebbe stato poi ripreso dai Vain.\nAl termine dello \"Use Your Illusion Tour\", Slash e la band registrarono e pubblicarono il cover album \"The Spaghetti Incident?\" al seguito del quale Slash propose un tour nei piccoli locali, che poi non venne eseguito. Con il brano \"November Rain\", Slash esegu\u00ec i due pi\u00f9 lunghi assoli di chitarra per una canzone nella Top 10 statunitense.\nNel 1994, dopo vari tentennamenti, Slash lasci\u00f2 il gruppo a causa del completo deterioramento del suo rapporto con Axl, viste alcune mancanze di rispetto di quest'ultimo nei confronti di Slash, e si separ\u00f2 ufficialmente nel 1996.\nRientra nei Guns N' Roses nel 2016 insieme al bassista Duff McKagan.\nSlash's Snakepit e Velvet Revolver.\nDopo lo \"Use Your Illusion Tour\", i Guns N' Roses decisero di prendere una pausa, cos\u00ec Slash pot\u00e9 dedicarsi al suo progetto solista, chiamato Slash's Snakepit, nel cui disco d'esordio finiranno molte canzoni scritte da lui per i Guns N' Roses. Negli Snakepit, finirono il batterista Matt Sorum e il chitarrista Gilby Clarke (gi\u00e0 compagni nei Guns N' Roses) insieme al bassista degli Alice in Chains Mike Inez e il cantante Eric Dover. Nel 1995 pubblicarono il loro primo album, \"It's Five O'Clock Somewhere\" a cui segu\u00ec un tour nel quale per\u00f2 Sorum e Clarke vennero sostituiti rispettivamente da James Lomenzo e Brian Thicy. Ad un anno di distanza dall'uscita del disco, Slash form\u00f2 una cover band in occasione di un festival in Ungheria, gli Slash's Blues Ball, con cui non incider\u00e0 mai un disco.\nChiusa definitivamente nel 1996 l'avventura con i Guns N' Roses, Slash riform\u00f2 gli Snakepit sul finire degli anni novanta, rinnovando completamente la formazione. Uscirono infatti Sorum e Clarke, ed entr\u00f2 invece il cantante blues rocker Rod Jackson; fu pubblicato cos\u00ec nel 2000 \"Ain't Life Grand\". A febbraio Slash lasci\u00f2 la Geffen Records, colpevole secondo lui di non aver dato una giusta promozione al disco. Dall'uscita dai Guns, ovvero dal 1996, Slash divenne uno dei chitarristi pi\u00f9 richiesti nell'ambito delle collaborazioni musicali, rock e non solo. Ad esempio, fu cercato da artisti come Michael Jackson, Eric Clapton, Iggy Pop, Lenny Kravitz, Alice Cooper, Carol King e P. Diddy.\nTerminata l'avventura con gli Snakepit, per Slash si apr\u00ec la fase artistica pi\u00f9 importante dopo quella con i Guns N' Roses: l'era Velvet Revolver. Inizialmente non era un progetto serio, come Slash ha pi\u00f9 volte ribadito, ma, improvvisamente, 3/5 dei Guns N' Roses pi\u00f9 Dave Kushner si ritrovarono in studio a suonare e sentirono di poter fare qualcosa d'importante. Ecco cos\u00ec la decisione della band, ancora senza nome, di cercare un cantante, manifestando inoltre la volont\u00e0 d'incidere un disco.\nLa ricerca del cantante impegn\u00f2 molto la band, battezzata provvisoriamente The Project. In breve tempo vennero sottoposti ad audizione cantanti come Travis Meek e Kelly Shaefer ma la scelta finale ricadette sul frontman degli Stone Temple Pilots, Scott Weiland. Con Weiland alla voce, la band registr\u00f2 \"Money\" (noto brano dei Pink Floyd, utilizzato nella colonna sonora di \"The Italian Job\") e \"Set Me Free\" (il loro singolo di debutto, destinato alla colonna sonora del film \"Hulk\"). Intanto la band ufficializz\u00f2 il nome Velvet Revolver. I Velvet Revolver debuttarono il 19 giugno 2003 all'El Rey Theater di Los Angeles in uno showcase in cui eseguirono dal vivo \"Set Me Free\", \"It's So Easy\", \"Sex Type Thing\", \"Slither\" ed una cover di \"Negative Creep\" dei Nirvana. Il secondo album dei Velvet Revolver, \"Libertad\", venne pubblicato il 3 giugno del 2007 negli States. Il primo singolo estratto dall'album fu \"She Builds Quick Machines\", seguito da \"The Last Fight\" e \"Get Out the Door\".\nNel 2007 \u00e8 stato scelto come icona del gioco \"\", nel quale \u00e8 presente anche come boss e personaggio giocabile.\nCarriera solista.\nNel 2007 Slash ha pubblicato, in collaborazione con Anthony Bozza (giornalista di New York che cur\u00f2 anche l'autobiografia del batterista dei M\u00f6tley Cr\u00fce, Tommy Lee), un'autobiografia intitolata, appunto, \"Slash\". Degno di nota ed eloquente il messaggio in cover: \"It seems excessive... but that doesn't mean it didn't happen\" (\"Pare eccessivo... ma non significa che non sia successo\"), un'anticipazione ai contenuti schietti del libro, in cui non vengono certo a mancare gli ingredienti classici della vita sregolata della rockstar: il sesso, la droga e il rock n' roll.\nNel 2008 partecipa alla creazione dell'album \"Il mondo che vorrei\" di Vasco Rossi come solista nella canzone \"Gioca con me\". Inoltre, a seguito del ritiro di Bill Gates dalla Microsoft, Slash, accompagnato dal miliardario imprenditore ha suonato \"Welcome to the Jungle\" al Consumer Electronics Show di Las Vegas.\nHa lavorato per alcuni mesi al suo disco solista in collaborazione con famosi musicisti come Dave Grohl, Ozzy Osbourne, Chris Cornell, Lemmy Kilmister dei Mot\u00f6rhead, Iggy Pop, Adam Levine dei Maroon 5 e Fergie. L'album, intitolato \"Slash\", \u00e8 stato pubblicato il 13 aprile 2010. Inoltre i brani \"Ghost\" e \"We're All Gonna Die\" sono stati inseriti nel videogioco musicale \"\".\nNel luglio 2011 venne trasmesso su Disney Channel un videoclip dove Slash suona \"Kick It Up a Notch\" insieme a Phineas e Ferb, per pubblicizzare l'uscita del film \"\".\nNel giugno 2011 ha iniziato a lavorare al secondo album in studio da solista \"Apocalyptic Love\" in collaborazione con il cantante Myles Kennedy degli Alter Bridge, e The Conspirators, questi ultimi formati da Todd Kerns e Brent Fitz. Inoltre nei live \u00e8 presente la partecipazione del chitarrista ritmico Frank Sidoris. Riguardo alla formazione del gruppo, Slash ha dichiarato: \nIl 24 febbraio 2012 \u00e8 stato pubblicato il singolo \"You're a Lie\", un'anteprima dell'album che \u00e8 uscito il 22 maggio 2012. Nello stesso anno si \u00e8 unito per alcuni concerti al supergruppo Kings of Chaos, insieme al suo cantante Myles Kennedy.\nIl 4 ottobre 2013 \u00e8 uscito il primo film horror prodotto dal chitarrista, \"Nothing Left to Fear\". Oltre la produzione il chitarrista ha anche realizzato le colonne sonore del film con la collaborazione di Kennedy in due brani, \"Nothing Left to Fear\" e \"Welcome to Stull\".\nNel 2014 ha pubblicato l'album \"World on Fire\" con Kennedy e i The Conspirators, collaborazione rinnovata quattro anni pi\u00f9 tardi con \"Living the Dream\".\nVita privata.\nIl 25 agosto 2010 ha firmato la causa di divorzio dalla moglie Perla Ferrar, da cui era separato dal 15 luglio 2010, alla base della causa vi erano delle differenze inconciliabili.\nTuttavia, a fine ottobre, tornato dal tour mondiale per pubblicizzare il suo nuovo album, Slash ritir\u00f2 la sua domanda di divorzio. All'inizio del 2015 completa la causa di divorzio da Perla e nell'estate del 2018 il divorzio viene ufficializzato.\nStrumentazione.\nChitarre.\nSlash nel vlog del 2014 #AskSlash (episodio 7) del suo canale YouTube, in occasione dell'uscita del suo terzo singolo \"World on Fire\", dichiarava di possedere poco pi\u00f9 di 200 chitarre.\nIn particolare utilizza:\nSlash possiede anche un'altra copia realizzata da Derrig e una realizzata da \"Max\" Peter Baranet. Queste tre chitarre sono state utilizzate anche nei primi live con i Guns N' Roses.\nUna Standard che vale la pena ricordare \u00e8 quella in finitura Ebony equipaggiata con meccaniche Grover che ha impiegato alla fine di alcuni concerti con i Guns N'Roses (e che utilizza anche Gilby). Ha impiegato in alcune occasioni una ES-335.\nDurante il 2012 ha postato per diversi giornali con delle Epiphone Les Paul standard Slash signature.\nLe chitarre di Slash sono quasi sempre equipaggiate con pick up Seymour Duncan alnico II pro (o Gibson P.A.F.) e corde Ernie Ball 11-48. Slash accorda la chitarra mezzo tono sotto rispetto l'accordatura tradizionale. (in alcuni casi accorda anche in drop D). L'unica volta che ha accordato la chitarra tradizionalmente \u00e8 stato per le registrazioni del suo album \"Slash\" e per il seguente tour.\nAmplificatori.\nSlash \u00e8 endorser della Marshall. Per suonare dal vivo usa principalmente due testate: una 2555X per il pulito e la sua firmata AFD100 per il distorto e le parti soliste, con uno stack di casse 1960AV/BV 4x12. Altri modelli utilizzati includono le testate Silver Jubilee 2525H e SV20H \"Mini Plexi\" e le casse SV212."}
{"id": "703272", "revid": "712828", "url": "https://it.wikipedia.org/wiki?curid=703272", "title": "Umbaran", "text": ""}
{"id": "703273", "revid": "712828", "url": "https://it.wikipedia.org/wiki?curid=703273", "title": "Utai", "text": ""}
{"id": "703276", "revid": "118931734", "url": "https://it.wikipedia.org/wiki?curid=703276", "title": "Irshad Manji", "text": "Biografia.\nIrshad Manji nasce in Uganda nel 1968 da una famiglia di origini indiane (pi\u00f9 precisamente del Gujarat) ed egiziane. A seguito del decreto di espulsione promulgato dal dittatore Idi Amin Dada nel 1972 nei confronti della comunit\u00e0 indiana residente nel paese, si trova costretta, all'et\u00e0 di quattro anni, a trasferirsi con la famiglia in Canada, crescendo nei pressi di Richmond (nella Columbia Britannica).\nLaureata all'Universit\u00e0 della Columbia Britannica, \u00e8 stata consulente legislativo di un parlamentare ed ha collaborato con quotidiani e televisioni canadesi.\nDi religione musulmana, \u00e8 omosessuale e militante del movimento gay, nonch\u00e9 assai nota per la sua lotta per l'emancipazione economica delle donne.\nNel 2004 ha scritto il libro \"Quando abbiamo smesso di pensare\", una veemente critica \"dall'interno\" del conservatorismo dell'Islam tradizionale.\nOpinioni.\nManji critica in modo acceso alcune pratiche dell'Islam, soprattutto i maltrattamenti inflitti alle donne. Lei non indossa copricapi n\u00e9, tanto meno, il chador. Critica, inoltre, la condotta dei palestinesi e le opinioni della gran parte dei musulmani su Israele.\nNel marzo 2006 ha firmato insieme ad altri intellettuali liberali come Salman Rushdie, Ayaan Hirsi Ali e Taslima Nasreen, il \"Manifesto dei dodici: Insieme contro il nuovo totalitarismo\", pubblicato per rispondere ai violentissimi attacchi alla libert\u00e0 di stampa seguiti alla pubblicazione delle caricature di Maometto sul Jyllands-Posten, poi ripubblicate su giornali di diversi paesi.\nManji rimette in discussione un gran numero di interpretazioni storiche del Corano e promuove l\"'Itjtihad\", la tradizione musulmana di un pensiero indipendente."}
{"id": "703277", "revid": "712828", "url": "https://it.wikipedia.org/wiki?curid=703277", "title": "Verpine", "text": ""}
{"id": "703279", "revid": "712828", "url": "https://it.wikipedia.org/wiki?curid=703279", "title": "Vratix", "text": ""}
{"id": "703281", "revid": "712828", "url": "https://it.wikipedia.org/wiki?curid=703281", "title": "Vurk", "text": ""}
{"id": "703283", "revid": "712828", "url": "https://it.wikipedia.org/wiki?curid=703283", "title": "Weequay", "text": ""}
{"id": "703284", "revid": "712828", "url": "https://it.wikipedia.org/wiki?curid=703284", "title": "Whiphid", "text": ""}
{"id": "703287", "revid": "363629", "url": "https://it.wikipedia.org/wiki?curid=703287", "title": "Prima Repubblica austriaca", "text": "Con Prima Repubblica austriaca si intende quell'assetto istituzionale nella porzione della storia dell'Austria compreso tra la caduta dell'Impero austro-ungarico (1919) e l'\"Anschluss\", ossia l'unificazione con la Germania nazista realizzata nel 1938; secondo un'altra impostazione, invece, il termine finale coinciderebbe con l'instaurazione della dittatura austrofascista, con cui, nel 1933, fu di fatto dissolta la forma di Stato repubblicana.\nTale periodo fu segnato da un violento conflitto tra la destra e la sinistra, come nella rivolta di luglio del 1927 e in quella del febbraio 1934.\nLa costituzione austriaca entr\u00f2 in vigore nel 1920 e fu emendata nel 1929.\nStoria.\nLa storia della Prima Repubblica austriaca inizia con la sconfitta dell'Impero austro-ungarico, nella prima guerra mondiale.\nL'imperatore Carlo I venne esiliato a Madera e si proclam\u00f2 cos\u00ec la repubblica in Austria. Dato che all'Austria era stata proibita un'entrata nella Repubblica di Weimar, il clima era all'inizio caratterizzato da forti spinte centrifughe: diverse regioni austriache tendevano a staccarsi dall'Austria per andare a far parte degli Stati confinanti. Tutte si rivelarono vane; per il Vorarlberg si trattava di annettersi alla Svizzera.\nIl 5 novembre 1921 l'Austria invase il libero Banato di Leithania.\nL'esperienza democratica austriaca fu segnata dalle difficolt\u00e0 economiche e da continui conflitti politici interni, tra socialdemocratici e cristiano-sociali; ciascuno di questi partiti disponeva di gruppi paramilitari.\nCon la scusa di salvaguardare l'indipendenza del suo paese, Engelbert Dollfuss, guid\u00f2 un colpo di Stato, dando vita nel 1933 ad un regime autoritario (austrofascismo).\nA loro volta, i nazisti cercarono di prendere il potere con un fallito \"putsch\", nel quale Dolfuss rimase ucciso, nel luglio 1934.\nInvano il suo successore, Kurt von Schuschnigg, cerc\u00f2 di mantenere indipendente il Paese che, nel marzo 1938, venne occupato dalle truppe tedesche, completando l'Anschluss.\nL'austrofascismo.\nIn Austria ci fu il Fronte Patriottico, fondato da Engelbert Dollfuss, che sal\u00ec al potere nel 1932; nel 1933 sciolse gli altri partiti e ne fece arrestare i deputati instaurando un regime fascista, conservatore e autoritario di breve durata. Essendo un regime apertamente nazionalista e filofascista stipul\u00f2 con l'Italia un patto di alleanza, ma contrario all'Anschluss.\nNel 1934 Engelbert Dollfuss fu ucciso durante un tentativo di colpo di Stato da parte di nazisti austriaci. La politica di Dollfuss fu portata avanti ancora dal suo collaboratore Kurt von Schuschnigg fino all'annessione (1938) dell'Austria al Terzo Reich.\nEconomia.\nTuttavia, il nuovo stato era difficile da controllare, poich\u00e9 gran parte delle importanti regioni economiche dell'impero precedente era stata portata via con la fondazione di nuovi stati nazionali. La questione fu ulteriormente complicata dal fatto che alcuni di questi nuovi stati-nazione dipendevano ancora dalle banche di Vienna, ma gli affari furono ostacolati dai nuovi confini e dalle nuove tariffe.\nL'Austria senza sbocchi sul mare era a malapena in grado di sostenersi con il cibo e mancava di basi industriali sviluppate. Inoltre, la Cecoslovacchia, l'Ungheria, la Jugoslavia e l'Italia avevano imposto il blocco degli scambi commerciali e si erano rifiutati di vendere cibo e carbone all'Austria, che alla fine \u00e8 stato salvato dagli aiuti e del supporto degli Alleati occidentali. Nel 1922 un dollaro USA valeva 19.000 corone e met\u00e0 della popolazione era disoccupata.\nNel dicembre del 1921 fu firmato il Trattato di Lana tra l'Austria e la Cecoslovacchia, in cui l'Austria riconobbe i nuovi confini dello Stato e cedette le pretese di rappresentare i tedeschi etnici, in cambio la Cecoslovacchia concesse un prestito di 500 milioni di corone in Austria.\nPer occuparsi dell'inflazione postbellica, il cancelliere Ignaz Seipel nel 1922 chiese prestiti esteri e introdusse politiche di austerit\u00e0. Nell'ottobre del 1922 il Regno Unito, la Francia, l'Italia e la Cecoslovacchia fornirono un prestito di 650 milioni di corone d'oro dopo che Seipel promise di non tentare Anschluss con la Germania per 20 anni e permise alla Societ\u00e0 delle Nazioni di controllare l'economia austriaca. Durante i due anni successivi il bilancio statale si stabilizz\u00f2 e la vigilanza internazionale sulle finanze termin\u00f2 nel marzo 1926. Banca nazionale austriaca fu ristabilita nel 1923, l'imposta sulle vendite fu introdotta nel 1923, lo scellino austriaco sostitu\u00ec la corona a dicembre 1924.\nLa Grande depressione colp\u00ec duramente l'Austria e nel maggio del 1931 la banca pi\u00f9 grande in Austria, la Creditanstalt Bank, croll\u00f2. Per migliorare la sua economia, l'Austria voleva concludere un'unione doganale con la Germania nel 1931, ma il progetto fu impedito dalla Francia e dai paesi della Piccola Intesa.\nDopo la caduta dell'Impero Austro-Ungarico l'Austria decise di unirsi alla Germania creando la Repubblica dell'Austria Tedesca, ma questo stato non dur\u00f2 come previsto, perch\u00e9 dopo la sconfitta nella prima guerra mondiale dell'Impero Tedesco, la Societ\u00e0 delle Nazioni decise di imporre ultimatum alla Germania per ripagare ai danni bellici. Nel Trattato di Versailles era previsto un divieto di annessione alla Germania da parte dell'Austria. Dunque quest'ultima dovette creare uno stato a s\u00e9 che per i primi anni utilizzava ancora la corona, mentre pi\u00f9 avanti volle dimenticare il passato creando una valuta che simboleggi la nazione. Come fece pure l'Impero Austro-Ungarico creando la corona austro-ungarica dopo il fiorino, perch\u00e9 prima esisteva l'Impero austriaco con appunto questa valuta.\nQui da basso \u00e8 presente una tabella che rappresenta le monete in circolazione nella Prima Repubblica."}
{"id": "703288", "revid": "486946", "url": "https://it.wikipedia.org/wiki?curid=703288", "title": "L 3", "text": ""}
{"id": "703289", "revid": "124415685", "url": "https://it.wikipedia.org/wiki?curid=703289", "title": "Piazza del Popolo (Ascoli Piceno)", "text": "Piazza del Popolo \u00e8 una nota piazza in stile rinascimentale della citt\u00e0 di Ascoli Piceno. Deve la sua denominazione al Palazzo dei Capitani del Popolo, uno dei principali edifici storici che, con la sua medioevale torre merlata, occupa la parte centrale del lato occidentale.\nLo storico Antonio Rodilossi la descrive come \u00ab\"una delle piazze pi\u00f9 armoniose d'Italia, isola pedonale e cuore del centro storico\"\u00bb. \u00c8 spesso definita come il \"salotto cittadino\", \u00e8 il luogo simbolico per eccellenza della citt\u00e0, dove da sempre gli ascolani s'incontrano e passeggiano, ed ospita alcuni degli esercizi commerciali storici della citt\u00e0.\nLa sua importanza \u00e8 dimostrata anche dal fatto di essere il teatro degli eventi legati alle due pi\u00f9 importanti e famose manifestazioni cittadine: il Carnevale e la Quintana, oltre che dei principali spettacoli musicali e teatrali.\nStoria.\nNel tempo, la piazza \u00e8 stata individuata anche con le denominazioni di \"platea superior\", \"platea magna\" e \"delle scaje\". Quest'ultima definizione che le fu attribuita indicava e descriveva la presenza delle numerosissime scaglie, (scaje in dialetto ascolano), di travertino che ne ricoprivano l'area durante la costruzione della chiesa di San Francesco, prodotte dagli scalpellini che lavoravano le pietre.\nLe origini della piazza sono poco chiare, secondo alcuni, data la vicinanza con l'intersezione tra i due assi principali della citt\u00e0 romana, essa era la sede del Foro della citt\u00e0 romana. Tuttavia la presenza di una vasta pavimentazione in \"opus spicatum\" visibile nell'area archeologica al piano terra del palazzo dei Capitani del Popolo farebbero in realt\u00e0 supporre la presenza di un'area mercantile, che doveva espandersi verso Ovest, in direzione Via del Trivio. \nDai documenti medievali risulta che la prima conformazione della piazza, che doveva essere caratterizzata da uno spazio pi\u00f9 ridotto rispetto a come appare oggi, e delimitata da case - torri, provviste nei piani terra di spazi commerciali. Contestualmente quest'area venne ad assumere un'importanza sempre maggiore, data la presenza del palazzo dei Capitani e della chiesa di San Francesco, ponendosi quasi in contrapposizione con l'area di Piazza Arringo.\nA partire dalla met\u00e0 del Trecento inoltre si ebbe un'espansione verso Nord, dal lato dell'erigenda chiesa di San Francesco, determinata dalla progressiva demolizione delle case che occupavano quel lato, e che poi sarebbe proseguita anche nel secolo successivo; lo spazio venne pertanto a conformarsi in forma rettangolare, in luogo dell'originaria forma quadrata. Durante la seconda met\u00e0 del Quattrocento, ormai del tutto liberata dalle case medievali, fu pavimentata in regolari lastre di travertino.\nLa piazza assunse la configurazione architettonica attuale nei primi anni del XVI secolo, quando il governatore Raniero de' Ranieri, per ordine di Giulio II, si occup\u00f2 della sua sistemazione, finanziandola con spesa pubblica, nel 1509. Questi dispose la costruzione di portici con volte a mattoni rossicci e colonne in travertino su tre lati della piazza per sanare la triste situazione urbana di molte botteghe, depositi e difformi casette medioevali che ancora vi prospettavano lungo il perimetro.\nUltimata la costruzione del colonnato, nel 1509, si dette la possibilit\u00e0 ai privati di costruire e sopraelevare i fabbricati seguendo gli spazi della propriet\u00e0 preesistente. Ogni proprietario dovette attenersi alle regole fissate che prevedevano: l'elevazione di un solo piano, oltre il colonnato, mantenendo l'uniformit\u00e0 dell'altezza dei fabbricati; l'utilizzo degli stessi materiali edili, travertino per le finestre e mattoni rossicci per le volte e le case; di costruire l'identica tipologia di finestra definita: \"\u201criquadrata con timpani tondi e decorazioni a palmette\u201d\", secondo il gusto dei maestri lombardi. \nIl disegno, lungamente attribuito a Bernardino di Pietro da Carona, operante ad Ascoli in quel periodo, dovrebbe avere una matrice romana, e dunque pi\u00f9 probabilmente ascrivibile ad Alberto da Piacenza, allievo del Bramante, autore negli stessi anni del nuovo prospetto della Cartiera Papale, che presenta l'analogo motivo decorativo delle finestre.Solo successivamente furono aggiunti i merli alla ghibellina.\nArchitettura.\nLa piazza ha una superficie di circa 2500 m\u00b2 (corrispondente alle dimensioni di circa 29x87 metri), \u00e8 di forma rettangolare e si apre a breve distanza dall'incrocio del \"cardo\" e del decumano dell'impianto stradale cittadino, precisamente tra corso Giuseppe Mazzini e via del Trivio, sul cui spigolo nordoccidentale sorgono la facciata principale del San Francesco.\nIl suo spazio \u00e8 circoscritto, sul lato occidentale, dalla possente facciata del Palazzo dei Capitani del Popolo e dal Caff\u00e8 Meletti; il lato settentrionale \u00e8 interamente chiuso dalle leggere e gentili forme gotiche del fianco destro della chiesa di San Francesco, cui \u00e8 addossata la cosiddetta edicola di Lazzaro Morelli, in realt\u00e0 realizzata da Silvio Giosafatti, e del dinamico complesso absidale. \nTutto il resto del perimetro \u00e8 occupato da palazzetti rinascimentali a portici e logge, che chiudono interamente il lato orientale ed il lato opposto alla chiesa, oltre che la parte del lato occidentale adiacente alla chiesa. Il lato meridionale dei palazzetti presenta un'altezza maggiore rispetto agli altri, poich\u00e9 fu edificato con un loggiato sopra l'ordine delle finestre, di cui resta traccia di una colonnetta con la relativa imposta dell'arco, visibile all'estremit\u00e0 sinistra. La loggia, chiusa nella prima met\u00e0 dell'Ottocento, fu decorata a monocromo nel 1904 da Pio Nardini, con motivi a grottesche e medaglioni, su uno dei quali \u00e8 anche lo stemma della citt\u00e0.\nLa sistemazione rinascimentale della piazza ascolana rappresenta l'esatta applicazione dei principi teorici di Filarete ed Alberti che riprendendo le teorie vitruviane prevedevano piazze rettangolari, aventi un rapporto proporzionale di 1:3 tra larghezza e lunghezza e circondate da portici che ne esaltavano la funzione commerciale. La piazza \u00e8 completamente pavimentata con lastre di levigato travertino apparendo chiara e luminosa, che assume, in caso di pioggia, un suggestivo effetto a specchio.\nSulla recinzione attorno al campanile della Chiesa di San Francesco si trova una scultura marmorea che ritrae le intimit\u00e0 maschili, costruita probabilmente nel Medioevo come simbolo di fortuna.\nFilatelia.\nNel 1987, la sua immagine \u00e8 stata riprodotta nella serie dei francobolli policromi e dentellati, emessa dalla Repubblica Italiana, il 10 ottobre dello stesso anno, e dedicata alle \"Piazze d'Italia\". Nella stessa serie comparivano anche piazza San Carlo di Torino, piazza dei Signori di Verona, piazza Giuseppe Verdi di Palermo.\nMedia.\nCinema.\nScene girate nella piazza si possono osservare pressoch\u00e9 in tutti i film e serie TV girati in citt\u00e0. In maniera particolare la piazza \u00e8 quasi protagonista nel film \"Alfredo Alfredo\" (1972), di Pietro Germi, nel quale i due protagonisti, Dustin Hoffmann e Stefania Sandrelli, si incontrano varie volte tra Piazza del Popolo, il Caff\u00e8 Meletti e la vicinissima Farmacia Centrale Rosati (dove la protagonista femminile esercitava la professione di farmacista), ma soprattutto nel film \"I delfini\" (1960), di Francesco Maselli, dove i rampolli della borghesia cittadina sono soliti incontrarsi nella piazza ed in special modo all'interno del Meletti.\nTelevisione.\nLa piazza \u00e8 salita alla ribalta presso un ampio pubblico televisivo nel corso degli anni Novanta del XX secolo quando per diverse volte, tra il 1991 ed il 1995 e nel 1999, ha ospitato il Festivalbar, trasmesso su Italia 1. Nel 1995, a causa dell'indisponibilit\u00e0 dell'Arena di Verona, essa fu sede della finale della manifestazione.\nNell'estate 2001 la piazza fu palcoscenico di \"Notti di duelli e di magia\", un evento di Vittoria Cappelli e Vittoria Ottolenghi trasmesso in mondovisione su Rai 1 ed ispirato alla Quintana e a Cecco d'Ascoli, condotto da Veronica Pivetti, con la partecipazione di Roberto Bolle, Anna Oxa, i Chieftains e la Compagnia dei Folli.\nNel 2014 venne girata a Piazza del Popolo una scena della fiction Rai \"Che Dio ci aiuti\", precisamente uno sketch pre-episodio, che vedeva alcuni dei protagonisti fare un aperitivo con fritture ascolane.\nPubblicit\u00e0 e altro.\nOltre a molte campagne pubblicitarie per la carta stampata italiana ed internazionale, la piazza, cos\u00ec come l'intera citt\u00e0, \u00e8 stata pi\u00f9 volte la cornice di spot e campagne pubblicitarie televisive come ad esempio quello realizzato nel 1999 per la Fiat Seicento, liberamente ispirato al Medioevo, di Telecom - Impresa Semplice, di Vodafone nel 2012 e quella della Serie A TIM nel 2015.\nPer molti anni una sua riproduzione \u00e8 comparsa nella scenografia del programma televisivo Striscia la notizia, insieme con quelle di altri importanti monumenti italiani."}
{"id": "703290", "revid": "122496548", "url": "https://it.wikipedia.org/wiki?curid=703290", "title": "Carlo Dapporto", "text": "Carriera teatrale.\nNacque a Sanremo il 26 giugno 1911 da Giuseppe, di professione calzolaio, e da Olimpia Cavallito, una casalinga originaria di Asti, che gli trasmise il suo accento dalla tipica inflessione piemontese. Fin dall'et\u00e0 di quindici anni inizi\u00f2 a lavorare, prima come fattorino in una drogheria, poi come fabbro, tappezziere, aiutante in una farmacia, barista in un caff\u00e8, addetto agli ascensori al Tea Room Daetwyller, e infine, nel 1928, come cameriere al Moulin Rouge di Alassio.\nFu proprio nella cittadina della Riviera delle Palme che inizi\u00f2 la sua carriera di cabarettista e intrattenitore, divertendo il pubblico con battute ironiche e divertenti gag tramite la caratterizzazione del suo personaggio pi\u00f9 celebre, il \u201cMaliardo\u201d, con cui sarebbe stato in seguito sempre identificato. Tornato a Sanremo nel 1934, esord\u00ec al famoso Caff\u00e8 Venezuela con le sue prime barzellette, riscuotendo un notevole successo. Resosi per\u00f2 conto che la sua citt\u00e0 natale non gli avrebbe consentito di emergere a livello nazionale, matur\u00f2 la decisione di trasferirsi a Milano, dove inizi\u00f2 ad esibirsi in numerosi locali. Nell'estate del 1935 avvenne l'incontro decisivo con la nota star del variet\u00e0 Vivienne D'Arys, che lo not\u00f2 al Teatro Savioli di Riccione mentre imitava Stan Laurel e lo scrittur\u00f2 nella sua compagnia di avanspettacolo, in cui gi\u00e0 si esibivano celebri attori comici come Carlo Campanini ed Eugenio Testa.\nIl 10 ottobre 1935 debutt\u00f2 al Teatro Storchi di Modena esibendosi in coppia con Carlo Campanini in una riuscita imitazione di Stanlio e Ollio. Negli anni successivi continu\u00f2 a recitare nella compagnia della D'Arys, perfezionando la sua tecnica grazie anche all'esempio di grandi attori professionisti come Campanini e Testa. Dopo un breve periodo trascorso come ballerino nella compagnia di Anna Fougez, dove faceva da spalla al comico Dante Maggio insieme a Ren\u00e9 Thano nel Bolero di Ravel, nel 1940 allest\u00ec insieme a Umberto Franzi il suo primo spettacolo di rivista, che rappresent\u00f2 la vera svolta nella sua vita di attore. Nel 1941 arriv\u00f2 l'occasione che tanto aveva atteso: nel corso di uno spettacolo al Supercinema di Milano, venne notato dalla famosa soubrette Wanda Osiris, che lo scrittur\u00f2 come comico per il suo nuovo spettacolo teatrale, consentendogli cos\u00ec di fare il gran salto dal mondo dell'avanspettacolo a quello della rivista.\nIl debutto avvenne con la rivista di Nelli e Mangini \"Sogniamo insieme\", andata in scena al Teatro Alfieri di Torino con musiche di Giuseppe Anepeta e la partecipazione del Trio Lescano. Nella stagione 1942-43 fu invece la volta dell'esordio al Teatro Quattro Fontane di Roma nelle vesti del \u201cMaliardo\u201d con la rivista \"Sognate con me\", sempre in coppia con la Osiris. In questi anni conobbe anche Augusta (1920-2000), una ballerina dello spettacolo, che in seguito avrebbe sposato e da cui ebbe i figli Massimo nel 1945 e Dario nel 1952. Dopo il successo ottenuto con la rivista \"Che succede a Copa Cabana\" (andato in scena nella stagione 1943-44 con coreografie di Dino Solari), nell'ottobre del 1944 debutt\u00f2 con Marisa Maresca nella rivista \"Ohilal\u00e0\" di Marcello Marchesi, presentata al Mediolanum di Milano, mentre l'anno successivo ritorn\u00f2 a lavorare con la Osiris nell'Isola delle Sirene di Bracchi e Bracci-Dansi. Nel 1945 inizi\u00f2 anche la carriera cinematografica partecipando al film \"La signora \u00e8 servita\" in coppia con Antonio Gandusio, per la regia di Giannini.\nDal 1945 in poi si susseguirono i successi fino ad arrivare alla costituzione della \"Compagnia Carlo Dapporto\" che lo ha seguito in tutto il suo percorso artistico, insieme a una serie di altre compagnie via via costituite con le pi\u00f9 grandi vedette dell'epoca, tra le quali la Compagnia Dapporto-Masiero, quella con Marisa Del Frate, la Compagnia Dapporto-Fabrizi e la Dapporto-Pavone. Da segnalare in particolare lo spettacolo \"Riviera follies\" nella stagione 1946-47 per il rilancio della citt\u00e0 nell'immediato dopoguerra. Tra le altre riviste \"Chicchiricch\u00ec\" di Gelich-Bracchi e D'Anzi, andata in scena nella stagione 1947-48, e il grande successo di \"Giove in doppiopetto\" di Garinei e Giovannini, con Delia Scala, rappresentata nella stagione 1954-55, che segn\u00f2 la nascita della commedia musicale e venne in seguito proposta anche in versione cinematografica nell'omonimo film.\nIn coppia con Lauretta Masiero var\u00f2 invece, nella stagione 1956-57, la commedia musicale di Garinei e Giovannini \"Carlo non farlo\", ambientata nella sua Sanremo. Nella stagione successiva torn\u00f2 ad esibirsi con Delia Scala nella commedia musicale \"L'adorabile Giulio\", sempre di Garinei e Giovannini, con musiche di Gorni Kramer. Il 21 settembre 1965 present\u00f2 la divertente commedia musicale di Scarnicci e Tarabusi \"L'onorevole\", in coppia con Miranda Martino nei panni di una chanteuse anni Venti. Nel 1966-67 mise in scena insieme a Aldo Fabrizi e Grazia Maria Spina, la rivista \"Yo, Yo, Je, Je\" di Dino Verde e Bruno Broccoli, mentre nel 1969 festeggi\u00f2 le sue nozze d'argento con il teatro, interpretando con Marisa del Frate lo spettacolo \"Hellzap happening\" di Castaldo, Faele e Torti per la regia di Edmo Fenoglio.\nDopo un periodo di inattivit\u00e0 dovuto a problemi di salute, torn\u00f2 sulle scene per partecipare a una serie di commedie brillanti, tra le quali \"Mi \u00e8 cascata una ragazza nel piatto\", dell'inglese Terence Frisby, per la regia di William Franklin (1969-70); \"Il visone viaggiatore\" di Ray Cooney e John Chapman; \"Un bab\u00e0 per sette\", commedia di Faele e Castaldo (1972-73) ed altre ancora.\nNei primi anni Settanta riprese con successo anche il repertorio dialettale di Gilberto Govi con la regia di Vito Elio Petrucci. Complessivamente furono trentotto le riviste e le commedie musicali, senza contare gli spettacoli di prosa, nelle quali egli recit\u00f2 nella sua carriera teatrale, alternata peraltro a numerosi spettacoli di beneficenza in orfanotrofi, carceri, sanatori, fabbriche, ospedali militari, per la Croce Rossa e per le Forze armate. \nI suoi personaggi stupiscono il pubblico con un infinito repertorio di doppi sensi, incentrati sul comune senso del pudore. I pi\u00f9 famosi sono stati essenzialmente due: quello del \"Maliardo\", raffigurazione grottesca del \"viveur\" dannunziano impomatato e in frac con l'occhio sempre rivolto a Montecarlo, e quello della macchietta regional popolare: l'ingenuo \"Agostino\", che parla e storpia in piemontese, personaggio che, oltre ad aver portato con successo in teatro, rese protagonista di alcuni spot televisivi per la trasmissione televisiva Carosello.\nL'8 agosto 1945 nasce Massimo, il figlio che seguir\u00e0 le orme paterne nel mondo dello spettacolo dedicandosi soprattutto al teatro e agli sceneggiati televisivi. Avr\u00e0 altri due figli, Dario e Giancarla.\nFu iniziato nella Massoneria.\nRadio e televisione.\nAlla radio condusse i variet\u00e0 \"Il fiore all'occhiello\" (1957) e \"Gran gala\" (1959), affiancato in entrambi da Delia Scala, e \"Carlo maestro di chic\" (1961).\nFrequenti anche le sue apparizioni in televisione, dove partecip\u00f2 tra l'altro a vari caroselli, nelle vesti di uno dei suoi personaggi pi\u00f9 caratteristici (Agostino), negli sketch di \"Durban's Pasta del Capitano\". Sui canali della Rai andarono in onda pure numerosi suoi programmi, quali \"Il Rotocarlo\" con Miranda Martino, \"Monsieur Landr\u00f9\", \"Crazy Boat\", interventi ai variet\u00e0 Studio Uno e Senza rete, e adattamenti televisivi di suoi lavori teatrali come \"L'adorabile Giulio\".\nIl cinema.\nDurante la sua lunga carriera ha avuto modo di lavorare accanto ai pi\u00f9 importanti partner dell'epoca, tra cui ricordiamo Isa Barzizza, sua giovane concittadina sanremese; Carlo Campanini, Walter Chiari, Dario Fo, Cosetta Greco, Sophia Loren, Lauretta Masiero, Piero Mazzarella, Sandra Mondaini, Amedeo Nazzari, Ave Ninchi, Silvana Pampanini, Nilla Pizzi, Franca Rame, Renato Rascel, Mario Riva, Delia Scala, Tino Scotti, Nino Taranto, Ugo Tognazzi, Tot\u00f2, Bice Valori, Raimondo Vianello, Alberto Sordi. Anche nel cinema la carriera di Carlo Dapporto \u00e8 stata intensa e ricca di successi, soprattutto negli anni cinquanta, quando Carlo era al culmine del successo. Nel cinema Dapporto ha interpretato trentotto film dal 1943 al 1987.\nQuindi una carriera cinematografica di tutto rispetto, confortata anche da un ottimo successo di pubblico, che dimostr\u00f2 di apprezzarlo molto anche sul grande schermo. Nel cinema leggero degli anni cinquanta e degli anni sessanta, Dapporto fu uno dei protagonisti, tra i suoi titoli pi\u00f9 importanti \"La presidentessa\" (1952) di Pietro Germi, \"La signora \u00e8 servita\" (1945), di Nino Giannini, tratto da una sua idea e suo primo film da protagonista, \"Il vedovo allegro\" (1949) di Mario Mattoli, \"Ci troviamo in galleria\" (1953) di Mauro Bolognini, in cui Dapporto descrive con nostalgia la vita dei poveri guitti, che girano l'Italia in cerca di gloria.\nAltri titoli degni di nota sono \"Giove in doppiopetto\", trasposizione cinematografica dell'omonima commedia di successo, \"Finalmente libero\", \"Scandali al mare\", \"11 uomini e un pallone\" e \"L'adorabile Giulio\". Da segnalare, infine, anche due sortite di Dapporto, nel cinema cosiddetto \"impegnato\", con \"Fortunella\" (1957), diretto da Eduardo De Filippo e con \"La famiglia\" (1987) di Ettore Scola, dove accanto a Vittorio Gassman e al figlio Massimo, dimostra una grande incisivit\u00e0 drammatica, in quella che \u00e8 forse l'interpretazione pi\u00f9 riuscita della sua carriera.\nTre anni dopo la sua ultima interpretazione nel film di Scola mor\u00ec il 1\u00ba ottobre 1989 in una clinica romana, assistito dai familiari. Riposa al Cimitero di Prima Porta.\nTelevisione.\nPartecip\u00f2 inoltre ad alcune edizioni della rubrica pubblicitaria televisiva \"Carosello\":"}
{"id": "703296", "revid": "712828", "url": "https://it.wikipedia.org/wiki?curid=703296", "title": "Xexto", "text": ""}
{"id": "703297", "revid": "1718925", "url": "https://it.wikipedia.org/wiki?curid=703297", "title": "Yaka", "text": ""}
{"id": "703298", "revid": "712828", "url": "https://it.wikipedia.org/wiki?curid=703298", "title": "Yevetha", "text": ""}
{"id": "703299", "revid": "834", "url": "https://it.wikipedia.org/wiki?curid=703299", "title": "Ormone antidiuretico", "text": ""}
{"id": "703300", "revid": "712828", "url": "https://it.wikipedia.org/wiki?curid=703300", "title": "Yuzzem", "text": ""}
{"id": "703301", "revid": "712828", "url": "https://it.wikipedia.org/wiki?curid=703301", "title": "Yuzzumi", "text": ""}
{"id": "703302", "revid": "712828", "url": "https://it.wikipedia.org/wiki?curid=703302", "title": "Zabrak", "text": ""}
{"id": "703308", "revid": "439868", "url": "https://it.wikipedia.org/wiki?curid=703308", "title": "Charles Louis Alphonse Laveran", "text": "Biografia.\nTrasferitosi in Algeria nel 1878, approfond\u00ec gli studi sulla malaria. Rientrato in Francia, all'Istituto Pasteur di Parigi indag\u00f2 i protozoi patogeni, scoprendo il ruolo dei plasmodi, nel 1880. Per le sue scoperte venne insignito del Premio Nobel."}
{"id": "703309", "revid": "226458", "url": "https://it.wikipedia.org/wiki?curid=703309", "title": "Long Island (Nuova Zelanda)", "text": "Long Island \u00e8 un nome assegnato ad alcune isole della Nuova Zelanda.\nLong Island (Nuova Zelanda).\nLong Island (Queen Charlotte Sound).\nLong Island \u00e8 situata all'ingresso della Queen Charlotte Sound, a nord dell'Isola del Sud, vicino all'isola Kokomohua.\nGeografia.\nLatitudine: 41\u00b04'0\"S&lt;br&gt;\nLongitudine: 173\u00b048'0\"E\nLong Island (Baia di Elaine).\nLong Island \u00e8 situata nella baia di Elaine, a nord dell'Isola del Sud.\nGeografia.\nLatitudine: 41\u00b07'0\"S&lt;br&gt;\nLongitudine: 174\u00b016'0\"E\nLong Island (Mare di Tasman).\nLong Island \u00e8 situata nel Mare di Tasman, a sud-ovest dell'Isola del Sud.\nGeografia.\nLatitudine: 45\u00b046'0\"S&lt;br&gt;\nLongitudine: 166\u00b040'0\"E&lt;br&gt;\nAltitudine massima: 102 m\nLong Island (Mare di Tasman).\nLong Island \u00e8 situata nel Mare di Tasman, a sud-ovest dell'Isola del Sud, leggermente pi\u00f9 a sud della precedente.\nGeografia.\nLatitudine: 46\u00b06'0\"S&lt;br&gt;\nLongitudine: 166\u00b041'0\"E&lt;br&gt;\nAltitudine massima: 83 m\nLong Island (Isola Stewart).\nLa Long Island \u00e8 un'isola a sud dell'isola Stewart.\nGeografia.\nLatitudine: 46\u00b013'0\"S&lt;br&gt;\nLongitudine: 167\u00b024'0\"E&lt;br&gt;\nAltitudine massima: 1 m"}
{"id": "703310", "revid": "1305772", "url": "https://it.wikipedia.org/wiki?curid=703310", "title": "SS76", "text": ""}
{"id": "703311", "revid": "57342", "url": "https://it.wikipedia.org/wiki?curid=703311", "title": "Alphonse Laveran", "text": ""}
{"id": "703318", "revid": "1543377", "url": "https://it.wikipedia.org/wiki?curid=703318", "title": "Speak My Mind", "text": "Speak My Mind \u00e8 un album non ufficiale di Beyonc\u00e9, contenente colonne sonore, b-side, collaborazioni, canzoni inedite, remix, pubblicato in Giappone. L'album contiene alcuni singoli come \"Check On It\", \"Summertime\"."}
{"id": "703319", "revid": "122679182", "url": "https://it.wikipedia.org/wiki?curid=703319", "title": "Lago Nicoletti", "text": "Il lago Nicoletti \u00e8 un lago artificiale ad uso irriguo e industriale della provincia di Enna creato mediante la costruzione di una diga sul fiume Dittaino, tra le citt\u00e0 di Leonforte ed Enna.\nLa costruzione della diga e riempimento dell'invaso sono avvenute tra il 1969 e il 1972 La sua gestione venne affidata all'Ente di sviluppo agricolo. Il lago ha una capacit\u00e0 massima di 19,3 milioni di metri cubi di acqua e si trova all'altezza di 373\u00a0m.s.l.m..\nAttivit\u00e0.\n\u00c8 assai noto in ambito regionale grazie alle tante attivit\u00e0 che vi si praticano, tra cui particolarmente floride sono la pesca e gli sport acquatici (canoa, surf e molti altri).\nIdroscalo.\nNel 2007 \u00e8 stato inoltre inaugurato nel lago l'idroscalo che utilizzava come pista di atterraggio e decollo proprio la superficie del lago, e vi transitavano gli idrovolanti anfibi, piccoli aerei in grado di sfruttare come piste sia quelle ordinarie in calcestruzzo che l'acqua. L'infrastruttura tuttavia da tempo non \u00e8 pi\u00f9 operativa.\nFauna e flora.\nNel lago sono presenti diverse specie ittiche tra cui: lucci, persici trota, persici reali, carpe, tinche, pescigatto, carassi, alborelle.\nAttorno alle rive la vegetazione bassa e la scarsit\u00e0 di alberi offrono poca ombra nei mesi pi\u00f9 caldi."}
