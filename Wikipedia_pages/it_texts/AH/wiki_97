{"id": "769899", "revid": "729019", "url": "https://it.wikipedia.org/wiki?curid=769899", "title": "Disturbo d'ansia", "text": "I disturbi d'ansia sono un insieme di disturbi psichiatrici caratterizzati da forme di paura e di ansia ingiustificata o patologica che si accompagnano spesso a manifestazioni psicosomatiche e che creano notevole disagio all'individuo.\nSecondo i differenti sistemi nosografici, come DSM e ICD, esiste un'ampia variet\u00e0 di disturbi d'ansia. I pi\u00f9 comuni sono il disturbo d'ansia generalizzato (DAG), il disturbo di panico (DP), l'ipocondria, la fobia sociale, le fobie specifiche, il disturbo ossessivo-compulsivo (DOC) e il disturbo post traumatico da stress (DPTS). Spesso tali disturbi si accompagnano a quelli dell'umore.\nSecondo le statistiche, fino al 30% delle persone soffriranno nel corso della loro vita di un disturbo d\u2019ansia, con una prevalenza doppia nelle donne rispetto agli uomini e con i sintomi che generalmente insorgono prima dei 25 anni di et\u00e0.\nCause.\nLe cause dei disturbi d'ansia non sono ancora del tutto note, ma si ritiene siano dovuti ad una combinazione di fattori genetici, psicologici, fisici e ambientali.\nAlcune patologie fisiche, come l'ipertiroidismo o altri squilibri endocrini, sono note causare sintomi d'ansia che possono essere risolti trattando la patologia primaria. Altre patologie psichiatriche (come la depressione e altri disturbi dell'umore), neurologiche o eventi che influenzano negativamente la sfera psicologica e relazionale dell'individuo (stress, difficolt\u00e0 economiche o famigliari, patologie croniche) possono dar luogo alla comparsa di un disturbo d'ansia. I disturbi d'ansia sembrano avere anche una base genetica, dal momento che i bambini nati in famiglie con un componente che ne soffre, sono soggetti a sviluppare a loro volta un disturbo d'ansia. \nBiologiche.\nDa un punto di vista biologico, i livelli del neurotrasmettitore GABA (un neurotrasmettitore dall'effetto inibitorio sull'attivit\u00e0 elettrica dei neuroni) e l'attivit\u00e0 dell'amigdala (un'area del cervello implicata nell'elaborazione delle sensazioni di ansia e paura) sembrano essere direttamente implicati nello sviluppo di alcuni disturbi d'ansia.\nL'amigdala \u00e8 un'area cerebrale fondamentale per l'elaborazione delle sensazioni di ansia e fobia. In particolare il \"complesso basolaterale\", \u00e8 l'area dell'amigdala che riceve gli stimoli sensori e ne elabora il valore \"ansiogeno\" sulla base dei ricordi soggettivi e che comunica questa informazione direttamente ad altre aree cerebrali responsabili della loro \"percezione\" come la corteccia sensoriale e la corteccia media-prefrontale; un'altra fondamentale area dell'amigdala \u00e8 il nucleo centrale, che \u00e8 invece implicata nell'elaborazione delle risposte specifiche alla paura: questa area \u00e8 direttamente collegata con altre importanti aree cerebrali come l'ipotalamo (implicato secrezioni di ormoni), al cerebellum (implicato tra l'altro anche nel linguaggio) e al tronco encefalico (che regola anche i riflessi ed il respiro). Nei soggetti con disturbi d'ansia, in particolare il disturbo d'ansia generalizzato, queste connessioni funzionali sembrano essere meno definite, sembra poi esserci pi\u00f9 materia grigia nel nucleo centrale (sarebbe in un certo senso pi\u00f9 attiva), c'\u00e8 una diminuita connettivit\u00e0 tra l'amigdala, l\"'insula\" e l'area cingolata mentre c'\u00e8 una aumentata connettivit\u00e0 con la corteccia parietale e frontale.\nTutte queste alterazioni indicano che alla base di alcuni disturbi d'ansia ci sarebbe una attivit\u00e0 disfunzionale dell'amigdala; l'aumentata connettivit\u00e0 tra amigdala e le aree della corteccia, quali la corteccia parietale e frontale, sembrerebbe essere il risultato del tentativo abituale del soggetto con il disturbo di controllare la componente emotiva dell'ansia facendo ricorso alla sfera razionale, dando cos\u00ec una base biologica alle teorie psicologiche che avevano individuato questa strategia cognitiva.\nDroghe e farmaci.\nSintomi di ansia e depressione possono essere dovuti all'effetto collaterale di alcuni farmaci o sostanze psicotrope. Ad esempio, \u00e8 stato mostrato come un consumo moderato ma prolungato di alcol pu\u00f2 aumentare i livelli di ansia in alcuni soggetti; l'abuso e l'astinenza sono invece dei fattori noti per causare disturbi d'ansia severi e prolungati, anche a seguito dell'interruzione dell'uso.\nLa dipendenza da alcol, caffeina, benzodiazepine, cannabis e altre sostanze psicotrope pu\u00f2 causare un disturbo d'ansia o aggravarne uno preesistente. Alcuni farmaci antidepressivi, pur essendo spesso anche degli efficaci ansiolitici, possono causare in alcuni soggetti dei sintomi d'ansia che potrebbero essere confusi con un peggioramento della patologia iniziale; in particolare sono stati riscontrati irrequietezza, acatisia e ansia generalizzata. Sintomi simili possono essere causati da altri farmaci.\nAnche l'esposizione prolungata ad alcune sostanze chimiche, come ad esempio i solventi industriali, possono causare la comparsa di un disturbo d'ansia.\nTeorie evoluzionistiche.\n\u00c8 stato ipotizzato che l'alta prevalenza di disturbi d'ansia che si rileva nella societ\u00e0 moderna sia il risultato di un cattivo adattamento della natura umana (rimasta pressoch\u00e9 immutata rispetto alle ere preistoriche) alle nuove condizioni sociali. Ad esempio, nell'era preistorica era pi\u00f9 frequente il contatto fisico e i neonati erano maggiormente a contatto con le madri, tutte strategie note per diminuire i livelli di ansia. Inoltre, le comunit\u00e0 erano chiuse ed il contatto con soggetti estranei alla trib\u00f9 erano estremamente limitati. I ricercatori ipotizzano perci\u00f2 che l'insieme di questi fattori, insieme ad altri caratteristici dell'era moderna, specie nell'et\u00e0 evolutiva, predisponga alcuni soggetti allo sviluppo di forme d'ansia.\nDiagnosi.\nI disturbi d'ansia sono riconosciuti nel Manuale diagnostico e statistico dei disturbi mentali e possono venire quindi diagnosticato nel corso di una valutazione psicodiagnostica attraverso delle interviste, anche sotto forma di questionari standardizzati che il paziente pu\u00f2 compilare autonomamente. I disturbi d\u2019ansia devono essere distinti dalle fisiologiche sensazioni di ansia situazionali che colpiscono fisiologicamente gli individui. Uno dei criteri diagnostici \u00e8 infatti la durata, che deve essere superiore ai sei mesi; inoltre deve compromettere significativamente il funzionamento dell\u2019individuo e non essere rapportabile in termini di gravit\u00e0 alla causa scatenante. Una buona anamnesi e una visita medica sono essenziali per la diagnosi iniziale di qualsiasi disturbo d'ansia, infatti altre cause possono dare origine ad una sintomatologia simile ai disturbi d'ansia come ad esempio ipertiroidismo, abuso o astinenza da alcune sostanze psicotrope, patologie metaboliche, carenze nutritive o effetto collaterale di alcuni farmaci.\nUna storia familiare di disturbi d'ansia o altre malattie psichiatriche rafforza la probabilit\u00e0 di sviluppare un disturbo d'ansia. Altri fattori di rischio per lo sviluppo di disturbi d\u2019ansia includono povert\u00e0, abusi sessuali e maltrattamenti, ambiente familiare degradato, contesto sociale o economico di difficolt\u00e0. Vi \u00e8 poi una forte associazione con altri problemi psichiatrici, compresi l'abuso di sostanze stupefacenti e la depressione, fattori che devono essere sempre valutati nel corso di una visita psichiatrica o psicologica.\nDiagnosi per mezzo di esami.\nLa diagnosi avviene comunemente attraverso un colloquio con uno specialista (psicologo o psichiatra) che ponendo specifiche domande e ascoltando i sintomi riferiti dai pazienti, diagnostica il disturbo. A volte tipologia, gravit\u00e0 e progressi terapeutici vengono valutati anche attraverso la somministrazione di test specifici (come la scala Hamilton per l\u2019ansia).\nAttualmente non esistono indagini strumentali utilizzati nella pratica clinica per diagnosticare un disturbo d\u2019ansia, anche se particolari alterazioni del funzionamento cerebrale possono essere evidenziate con tecniche di imaging (come PET). Nel 2005 un'\u00e9quipe di ricercatori dell'Hebrew University di Gerusalemme svilupp\u00f2 un metodo per valutare i disturbi d'ansia attraverso un esame del sangue. Il gruppo, guidato dal professor Hermona Soreg, decano della facolt\u00e0 di Scienze alla Hebrew University, cre\u00f2 un indice che calcolava i livelli ottimali di AChE, BChE e PON in rapporto all'et\u00e0, alla BMI e altri fattori rilevanti.\nDisturbi d'ansia.\nI disturbi d'ansia sono in genere disordini cronici, presenti cio\u00e8 in forma latente nell'individuo e che si attivano in condizioni di particolare stress psicofisico, o possono comparire a seguito di un evento. Sono caratterizzati da una componente ansiosa (uno stato emotivo spiacevole dovuto ad una causa non chiaramente identificata e percepita come incontrollabile o inevitabile) e una componente fobica (la risposta emotiva e fisica ad una paura o minaccia esterna identificabile).\nDisturbo di ansia generalizzato.\nIl disturbo d'ansia generalizzato \u00e8 un disturbo cronico comune che interessa due donne per ogni uomo colpito e pu\u00f2 portare a una menomazione considerevole. Come implica il nome, il disturbo di ansia generalizzato \u00e8 caratterizzato da una ansia durevole che non \u00e8 concentrata su un particolare oggetto o situazione. In altre parole \u00e8 aspecifica o fluttuante. Le persone che hanno questo disturbo si sentono di temere qualcosa ma sono incapaci di esprimere specificatamente di che paura si tratti. Temono costantemente e trovano molto difficile controllare le loro preoccupazioni. A causa della tensione muscolare persistente e le reazioni automiche alla paura, possono sviluppare emicrania, palpitazioni, vertigini e insonnia. Questi disturbi fisici, combinati alla intensa ansia di lunga durata, rendono difficile il compito di affrontare le normali attivit\u00e0 quotidiane.\nDisturbo da panico.\nCon il disturbo di panico, una persona soffre di brevi attacchi di terrore e apprensione intensi che causano tremore e scosse, vertigini e difficolt\u00e0 respiratorie. Chi \u00e8 spesso colpito da improvvisi accessi di ansia intensa potrebbe essere afflitto da questo disturbo. L'APA, cio\u00e8 American Psychiatric Association (2000), definisce l'attacco di panico come una paura o disagio che incomincia bruscamente e ha il suo picco in 10 minuti o meno.\nSebbene gli attacchi di panico qualche volta sembrino emergere dal nulla, generalmente capitano dopo esperienze spaventose, stress prolungato o perfino dopo esercizio fisico. Molte persone che hanno attacchi di panico (specialmente il primo) pensano di avere avuto un attacco di cuore e spesso finiscono dal loro medico o al pronto soccorso. Perfino se tutti gli esami risultano nella norma, le persone si preoccupano ancora, con le manifestazioni fisiche dell'ansia che da sole rinforzano il loro timore che ci sia qualcosa che non vada per il verso giusto nel corpo. La consapevolezza estrema di qualunque piccola cosa che capita o che cambia nel corpo pu\u00f2 produrre dei momenti stressanti.\nI normali cambiamenti nella frequenza cardiaca, come quando si sale una rampa di scale verr\u00e0 notata da un paziente di disturbo di panico e lo porter\u00e0 a pensare che qualcosa non va con il cuore o che sta per avere un altro attacco di panico. Qualcuno comincia a preoccuparsi eccessivamente e lascia perfino il lavoro o si rifiuta di uscire di casa. Il disturbo di panico pu\u00f2 essere diagnosticato quando diversi attacchi apparentemente spontanei portano l'individuo a essere preoccupato sui futuri attacchi. Una complicazione comune del disturbo di panico \u00e8 l'agorafobia, ansia riguardo all'essere in una situazione da cui la via d'uscita \u00e8 difficile o imbarazzante. Altre fobie di larga diffusione sono la claustrofobia, ossia la paura dei luoghi e delle situazioni chiuse, e l'ipocondria, la paura di ammalarsi e/o di morire.\nFobia.\nQuesta categoria riguarda una forte e irrazionale paura ed evitamento di un oggetto o situazione. La persona sa che la paura \u00e8 irrazionale tuttavia l'ansia rimane. Il disturbo fobico differisce dal disturbo di ansia generalizzata e dal disturbo da panico perch\u00e9 vi \u00e8 uno stimolo o situazione specifici che elicita una forte risposta di paura.\nDisturbo ossessivo-compulsivo.\nIl disturbo ossessivo-compulsivo \u00e8 un disturbo d'ansia caratterizzato da ossessioni e/o compulsioni. Le ossessioni sono pensieri o immagini angoscianti e ripetitivi che l'individuo spesso considera essere senza senso. Le compulsioni sono comportamenti ripetitivi che la persona si sente costretta a compiere per alleviare l'ansia. Un esempio sarebbe l'ossessione di pulizia estrema e la paura di contaminazione che pu\u00f2 portare alla compulsione di lavarsi le mani centinaia di volte al giorno. Un altro esempio pu\u00f2 essere l'ossessione che la propria porta sia non chiusa a chiave, che pu\u00f2 portare al costante controllare e ricontrollare le porte.\nIpocondria.\nAnche l'ipocondria spesso viene considerata come una forma di disturbo d'ansia legata a una nevrosi sottostante.\nDisturbi fisici collegati ad ansia.\nOltre i disturbi psicologici ed emotivi, l'ansia pu\u00f2 provocare somatizzazioni e sintomi a livello del SNC, come parestesie, fascicolazioni, tremore, astenia, nausea, vertigini. Questo per diversi motivi:\nInoltre pu\u00f2 esacerbare problemi fisici gi\u00e0 esistenti (come problemi cardiovascolari o respiratori, quali asma e allergie).\nTrattamenti.\nLa terapia d'elezione per l'ansia consiste nella psicoterapia basata su tecniche cognitive e comportamentali o psicodinamiche e/o nella prescrizione di farmaci ansiolitici. Una combinazione delle due pu\u00f2 essere pi\u00f9 efficace di una delle due seguita singolarmente.\nLe linee guida indicano come trattamento di prima linea la psicoterapia, specie nel caso di disturbi moderati o nei soggetti giovani, e solo successivamente la prescrizione di psicofarmaci. Di fatti, psicoterapia e trattamento farmacologico, mostrano in diversi studi una efficacia paragonabile. La farmacoterapia si rende comunque necessaria nei casi pi\u00f9 gravi.\nCambiamento degli stili di vita (come migliorare l\u2019alimentazione, smettere di fumare, ridurre le cause di stress e fare sport) e tecniche di rilassamento (come la meditazione e gli esercizi di respirazione) sono spesso raccomandate ed in grado di migliorare notevolmente i sintomi. Ad esempio, smettere di fumare pu\u00f2 indurre un miglioramento dei sintomi paragonabile a quello dei farmaci ansiolitici.\nTerapia farmacologica.\nI sintomi acuti dell'ansia sono spesso controllati con farmaci ansiolitici come le benzodiazepine che sono dei sedativi leggeri, agiscono rapidamente e determinano ansiolisi per disattivazione psichica. Il diazepam (valium) fu uno dei primi farmaci di questo tipo.\nAd oggi molti farmaci si sono aggiunti alla famiglia delle benzodiazepine, sono accomunati dall'avere uno stesso meccanismo d\u2019azione ma una diversa farmacocinetica (rapidit\u00e0 e durata di azione). Solo due di questi sono approvati per gli attacchi di panico: Rivotril e Xanax. Tutte le benzodiazepine provocano assuefazione e dipendenza, insieme a disturbi cognitivi e sonnolenza, per cui l'uso prolungato deve essere attentamente monitorato da un medico. \u00c8 molto importante inoltre che il paziente non interrompa la cura bruscamente per il rischio del verificarsi di sintomi da sospensione che possono configurarsi anche come un\u2019improvvisa riemersione del disturbo trattato.\nAltri farmaci, raccolti sotto la denominazione di ansiolitici atipici, vengono spesso utilizzati nel trattamento dei disturbi d\u2019ansia specie quando \u00e8 richiesto un trattamento prolungato, dato che rispetto alle benzodiazepine presentano una migliore tollerabilit\u00e0 nel lungo termine, assenza di sedazione e assuefazione ma generalmente una latenza d\u2019azione che non ne permette l\u2019uso occasionale e al bisogno. Di questi fanno ad esempio parte buspirone, etifoxina e tofisopam.\nMolti antidepressivi, aldil\u00e0 del nome, presentano significativi effetti ansiolitici e non possedendo generalmente effetti sedativi, di assuefazione e dipendenza sono preferiti nella gestione a lungo termine dei disturbi d\u2019ansia. In particolare sono spesso prescritti gli antidepressivi SSRI (\"Selective Serotonin Reuptake Inhibitors\") utilizzati sia per l\u2019ansia cronica, gli attacchi di panico e i disturbi ossessivi specie nei pazienti che esibiscono sintomi di depressione clinica contemporaneamente a quelli d\u2019ansia. Altri antidepressivi spesso utilizzati allo scopo per la loro tollerabilit\u00e0 ed efficacia sono gli antidepressivi di seconda generazione.\nAltri farmaci formalmente approvati per il trattamento di altri disturbi presentano un significativo effetto ansiolitico, come ad esempio i beta-bloccanti che vengono a volte prescritti nel trattamento dei sintomi fisici associati all'ansia, come tremori e palpitazioni e l'insicurezza della \"paura del palcoscenico\"; alcuni anti convulsivanti come il pregabalin vengono prescritti come trattamento.\nMolti studiosi sostengono che le benzodiazepine e altri farmaci sedativi ed anti-ansia siano eccessivamente prescritti, soprattutto alla luce dei potenziali rischi di assuefazione e dipendenza. Il fatto che la classe delle benzodiazepine portasse a sviluppare dipendenza divent\u00f2 chiaro nella met\u00e0 degli anni sessanta, quando il Valium (diazepam, la prima benzodiazepina approvata dalla Food and Drug Administration), port\u00f2 rapidamente migliaia di persone a sviluppare i sintomi classici della dipendenza quando veniva usato costantemente per pi\u00f9 di una settimana o due.\nPsicoterapia.\n\u00c8 stato dimostrato come la psicoterapia sia tra in trattamenti pi\u00f9 efficaci nell'alleviare i disturbi dell'ansia, prevenire le recidive e ridurre le sue conseguenze sulla salute.\nEsistono molte diverse tecniche psicoterapeutiche per il trattamento dei disturbi d\u2019ansia e che hanno dimostrato efficacia. Tuttavia esiste una certa soggettivit\u00e0 personale alla risposta terapeutica cos\u00ec che una tecnica efficace per un paziente potrebbe non risultare ottimale per un altro soggetto con un'altra tipologia di disturbo.\nDi queste ne fanno parte:\nPsicoterapia cognitivo-comportamentale.\nLa psicoterapia cognitivo-comportamentale \u00e8 una delle pi\u00f9 diffuse psicoterapie fra le psicoterapie brevi per la cura dell'ansia. L'obiettivo del terapeuta cognitivo-comportamentale \u00e8 di ridurre il comportamento di evitamento e aiutare il paziente a sviluppare abilit\u00e0 di coping (fronteggiare le situazioni). Questo pu\u00f2 comportare:\nBisognerebbe notare che, al contrario delle prescrizioni mediche, l'efficacia della terapia cognitivo-comportamentale dipende da vari fattori soggettivi come la competenza del terapeuta. Oltre alla terapia convenzionale, vi sono dei programmi cognitivo-comportamentali che i pazienti possono svolgere a casa come parte della loro cura.\nAltre strategie.\nAlcune attenzioni a se stessi e le tecniche di rilassamento giocano un ruolo importante nell'alleviare i sintomi dell'ansia. Per esempio:"}
{"id": "769902", "revid": "56818", "url": "https://it.wikipedia.org/wiki?curid=769902", "title": "Disturbo di ansia generalizzato", "text": ""}
{"id": "769908", "revid": "339392", "url": "https://it.wikipedia.org/wiki?curid=769908", "title": "I pirati dei Caraibi 3", "text": ""}
{"id": "769910", "revid": "6066", "url": "https://it.wikipedia.org/wiki?curid=769910", "title": "Endoreismo", "text": ""}
{"id": "769912", "revid": "599013", "url": "https://it.wikipedia.org/wiki?curid=769912", "title": "Tkb", "text": ""}
{"id": "769923", "revid": "111319", "url": "https://it.wikipedia.org/wiki?curid=769923", "title": "Mondiali di nuoto", "text": ""}
{"id": "769926", "revid": "599013", "url": "https://it.wikipedia.org/wiki?curid=769926", "title": "Tjw", "text": ""}
{"id": "769930", "revid": "73997", "url": "https://it.wikipedia.org/wiki?curid=769930", "title": "Earthshaker", "text": ""}
{"id": "769931", "revid": "186825", "url": "https://it.wikipedia.org/wiki?curid=769931", "title": "La luna (Angelo Branduardi)", "text": "La luna \u00e8 il secondo album di Angelo Branduardi, del 1975.\nFu ristampato nel 1980 con l'aggiunta di un nuovo brano, con nuovi mixaggi e con il titolo modificato in \"Gulliver, la luna e altri disegni\". Del disco originale esiste la sola versione su LP. Della versione originale si possono trovare tre tirature, due datate al 1975 e una al 1976, identificabili per la data apposta dalla tipografia sul retro della copertina; a parte il cambio di data l'lp rimane identico, con copertina pesante e laminata. Una successiva edizione, priva di data sul retro, \u00e8 stampata su cartoncino leggero non laminato ed \u00e8 considerata come ristampa.\nBrani.\n\"Gli alberi sono alti\" \u00e8 la versione italiana di \"The Trees They Do Grow High\", canzone tradizionale inglese incisa anche da Joan Baez nel suo album \"Joan Baez, Vol. 2\" del 1961, da Alan Stivell e da Donovan.\nIl testo di \"Notturno\" \u00e8 tratto da una poesia di Alcmane, mentre quello di \"Confessioni di un malandrino\" da una poesia di Sergej Esenin.\nIl brano di chiusura del disco, \"La danza\", \u00e8 in forma di mantra, composto di soli quattro versi ripetuti \"ad libitum\"."}
{"id": "769935", "revid": "1776051", "url": "https://it.wikipedia.org/wiki?curid=769935", "title": "Ole Beich", "text": "Biografia.\nDopo aver imparato a suonare fin da giovanissimo, Beich divenne presto un'icona del rock in Danimarca grazie alla sua Fender Telecaster, al suo bell'aspetto, ai suoi lunghi capelli biondi e al suo ottimo stile musicale. Egli suon\u00f2 il basso e la chitarra per molte band della sua patria prima di decidere di andare a Los Angeles per esplorare la scena rock americana. Divenne cos\u00ec bassista della band L.A. Guns e per breve tempo anche dei Guns N' Roses, esibendosi in alcuni concerti. Abbandonata la scena musicale, mor\u00ec nel 1991, trovato morto sulle rive di un lago nei pressi di Copenaghen."}
{"id": "769940", "revid": "287204", "url": "https://it.wikipedia.org/wiki?curid=769940", "title": "La luna", "text": ""}
{"id": "769945", "revid": "287204", "url": "https://it.wikipedia.org/wiki?curid=769945", "title": "Imposta comunale sulla pubblicit\u00e0", "text": "Limposta comunale sulla pubblicit\u00e0, nel sistema fiscale italiano, \u00e8 una imposta consistente in una tariffa a metro quadro esposto, deliberata dal comune italiano nel rispetto dei limiti della sua classe di appartenenza, come definita in base al numero di abitanti. \nLa normativa di riferimento \u00e8 il d.lgs. 15 novembre 1993, n. 507."}
{"id": "769951", "revid": "144796", "url": "https://it.wikipedia.org/wiki?curid=769951", "title": "Gulliver, la luna e altri disegni", "text": "Gulliver, la luna e altri disegni \u00e8 una nuova versione del 1980 dell'album di Angelo Branduardi \"La luna\", che era stato pubblicato nel 1975.\nTutti i brani vennero remixati e fu aggiunto l'inedito \"Gulliver\". La voce \u00e8 reincisa in tutti i brani tranne \"Primavera\" e \"La danza\", ultime due tracce del disco.\nDa questo momento in poi i brani contenuti nelle raccolte faranno riferimento a questa versione dell'album.\nI testi sono tutti di Branduardi tranne \"Gulliver\", scritta da Luisa Zappa, \"Notturno\", tratto da una poesia di Alcmane, e \"Confessioni di un malandrino\", da una poesia di Sergej Esenin. La musica di \"Gulliver\", canzone arrangiata da Paul Buckmaster, \u00e8 ispirata dalla melodia della canzone tradizionale bretone \"Son ar chistr\" ed al brano medievale \"Quand je bois du vin clairet\". \"Donna mia\" \u00e8 una canzone che Branduardi ha dedicato alla moglie."}
{"id": "769962", "revid": "124123", "url": "https://it.wikipedia.org/wiki?curid=769962", "title": "Paek Nam-sun", "text": "Laureato all'Universit\u00e0 Kim Il-sung, si iscrisse giovanissimo al Partito del Lavoro di Corea e ne divenne nel 1968 responsabile degli affari esteri. Nel 1972 partecip\u00f2 agli incontri con i rappresentanti della Corea del Sud al fine di trovare un'intesa doganale e dal 1974 al 1979 fu ambasciatore in Polonia.\nNel 1990 entr\u00f2 nel Parlamento nordcoreano, di cui fu membro fino alla morte. Pur essendo un comunista moderato, Kim Jong-il ebbe fiducia in lui e nel 1998 lo nomin\u00f2 Ministro degli Esteri, carica mantenuta fino all'improvvisa scomparsa avvenuta il 3 gennaio del 2007, probabilmente nella capitale Pyongyang.\nPaek Nam-sun tent\u00f2 una politica di conciliazione sia con gli Stati Uniti d'America (fu l'unico ministro nordcoreano ad andare in visita ufficiale a Washington) sia con i vicini sudcoreani. Rimase tuttavia sempre un politico schivo, abituato ad agire nell'ombra, tant'\u00e8 che pur essendo uno degli esponenti pi\u00f9 importanti del suo Stato non fu mai coinvolto in intrighi o scandali.\nDopo il decesso, venne sostituito dal suo vice Kim Kye-gwan."}
{"id": "769965", "revid": "119210794", "url": "https://it.wikipedia.org/wiki?curid=769965", "title": "Casino Royale (romanzo)", "text": "Casino Royale (nell'edizione italiana spesso Casin\u00f2 Royal o Casin\u00f2 Royale) \u00e8 un romanzo del 1953 dello scrittore inglese Ian Fleming. \u00c8 la prima storia in cui compare il personaggio di James Bond.\nLa prima edizione italiana del romanzo fu pubblicata nel 1958 in allegato al \"Corriere della Sera\", ed era intitolata La benda nera.\nTrama.\nAppena promosso agente doppio 0 dal suo capo M in seguito all'assassinio di due colleghi che facevano il doppiogioco, la spia britannica James Bond viene inviata a Royale-les-Eaux, nella Francia settentrionale, con l'obiettivo di mandare sul lastrico ai tavoli da gioco del Casin\u00f2 Royale il banchiere del Partito Comunista Francese, Le Chiffre, spietato giocatore d'azzardo e gestore di bordelli. L'uomo ha investito in segreto i soldi del partito in attivit\u00e0 fallimentari, e a causa delle ingenti perdite si trova ora con l'acqua alla gola, costretto a racimolare in pochi giorni ai tavoli del Casin\u00f2 la cifra persa, pena la morte per mano dei servizi sovietici. L'MI6 spera di sfruttare questa favorevole situazione, costringendo Le Chiffre a chiedere la protezione degli inglesi in cambio di preziose informazioni sulle attivit\u00e0 segrete dei russi.\nBond non \u00e8 considerato da M come il suo elemento migliore, ma diventa il prescelto per la missione poich\u00e9 risulta essere il pi\u00f9 quotato giocatore di baccar\u00e0 dei servizi inglesi. Arrivato al Casin\u00f2, l'agente segreto si sbarazza di alcune cimici con cui era spiato dai vicini di stanza, e si presenta ai due colleghi inviati per aiutarlo nell'operazione, il francese Ren\u00e9 Mathis del Deuxi\u00e8me Bureau, e l'americano Felix Leiter della CIA. Inoltre, a James viene affiancata una donna, una contabile dell'MI6 di nome Vesper Lynd: la spia non ne \u00e8 entusiasta, poich\u00e9 teme che la ragazza non sia adatta alla missione; tuttavia Bond e Vesper collaborano, discutendo delle regole del gioco e della missione.\nNella decisiva partita a baccar\u00e0 contro Le Chiffre, per due volte Bond rischia di mandare tutto a monte. Prima gli viene puntato di soppiatto un fucile contro la schiena da uno scagnozzo del banchiere, che lo minaccia di morte se non avesse abbandonato il gioco; poi dilapida avventatamente, in una sola mano, l'intero capitale affidatogli da Vesper per conto dei servizi britannici. Quando tutto sembra perduto, Leiter fa arrivare a Bond, per mano degli statunitensi, gli insperati fondi per continuare la partita. Grazie alla sua abilit\u00e0 nelle carte e a qualche colpo di fortuna, James vince la partita, ripulendo Le Chiffre.\nDurante la cena tra Bond e Vesper per festeggiare il successo della missione, la contabile riceve un biglietto da Mathis, che la invita a raggiungerlo fuori. Bastano pochi secondi alla spia per capire che il messaggio \u00e8 falso: si precipita all'inseguimento della ragazza, che \u00e8 stata caricata su una macchina da Le Chiffre e dai suoi uomini. 007 sale sulla sua Bentley e si lancia all'inseguimento dei rapitori, ma incappa in un incidente orchestrato da questi ultimi. Una volta catturato, Bond viene portato assieme a Vesper in una villa fuorimano sulla costa, e successivamente legato nudo a una sedia (cui \u00e8 stata rimossa la seduta): nel tentativo di farsi restituire i suoi soldi, Le Chiffre inizia a torturare sadicamente la spia inglese, colpendola ripetutamente ai genitali con un battipanni, fino a farla svenire pi\u00f9 volte.\nAll'improvviso un uomo entra nella stanza e spara a Le Chiffre, mentre Bond perde i sensi un'altra volta. Quando si risveglia, si ritrova in un ospedale con Vesper. Ella gli tiene compagnia durante la convalescenza e, ormai innamorati, trascorrono il tempo insieme anche dopo la guarigione. Ci\u00f2 finch\u00e9, un giorno, la ragazza non nota un uomo con una benda nera e inizia a comportarsi in modo strano; le apparizioni del misterioso uomo si fanno sempre pi\u00f9 frequenti, nonostante Vesper continui a negare di conoscere il tipo e a rassicurare l'amato.\nUna mattina, al risveglio, un cameriere consegna a Bond una lettera. La spia raggiunge Vesper, ma la trova sul letto, ormai priva di segni di vita. Sul suo comodino c'\u00e8 un bicchiere con della polvere: James capisce cos\u00ec che la ragazza si \u00e8 spontaneamente avvelenata. Nella lettera, ella racconta del suo fidanzato, rapito dai sovietici, e dell'unico modo che aveva di rivederlo vivo: collaborare con un'agenzia spionistica chiamata SMERSH (contrazione di \"Smyert Shpionam\", ovvero \u00abmorte alle spie\u00bb), raccogliendo il denaro per Le Chiffre. Vesper, per\u00f2, si era innamorata di Bond e aveva cambiato idea, convinta anche che ormai non fosse pi\u00f9 possibile salvare il suo fidanzato. Lei avrebbe desiderato sposare Bond e avere un figlio con lui, ma era stata rintracciata dai sovietici e, per evitare che le spie dell'Est uccidessero entrambi, non le era rimasto che togliersi la vita, lasciando a James solo una lettera d'addio.\nPersonaggi.\nEssendo il primo di una lunga serie di romanzi, \"Casino Royale\" introduce un gran numero di personaggi, molti dei quali riappariranno nei capitoli successivi della serie:"}
{"id": "769967", "revid": "287204", "url": "https://it.wikipedia.org/wiki?curid=769967", "title": "Foday Sankoh", "text": "Biografia.\nFoday Sankoh nacque il 17 ottobre 1937 nel remoto villaggio di Masang Mayoso, nel distretto di Tonkolili, nella Provincia del Nord in Sierra Leone da padre di etnia Temne e madre di etnia Loko, Sankoh era figlio di agricoltori.\nSankoh segu\u00ec le scuole primarie e secondarie a Magburaka e svolse numerosi lavori a Magburaka, prima di entrare nelle forze armate della Sierra Leone nel 1956. Segu\u00ec l'addestramento militare in Nigeria e Regno Unito. Nel 1971, con il grado di caporale, fu espulso dall'esercito ed imprigionato per sette anni nel Pademba Road Prison a Freetown per aver preso parte ad un ammutinamento.\nIn seguito alla sua liberazione, lavor\u00f2 come fotografo itinerante nel sud e nell'est della Sierra Leone, entrando in contatto con giovani radicali e trovando il modo di entrare in Libia nel 1988, dove si addestr\u00f2 per l'insurrezione. Questa fu organizzata da Mu\u02bfammar Gheddafi, che aiut\u00f2 anche Charles G. Taylor a salire al potere. Citando le parole di Dougla Farah, possiamo dire che \u201cla pratica dell'amputazione delle braccia e delle gambe a uomini, donne e bambini, era parte di una campagna volta a prendere possesso dell'area diamantifera, e fu supportata da Gheddafi, che verificava periodicamente i loro progressi ed inviava loro armi\u201d.\nAl loro ritorno in Sierra Leone, Sankoh ed i suoi complici Rashid Mansaray e Abu Kanu reclutarono uomini per una rivolta armata per costringere alle dimissioni il governo dell'APC (All People's Congress). Successivamente andarono in Liberia, dove pare continuarono a reclutare persone ed a lavorare con l'NPFL (National Patriotic Front of Liberia) di Charles G. Taylor.\nGuerra civile.\nIl 23 marzo del 1991, il RUF, guidato da Foday Sankoh ed appoggiato da Charles Taylor, lanci\u00f2 il primo attacco nei villaggi del Distretto di Kailahun nella regione diamantifera della Provincia dell'Est della Sierra Leone.\nIl RUF divenne noto per l'utilizzo di pratiche brutali quali stupri di massa ed amputazioni durante la guerra civile. Sankoh ordin\u00f2 personalmente numerose operazioni, compresa una chiamata \u201cOperation Pay Yourself\u201d (Operazione Paga Te Stesso) che incoraggiava le truppe a razziare tutto quello che potevano trovare. Dopo essersi lamentati per l'utilizzo di tali tattiche, Kanu e Mansaray furono sommariamente condannati ed uccisi. Nel marzo del 1997, Sankoh vol\u00f2 in Nigeria dove fu posto agli arresti domiciliari ed in seguito imprigionato. Da questo momento fino al rilascio di Sankoh nel 1999, Sam Bockarie assunse il ruolo di direttore delle operazioni militari del RUF. Durante la guerra, durata dieci anni, Sankoh non mantenne numerose promesse di mettere fine ai combattimenti, compresi l'Accordo di Pace di Abidjan e l'Accordo di Pace di Lom\u00e8, firmati nel 1999. Finalmente il Regno Unito e l'ECOMOG (Economic Community of West African States Monitoring Group) intervennero con i loro piccoli ma professionali contingenti militari ed il RUF fu distrutto. Sankoh fu successivamente arrestato dopo che i suoi soldati spararono a numerosi manifestanti che protestavano fuori dalla sua casa di Freetown nel 2000. Il suo arresto port\u00f2 a numerose celebrazioni in tutta la Sierra Leone. Sankoh fu preso in consegna dal Regno Unito e fu accusato dalla Corte Speciale per la Sierra Leone delle Nazioni Unite di 17 capi d'accusa per vari crimini di guerra, inclusi l'utilizzo di bambini soldato, crimini contro l'umanit\u00e0, incluso lo sterminio, la riduzione in schiavit\u00f9, stupro e schiavit\u00f9 sessuale.\nMorte.\nSankoh mor\u00ec a seguito di complicazioni in seguito ad un ictus durante il processo. In una dichiarazione, il capo procuratore della corte per i crimini di guerra delle Nazioni Unite asser\u00ec che la morte di Sankoh gli ha garantito \u201cuna fine pacifica, che lui ha negato a tanti altri.\u201d"}
{"id": "769968", "revid": "287204", "url": "https://it.wikipedia.org/wiki?curid=769968", "title": "Corpse paint", "text": "Il Corpse paint (in italiano trucco cadaverico) \u00e8 uno stile di trucco bianco e nero utilizzato specialmente da gruppi black metal durante i loro concerti e durante i servizi fotografici.\nSpesso i musicisti che amano usare questo stile tingono i loro volti di bianco con l'area intorno alle labbra e agli occhi in nero. Solo raramente sono utilizzati altri colori, come nel caso del gruppo black doom metal Shining, solito ad usare anche le tinte rosse e grigie.\nStoria.\nIl corpse paint, diversamente da come molti credono, non \u00e8 musicalmente nato con il black metal e nemmeno con lo shock rocker Alice Cooper. Il primo ad usare questo trucco fu, secondo molti critici, Arthur Brown, quasi in contemporanea con Kevin Ayers, seguito qualche anno dopo da Alice Cooper, i quali si esibivano in questa maniera sul finire degli anni sessanta. Dopo qualche anno questo trucco fu usato dai Kiss (nel caso di Gene Simmons, mentre quello degli altri componenti era considerato \"fumettistico\") e sul finire degli anni '70 dai Misfits. Negli anni '80 fu ampiamente usato dai Mercyful Fate e dal suo leader King Diamond nella carriera solista.\nAnche gli Slayer usavano questo \"make up\" nei loro primissimi periodi della loro carriera (\u00e8 possibile osservare ci\u00f2 sul \"booklet\" di \"Show No Mercy\" e nei vari \"bootleg\" risalenti ai loro primi anni di attivit\u00e0) anche se diverso da quello tradizionale, in quanto usavano solo colorarsi di nero i contorni degli occhi. Dopo poco tempo, venne abbandonato perch\u00e9 il \"frontman\" Tom Araya lo giudic\u00f2 ridicolo.\nNegli anni '90, l'uso di questo stile divenne quasi uno standard nella musica black metal, esempi sono gli Immortal, Mayhem, Marduk, Gorgoroth e Dimmu Borgir.\nAnche Marilyn Manson usa, alle volte, questo stile di trucco.\nI Queen, in Breakthru hanno truccato il volto dell'attrice del video con questa tecnica.\nI Twisted Sisters portano un trucco cos\u00ec pesante che arriva ai confini del corpse paint.\nRobbie Williams, in Let Me Entertain You, ha il volto truccato per copiare i Kiss.\nI Goldfrapp, in Alive hanno pitturato il proprio corpo di ballo per la coreografia con questa tecnica, nonostante questa musica sia synth pop.\nCritiche.\nGruppi come i disciolti Emperor e i Borknagar, che in passato facevano di questo trucco un loro \"trademark\", attualmente si rifiutano di usarlo perch\u00e9 non lo ritengono pi\u00f9 una caratteristica distintiva."}
{"id": "769969", "revid": "599013", "url": "https://it.wikipedia.org/wiki?curid=769969", "title": "Tkc", "text": ""}
{"id": "769973", "revid": "110157", "url": "https://it.wikipedia.org/wiki?curid=769973", "title": "Victoria's Secret", "text": "Victoria's Secret \u00e8 un marchio statunitense di abbigliamento femminile noto soprattutto per le creazioni di lingerie e prodotti di bellezza. Il nome della societ\u00e0 \u00e8 un riferimento alla regina Vittoria e fu fondata nel 1977 dagli imprenditori Roy Raymond e Gaye Raymond. A partire dal 2019, negli Stati Uniti, Victoria's Secret \u00e8 il pi\u00f9 grande rivenditore di lingerie.\nStoria.\nVictoria's Secret fu fondata da Roy Raymond e sua moglie Gaye a San Francisco nel 1977. Otto anni prima di fondare questa societ\u00e0, Raymond si rec\u00f2 in un grande magazzino per acquistare biancheria intima per la moglie, ma si trov\u00f2 di fronte a scaffali con accappatoi in spugna e brutte camicie da notte di nylon con stampe floreali, cos\u00ec decise di fondare Victoria's Secret. Studi\u00f2 il mercato della lingerie per otto anni e si fece prestare 40\u00a0000 dollari dai suoi genitori e altri 40\u00a0000 da una banca e apr\u00ec il suo primo negozio presso lo Stanford Shopping Center. Nel suo primo anno Victoria's Secret incass\u00f2 500\u00a0000 dollari, sufficienti per finanziare altri quattro punti vendita; la societ\u00e0 ha poi ampliato i suoi canali di vendita attraverso la vendita per corrispondenza.\nNel 1982 Raymond vende la societ\u00e0, che ha avuto un guadagno annuo di 6 milioni di dollari grazie ai sei negozi e al catalogo, a Leslie Wexner, creatore di Limited Brands. Nel 1983 Leslie Wexner rinnova Victoria's Secret scartando la biancheria maschile dedicandosi solo a quella femminile e proponendo nuovi colori e modelli; la societ\u00e0 continu\u00f2 a guadagnare tanto che nei cinque anni successivi i negozi diventarono 346.\nNegli anni 1990 aument\u00f2 la vendita per corrispondenza e fu creata una propria linea di profumi, e la propria offerta venne ampliata con prodotti di abbigliamento per la citt\u00e0 e per lo sport. Al 1998 si data l'entrata nel mercato cosmetico.\nNel 2006 i negozi di Victoria's Secret diventano pi\u00f9 di 1\u00a0000. Victoria's Secret ha totalizzato vendite per pi\u00f9 di 5 miliardi di dollari grazie ai suoi 900 punti vendita negli Stati Uniti nel 2007 e un risultato operativo superiore al miliardo di dollari nel 2006.\nNel 2012 Victoria's Secret ha un fatturato di 4,6 miliardi di dollari e rappresenta il 40% del fatturato della Limited Brands. Nel 2015 il fatturato dell'azienda cresce del 6,4% rispetto all'anno precedente, arrivando a 7,67 miliardi di dollari. Mentre la \"Limited Brands\", che oltre a Victoria's Secret controlla anche i marchi Pink, Bath &amp; Body Works, La Senza e Henri Bendel, archivia l'esercizio fiscale al 30 gennaio 2016 con un fatturato di 12,15 miliardi di dollari.\nDopo un crollo del 40% in un solo anno, Victoria's Secret ha annunciato nel 2019 che chiuder\u00e0 53 negozi negli Stati Uniti. La societ\u00e0 ha anche annunciato il rilancio della sua linea di costumi da bagno nel marzo 2019. Nel 2019, il vicepresidente esecutivo April Holt si \u00e8 dimesso dopo sedici anni.\nIl 20 febbraio 2020, il controllo della societ\u00e0 \u00e8 stato venduto a un fondo di private equity, Sycamore Partners, per 525 milioni di dollari (la societ\u00e0 quindi \u00e8 stata valutata 1,1 miliardi). Il proprietario di Victoria's Secret, L Brands, a cui fanno capo tutti i negozi, manterr\u00e0 una partecipazione di minoranza del 45% e Lex Wexner si dimetter\u00e0 da presidente e CEO della societ\u00e0 madre. Nemmeno tre mesi pi\u00f9 tardi, ai primi di maggio 2020, Sycamore Partner \u00e8 riuscito ad annullare il suo investimento con l'assenso di L Brands per evitare battaglie legali: in aprile infatti Sycamore Partner aveva contestato a L Brands la decisione di avere chiuso, a causa della pandemia, tutti i negozi Victoria's Secret e Pink a livello globale. Confermata l'uscita per met\u00e0 maggio di Lex Wexner che ha gestito l'azienda per oltre 50 anni. Nel giugno 2020 la filiale inglese di Victoria's Secret finisce in fallimento.\nFranchising.\nNel 2010 l'azienda si amplia con un franchising internazionale aprendo negozi in America Latina, come in Venezuela e Colombia. Lo stesso anno \u00e8 stato aperto il primo negozio in Medio Oriente in Kuwait, con vendita di prodotti, tra cui accessori cosmetici e di marca ma non di lingerie.\nNel 2011 sono stati aperti negozi ai Caraibi, Porto Rico e Santo Domingo. In Europa il primo negozio \u00e8 stato aperto, nel 2012, a Varsavia, in Polonia, e subito dopo a Londra. Tuttavia, poich\u00e9 si tratta di un negozio in franchising, in Polonia, vende solo prodotti di bellezza e accessori, mentre nel Regno Unito risiede la prima societ\u00e0 che vende lingerie e abbigliamento di Victoria's Secret in Europa.\nIn Italia i primi negozi verranno aperti nel 2015 grazie al Gruppo Percassi con la vendita di lingerie, pelletteria e prodotti di bellezza. Al 2017 in Italia i negozi sono 13:\nOpening soon.\nAi primi di dicembre del 2020 \u00e8 prevista l'apertura del nuovo flagship a Milano in Galleria del Corso. \u00c8 infatti in dirittura d'arrivo il completamento dell'intervento di ristrutturazione dell'intero immobile occupato in precedenza da Coin e anche degli spazi urbani prospicienti, lungo la via della Passarella. Sorger\u00e0 quindi una \"nuova piazzetta dello shopping\" sulla quale si affacceranno Mango, Kiko e il nuovo negozio di Victoria's Secret che si presenter\u00e0 con un imponente led wall di circa dodici metri di altezza sopra il nuovo ingresso. Il nuovo store, equiparabile a quelli di Londra e Shangai, si svilupper\u00e0 su due livelli, con una serie di spazi a tema all'interno e un'area VIP dedicata. Tutto in perfetto stile Victoria's Secret come l'imponente scala interna curva contornata da una seconda led wall che accompagner\u00e0 i clienti al livello superiore e con soffitti decorati oro, lampadari, pouf decorati, camerini con assistenti dedicati e due vetrine monumentali verso Galleria del Corso e lungo via Passarella.\nControversie.\nNel 2009, Victoria's Secret \u00e8 stata citata in giudizio pi\u00f9 volte. Le cause legali sostenevano che la biancheria intima difettosa contenente formaldeide causava gravi escoriazioni cutanee sulle donne che le indossavano. Sei casi sono stati archiviati in Ohio e due in Florida. Almeno altre 17 cause sono state depositate in altri sei Stati dopo il gennaio 2008. La querelante si \u00e8 rifiutata di sottoporsi a un semplice test patch per determinare la causa precisa della sua reazione e il suo caso \u00e8 stato successivamente ritirato. Il consiglio sulla formaldeide ha rilasciato una dichiarazione secondo cui il farmaco si dissipa rapidamente in aria, acqua e luce solare.\nNel 2011 un'indagine svolta dal sito americano Bloomberg ha dimostrato che molto del \"cotone biologico\" utilizzato nei loro capi, \u00e8 in realt\u00e0 per la maggior parte frutto del lavoro di aziende che sfruttano il lavoro minorile in Burkina Faso.\nNel 2012, un fornitore di Victoria's Secret \u00e8 stato indagato per sfruttamento minorile nella raccolta del cotone utilizzato per realizzare i suoi prodotti. Durante la sfilata del 2012 nel segmento \"Calendar Girls\" la modella Karlie Kloss ha indossato un maestoso copricapo di piume bianche, rosse e nere che toccava fino a terra, tipico dei nativi americani. Sull'immagine della modella si \u00e8 abbattuta una pioggia di critiche poich\u00e9 \u00e8 stata giudicata irrispettosa della storia e delle tradizioni dei nativi americani. L'outfit viene successivamente rimosso dalle registrazioni che sono state trasmesse in televisione.\nNel 2014 \u00e8 stata lanciata una petizione online contro la linea \"Body\", dopo che sui manifesti \u00e8 apparso lo slogan \"The Perfect Body\", in cui le modelle troppo magre mandano un messaggio non salutare e dannoso. La petizione ha ottenuto pi\u00f9 di 30\u00a0000 firme, e anche se la casa di moda non si \u00e8 mai scusata, ha cambiato lo slogan in \"A Body For Every Body\".\nAl Victoria's Secret Fashion Show 2016, il marchio \u00e8 stato nuovamente accusato di appropriazione culturale durante il segmento \"The Road Ahead\" che ha tratto ispirazione dalla cultura cinese. La coda di fiamma di Kendall Jenner, il costume da drago di Elsa Hosk e gli stivali a coscia ricamati di Adriana Lima sono ci\u00f2 che ha causato un tumulto perch\u00e9 molti fan hanno ritenuto che fosse inappropriato per le donne di altre culture indossare quegli articoli che significano cos\u00ec tanto per la cultura cinese.\nA novembre 2018, il presidente di Victoria's Secret Edward Razek e il vicepresidente esecutivo delle relazioni pubbliche Monica Mitro sono stati intervistati da Vogue. Nell'intervista, discutendo della diversit\u00e0, Razek ha fatto commenti negativi riguardo al coinvolgimento di persone transessuali allo show. Questi commenti hanno ricevuto un immediato contraccolpo da molti nella comunit\u00e0 dei modelli, tra cui la modella transgender Carmen Carrera, l'attuale e l'ex angelo Lily Aldridge e Karlie Kloss e la modella Kendall Jenner. In seguito Razek si \u00e8 scusato.\nProdotti.\n\"Victoria's Secret\" \u00e8 una delle aziende di lingerie pi\u00f9 famose al mondo, ma oltre a creazioni di intimo produce anche costumi, maglieria, calzature, profumi, pelletteria e prodotti di bellezza e make up. Nel 2016 l'azienda prende la decisione di non produrre pi\u00f9 calzature, accessori, abbigliamento e costumi da bagno, quest'ultimi a causa del calo delle vendite. Nel 2015 infatti i costumi hanno avuto un fatturato del 6,5% delle vendite totali, circa 500 milioni di euro. Nel 2019 la casa di moda torna a produrre costumi da bagno.\nI prodotti di Victoria's Secret sono acquistabili anche attraverso il catalogo \"Victoria's Secret Direct\" che ha vendite per circa 870 milioni di dollari.\nPink Victoria's Secret.\nNel luglio 2006 i dirigenti della compagnia lanciarono \"Pink\", una linea di abiti da casa e da notte, prodotti di bellezza, accessori e abbigliamento intimo, appositamente disegnati per un pubblico costituito da ragazze tra i 15 e i 22 anni. Nel 2009 \"Pink\" stabilisce i suoi primi quattro negozi indipendenti in Canada. Nel 2010 le vendite di Pink hanno raggiunto 1 miliardo di dollari.\nLe modelle \"Pink\" girano in tour i vari campus universitari della nazione. La compagnia vende i propri prodotti ai giovani attraverso MySpace, in collaborazione con MTV e blog orientati ai giovani.\nNel 2006 Ashlee Simpson \u00e8 stata nominata \"spokesmodel\" per \"Pink\" diventando la prima non-modella rappresentante di un brand di Victoria's Secret.\nLe \"spokesmodels\" (rappresentanti) della nuova linea sono state:\nVictoria's Secret Angels.\nLe modelle pi\u00f9 importanti di Victoria's Secret sono denominate \"Victoria's Secret Angels\". \nNel 2021, durante il processo di cambio d'immagine dell'azienda, le \"Victoria's Secret Angels\" sono state dismesse.\nRiconoscimenti.\nNel novembre 2007 le \"Victoria's Secret Angels\" (Heidi Klum, Adriana Lima, Alessandra Ambrosio, Karolina Kurkova, Selita Ebanks, Izabel Goulart, Marisa Miller, e Miranda Kerr) hanno ricevuto una stella sulla Hollywood Walk of Fame di Los Angeles, incoronando la casa di moda come icona della lingerie femminile.\nVictoria's Secret Fashion Show.\nIl primo show, nel 1995, si \u00e8 tenuto all'Hotel Plaza di New York e aveva numerose modelle che sfilavano in passerella indossando camicie da notte.\nLa compagnia fece storia nel 1999 con la prima trasmissione broadcast via web del Victoria's Secret Fashion Show che totalizz\u00f2 1,5 milioni di spettatori, e molti altri non riuscirono a vederlo. Lo spettacolo fu pubblicizzato al Super Bowl.\nGeneralmente il Fashion Show ha luogo al New York Armony sulla Lexington Avenue e mostra per lo pi\u00f9 biancheria intima e reggiseni. Lo show \u00e8 diventato un evento grandioso (e quindi costoso) caratterizzato da elaborate lingerie e costumi, musiche e scenografie che cambiano a seconda dei diversi temi che sta presentando lo show, nel 2011 il budget per la sfilata di moda era di $12 milioni rispetto a budget di $120\u00a0000 del primo spettacolo. Lo show attira centinaia di celebrit\u00e0 e intrattenitori che partecipano ogni anno. Le enormi ali d'angelo indossate dalle modelle cos\u00ec come altre ali di varie forme (farfalla, pavone o ali di diavolo) sono un marchio di fabbrica di Victoria's Secret.\nNel 2000 Karolina Kurkova \u00e8 la modella pi\u00f9 giovane, 16 anni, che abbia mai calcato la passerella di Victoria Secret. Caitriona Balfe (conosciuta per il suo ruolo di protagonista nello show \"Outlander\") sfil\u00f2 per Victoria's Secret nel 2002. Nel 2004 invece dell'annuale sfilata gli Angeli Tyra Banks, Heidi Klum, Gisele B\u00fcndchen, Adriana Lima e Alessandra Ambrosio hanno fatto un \"Angels Across America Tour\", visitando le citt\u00e0 di New York, Miami, Los Angeles e Las Vegas. Nel 2006 e 2007 gli spettacoli si sono svolti presso il \"Kodak Theatre\" di Los Angeles. Nel 2006 ha esordito in passerella la linea Pink e Justin Timberlake ha aperto lo show con la sua canzone \"Sexy Back\". L'anno successivo, durante lo show, si sono esibite le Spice Girls, mentre Kanye West ha annullato la sua apparizione a causa della morte della madre, ed \u00e8 stato sostituito da will.i.am.\nNel 2008 la sfilata ha avuto luogo presso il Fontainebleau Miami Beach. A differenza degli altri spettacoli, la pista \u00e8 stata progettata in parallelo con i sedili del pubblico. Dal 2009 al 2014 lo show si \u00e8 svolto al \"Lexington Avenue Armory\" di New York. Nel 2011 Kanye West ha cantato \"Stronger\", con un omaggio a sua madre che era morta prima del suo concerto in programma quattro anni prima.\nNel 2012, Lais Ribeiro si ruppe la caviglia durante le prove. Non partecipando allo show, i suoi due outfit furono indossati da Behati Prinsloo e Shanina Shaik. Lindsay Ellingson ha indossato il primo outfit creato con la stampa 3D nella sezione \"Snow Angels\" del 2013.\nNel 2015 Rihanna avrebbe dovuto esibirsi durante lo show accanto a Selena Gomez e The Weeknd, tuttavia decise di annullare il live per dedicarsi al nuovo album e venne sostituita da Ellie Goulding. Nel 2016 lo show si \u00e8 svolto al Grand Palais di Parigi e ha fatto il suo esordio come performer allo show la cantautrice Lady Gaga, che si \u00e8 esibita con \"Million Reasons\", \"A-Yo\" e \"John Wayne\", brani tratti dal suo album \"Joanne\". Per l'occasione la cantante ha anche indossato una giacca con le ali, simulando le modelle \"Angels\".\nA settembre 2017 la casa di lingerie annuncia la sua prima collaborazione la casa di moda Balmain. Sempre nel 2017, le modelle russe Julija Beljakova, Kate Grigorieva e Irina \u0160aripova, l'ucraina Da\u0161a Chlystun, l'americana Gigi Hadid e la nigeriana Mayowa Nicholas non hanno ricevuto il visto per la Cina, dovendo rinunciare alla sfilata tenuta a Shanghai.\nNel corso degli anni sono stati utilizzati svariati materiali per produrre le \"Ali\" indossate dalle modelle durante la sfilata: ad esempio cartoline, palloncini e anche caramelle.\nNel 2019 la casa di moda decide di cancellare lo show.\nFantasy Bra.\nDurante il fashion show viene presentato il particolare e costoso reggiseno della linea \"Fantasy Bra\". Inizialmente pensato per comparire solamente nel catalogo di Victoria Secret, compare durante la sfilata dal 2001. Questi reggiseni sono formati da diamanti, smeraldi e rubini.\nI Fantasy Bra, dopo essere stati indossati durante la sfilata vengono messi all'asta; se non venduti, dopo un anno, vengono ridati ai designer che ne recupera le pietre. Gli unici a essere stati venduti furono il \"VS Heavenly '70 Fantasy Bra\" indossato nel 2004 da Tyra Banks e il \"Floral Fantasy Bra\" del 2012 indossato da Alessandra Ambrosio.\nHeidi Klum e Adriana Lima hanno indossato il \"Fantasy Bra\" in tre diversi anni. Gisele B\u00fcndchen, Tyra Banks, Karolina Kurkova e Alessandra Ambrosio hanno invece indossato ben due \"Fantasy Bra\".\n\"Red Hot Fantasy Bra/Panties\" (2000) conquista il Guinness dei primati come capo di intimo pi\u00f9 costoso mai creato, 15 milioni di dollari. \"Harlequin Fantasy Bra\" (2009) e \"Bombshell Fantasy Bra\" (2010) sono stati creati da Damiani.\nNel 2014 per la prima volta vengono realizzati due Fantasy bra, indossati da Adriana Lima e Alessandra Ambrosio.\nSwarovski Outfit.\nInsieme al \"Fantasy Bra\", lo \"Swarovski Outfit\" \u00e8 un altro pezzo importante della collezione.\nApertura e chiusura dello show.\nOgni anno, vengono scelti due angeli per aprire e chiudere lo show, il record di apertura appartiene ad Adriana Lima, con cinque show aperti, quello di chiusura a Heidi Klum e Adriana Lima, con tre show chiusi."}
{"id": "769975", "revid": "2181294", "url": "https://it.wikipedia.org/wiki?curid=769975", "title": "Le Chiffre", "text": "Le Chiffre \u00e8 un personaggio immaginario della serie di romanzi di James Bond, nemico della spia britannica, e principale antagonista di \"Casino Royale\" (1953), dell'omonimo episodio di \"Climax!\" (1954), antagonista secondario del film parodistico con David Niven (1967) e di nuovo antagonista principale nel film \"reboot\" con Daniel Craig (2006). Il suo nome pu\u00f2 essere tradotto in italiano come \"Il numero\" o \"La cifra\".\nBiografia.\nRomanzo.\nNel romanzo \"Casino Royale\" di Ian Fleming del 1953 (primo romanzo su James Bond), Le Chiffre \u00e8 un ex deportato di Dachau, di circa quarantacinque anni, alto un metro e settantadue, dai capelli rossi tagliati a spazzola. Ha perso la memoria, perci\u00f2 non si ricorda n\u00e9 il suo nome di battesimo e n\u00e9 il suo cognome, per questo ha assunto l'appellativo di \"Le Chiffre\". Possiede per\u00f2 un accento di Marsiglia che fa intuire le sue origini.\n\u00c8 un banchiere spietato, crudele e spregiudicato del Partito Comunista Francese, finito sul lastrico a causa di suoi affari con bordelli e prostitute. \u00c8 solito assumere benzidina per via nasale tramite un inalatore. Ha diversi pseudonimi, tutte varianti del nome \"La cifra\": \"The number\", \"Herr Ziffer\".\n\u00c8 un uomo spregevole, che tortura brutalmente James Bond, colpendolo ai genitali con un battipanni. Viene ucciso con un colpo di pistola sparato in testa da un agente dello SMERSH, un'agenzia segreta russa, per aver perso tutti i soldi per finanziare il partito francese; considerando tutti i film e libri della saga dell'agente dell'MI6, Le Chiffre risulta l'unico \"cattivo\" principale che non viene eliminato direttamente da Bond, con la possibile eccezione di Boris Grischenco (che era per\u00f2 uno \"scagnozzo\") e di Emilio Largo nel film \"Thunderball\".\nCinema.\nNel film del 2006 \"Casino Royale\", Le Chiffre possiede il volto dell'attore danese Mads Mikkelsen. Il Le Chiffre di Mikkelsen soffre di un malfunzionamento dei dotti lacrimari, che gli causano in alcuni momenti lacrime di sangue, e, invece che per via nasale, assume medicine (probabilmente contro l'asma) attraverso un inalatore orale.\nNel film Le Chiffre \u00e8 un matematico, albanese probabilmente, con la passione del poker. E il banchiere e finanziatore del terrorismo internazionale, che viene messo sul lastrico da Bond stesso dopo un fallito attentato ad un aereo di linea. Anche lui tortura Bond, ma ovviamente non viene eliminato da agenti segreti russi: ad ucciderlo \u00e8 Mr. White, insoddisfatto per la perdita dei propri soldi.\nLe Chiffre nei film apocrifi.\nIncredibilmente, addirittura due grandissimi hanno interpretato Le Chiffre negli altri due adattamenti apocrifi (cio\u00e8 film non EON) del romanzo di Fleming \"Casino Royale\" (1953):"}
{"id": "769976", "revid": "31789", "url": "https://it.wikipedia.org/wiki?curid=769976", "title": "Olivuccio di Ciccarello", "text": "Operante dal 1388 al 1439, fu il precursore della pittura marchigiana del XV secolo, nonch\u00e9 la figura principale della scuola di pittura di Ancona, che fior\u00ec tra Trecento e Quattrocento.\nBiografia.\nDi Olivuccio, sino al 2002, non si conosceva nessuna opera, ma erano noti il suo nome e l'importanza, dedotta dal fatto che il duca di Milano Filippo Maria Visconti gli aveva commissionato nel 1429 la decorazione ad affresco (con tema \"Adorazione dei Magi\") della Santa Casa di Loreto, opera oggi non pi\u00f9 visibile perch\u00e9 occultata dalla decorazione marmorea disegnata dal Bramante o distrutta. \nNel 2002, per\u00f2, ci fu una svolta: sul \"Crocifisso\" del 1396 conservato a Macerata Feltria, la firma dell'artefice, che fino a quel momento era stata letta \"Carolus\", in seguito a un'intuizione dello storico dell'arte Matteo Mazzalupi si rivel\u00f2 come \"Ciccarellus\"; l'opera venne cos\u00ec riportata al suo vero autore, Olivuccio. Di conseguenza, tutte le opere che erano state attribuite al pittore Carlo da Camerino, perch\u00e9 possedevano analogie stilistiche con il \"Crocifisso\", unica opera firmata, furono assegnate a Olivuccio di Ciccarello. Carlo risult\u00f2 essere cos\u00ec una figura fittizia, tanto da essere definito da Mazzalupi \"il pittore inesistente\", mentre Olivuccio, pittore di cui era noto il nome, ma a cui, come gi\u00e0 ricordato, non era attribuita neppure un'opera, ebbe finalmente riconosciuta la paternit\u00e0 dei propri dipinti.\nOlivuccio fu un esponente di primo piano della Scuola di Ancona, attiva tra XIV e XV secolo in ambito tardo-gotico; insieme a lui operarono Giambono di Corrado da Ragusa, suo figlio adottivo, e Bartolomeo di Tommaso da Foligno. Il suo legame con la citt\u00e0 dorica \u00e8 testimoniato dal fatto che la maggior parte delle sue opere \u00e8 conservata ad Ancona oppure da questa citt\u00e0 proviene; inoltre nel documento attestante la commissione per l'affresco nella Santa Casa di Loreto, Olivuccio \u00e8 chiamato \"Magister Alegutius Cicarelli de Ancona\".\nIl percorso artistico di Olivuccio parte dal gotico (punti di riferimento probabilmente furono le opere assisiati di Giotto, Simone Martini ed Ambrogio Lorenzetti) per poi giungere a moduli tipici del gotico internazionale.\nLe sue opere hanno subito una dispersione davvero notevole, ed ora sono esposte nei musei di vari paesi del mondo: in Italia (ad Ancona, Macerata Feltria, Camerino, Recanati, Fermo, Urbino, Mondavio, Roma, Bergamo e Milano), in altri paesi europei (a Strasburgo, Cambridge, Stoccolma, Zagabria), nel continente americano (a Baltimora, Cleveland, Santiago del Cile).\nFu sepolto nella chiesa di San Francesco alle Scale di Ancona.\nOpere.\nLe fonti che attestano le opere elencate qui sotto, ed edite antecedentemente al 2002, parlano di Carlo da Camerino; successivamente a tale data, parlano di Olivuccio di Ciccarello. Per i motivi esposti sopra, i due nomi si riconducono entrambi ad Olivuccio."}
{"id": "769977", "revid": "110157", "url": "https://it.wikipedia.org/wiki?curid=769977", "title": "Futuro antico II", "text": "Futuro antico II - Sulle orme dei patriarchi \u00e8 un album del cantautore italiano Angelo Branduardi, pubblicato nel 1998.\nSi tratta del secondo capitolo del progetto \"Futuro antico\".\nBranduardi suona con il gruppo Finisterrae. La direzione \u00e8 affidata al maestro Renato Serio, come nel precedente disco.\nTracce.\nDal brano \"Schiarazula marazula\" Branduardi ha tratto ispirazione per la composizione del brano \"Ballo in FA diesis minore\" inserito nell'album La pulce d'acqua; \ndal brano \"Tourdion\" (inserito nella \"suite dell'arboscello\") ha tratto ispirazione per la canzone \"Donna ti voglio cantare\" contenuta nel disco Cogli la prima mela"}
{"id": "769988", "revid": "712828", "url": "https://it.wikipedia.org/wiki?curid=769988", "title": "Ayane's High Kick", "text": " \u00e8 un OAV in due episodi del 1997 prodotto dalla Nikkatsu Corporation.\nTrama.\nAyane Mistui \u00e8 una studentessa di 17 anni che frequenta il liceo, \u00e8 carina, atletica, e pigra nello studio e vorrebbe diventare una wrestler femminile professionale. Ayane ha sempre ha desiderato essere un pro-pro-wrestler femminile. Un giorno mostra alla giuria alcune mosse ma non viene scelta. Ottiene un'offerta da un uomo misterioso che vuole addestrarla indipendentemente. Ma a sua insaputa \u00e8 un allenatore di Kickboxing, lo sport che odia tanto."}
{"id": "769989", "revid": "595001", "url": "https://it.wikipedia.org/wiki?curid=769989", "title": "Eros Riccio", "text": "\u00c8 Grande Maestro Internazionale di scacchi per corrispondenza, campione di scacchi avanzati, vicecampione d'Europa e bronzo olimpico con la nazionale italiana ICCF e campione del mondo di scacchi per corrispondenza FICGS. \u00c8 anche autore di un personale libro di aperture di scacchi, chiamato Sikanda.\nCarriera scacchistica.\nDopo aver scalato le varie categorie nazionali della Federazione Scacchistica Italiana, vince vari tornei e acquisisce il titolo di Candidato Maestro al torneo di Imperia e due norme di Maestro ai tornei di Santa Margherita Ligure e Montecatini Terme.\nTornei individuali ICCF.\nDal 2000, pur continuando a partecipare ad alcuni tornei di scacchi a tavolino, si dedica principalmente al gioco a distanza e aderisce all'ASIGC (Associazione Scacchistica Italiana Giocatori per Corrispondenza) e all'ICCF (International Correspondence Chess Federation).\nA livello nazionale vince il \"7\u00ba campionato italiano assoluto di scacchi per e-mail\" (2005), il \"1\u00ba Italian Webserver Open Tournament\" (2007) e tre \"campionati italiani assoluti di scacchi per corrispondenza\" su quattro partecipazioni, il \"54\u00ba\" nel 2006, il \"57\u00ba\" nel 2009 e, dopo un secondo posto nel 59\u00ba, il \"61\u00ba\" nel 2013.\nA livello internazionale \u00e8 primo nel \"Jubilee Email P021\", nell\"Email Master Class 168\", nel gruppo 2 e nella semifinale 3 del \"2\u00ba Webchess Open Tournament\" e vince con 14 punti su 14 il torneo tematico mondiale \"Frankenstein-Dracula\" (2007).\nNel 2013 vince l\"Umansky Memorial\", torneo internazionale di alto livello (cat. 14) organizzato dalla federazione russa di scacchi per corrispondenza in onore dello scomparso campione del mondo ICCF Mikhail Umansky, ed \u00e8 secondo nel \"RUS/Diamond\" (cat. 14), organizzato dalla stessa federazione.\nNel 2018 accetta l\u2019invito a partecipare al \"Petr Boukal Memorial\", che chiude 4\u00ba ad un punto dal vincitore, (cat. 14), organizzato in memoria dello scomparso omonimo scacchista dalla federazione ceca.\nTornei a squadre ICCF con la nazionale italiana.\nI risultati con la nazionale italiana gli rendono la 1\u00aa scacchiera nelle sfide ICCF con \"Finlandia\", \"Lettonia\" e \"Resto d'Europa\", nei tornei di \"Champions League A 2007\" e \"2010\" e di \"Mare Nostrum III\" e guida l\u2019Italia soprattutto nella finale del \"7\u00ba Campionato d'Europa a squadre\", con la nazionale italiana che ottiene la medaglia d'argento (2011), nella finale della \"17\u00aa Olimpiade\", con la nazionale italiana che vince la medaglia di bronzo (2012), e nella finale della \"18\u00aa Olimpiade\".\nCon la nazionale italiana conquista anche la seconda medaglia d'argento (2014) nella finale dell\"8\u00ba Campionato d'Europa a squadre\" e la medaglia di bronzo (2017) nella finale del \"9\u00ba Campionato d'Europa a squadre\", chiudendo al primo posto in 2\u00aa scacchiera e ottenendo l'ottava norma di Grande Maestro ICCF (record italiano).\nNel 2018 \u00e8 ancora prima scacchiera della nazionale italiana nella sfida Italia - Romania, organizzata per celebrare i cento anni dalla nascita della Romania.\nTitoli e rating ICCF.\nI campionati, le classifiche e i titoli ICCF sono riconosciuti a tutti gli effetti dalla FIDE (F\u00e9d\u00e9ration Internationale des \u00c9checs), che \u00e8 l\u2019organo supremo nel mondo degli scacchi.\nNel 2007 Riccio acquisisce i titoli ICCF di Maestro Internazionale e di Maestro Internazionale Senior e nel 2010 conquista il titolo definitivo di Grande Maestro Internazionale, ottenendo la terza norma di GM a conclusione della finale del 7\u00ba Campionato d'Europa, classificandosi al primo posto in prima scacchiera.\nNel 2009 supera per la prima volta i 2600 punti Elo ed \u00e8 tra i primi 5 giocatori a livello nazionale.\nNel 2013, con 2628 punti Elo, raggiunge il primo posto nella classifica italiana.\nNel 2014, con 2636 punti Elo, entra nella top ten della classifica mondiale.\nNel dicembre 2021 il suo Elo ICCF \u00e8 di 2640 punti ed \u00e8 primo nella classifica italiana e al 4\u00ba posto nella classifica mondiale.\nCampionato del mondo FICGS.\nNel 2008 prende parte al Campionato del Mondo di scacchi per corrispondenza FICGS. Supera le fasi eliminatorie, la semifinale e il torneo dei candidati e, in finale, sconfigge il detentore del titolo, lo statunitense \"Edward Kotlyanskiy\", diventando il 4\u00b0 Campione del Mondo di scacchi per corrispondenza FICGS.\nDifende e conserva il titolo dalla 5\u00aa alla 19\u00aa edizione confermandosi Campione del Mondo FICGS per sedici volte consecutive.\nSikanda.\nNel frattempo lavora incamerando manualmente un numero notevolissimo di dati, ad un suo personale \"Libro delle aperture\", da lui chiamato \"Sikanda\", e partecipa come \"Book author\" a due campionati del mondo di scacchi per computer organizzati dall'ICGA (International Computer Games Association), il primo nel 2004 in Israele col programma \"Falcon\" e il secondo nel 2006 a Torino col programma \"Diep\". Sikanda, aggiornato e perfezionato, diventa un libro determinante soprattutto nei tornei di scacchi avanzati.\nTornei di scacchi avanzati.\nA partire dal 2007, infatti, partecipa ai tornei mondiali di Advanced Chess per centauri (cio\u00e8 un umano gioca con l'ausilio di un motore scacchistico), ideati dal GM Garry Kasparov, e vince la 1\u00aa edizione (2007) della \"FICGS Chess Freestyle Cup\".\nNell\u2019aprile 2008 si impone all\u2019attenzione scacchistica internazionale conquistando, col nome di \"Ultima\", il titolo di campione dell\"8\u00ba PAL/CSS Freestyle Tournament\", vincendo il prestigioso torneo patrocinato dal \"PAL Group\" di Abu Dhabi (Emirati Arabi Uniti) e gestito dalla rivista tedesca \"Computerschach und Spiele (CSS)\".\nNell\u2019ottobre dello stesso anno vince, col nome di \"Auryn\", la finale del \"Computer Bild Spiele Schach Turnier\" organizzato da Chessbase che lo invita, quale ospite d\u2019onore, alla edizione ufficiale delle Olimpiadi degli scacchi FIDE, svoltesi a Dresda nel novembre 2008.\nSempre nel mese di novembre partecipa, col nome di \"Sephiroth\", al \"Welcome Freestyle Tournament\", organizzato da Infinity Chess e diretto da Arno Nickel, e vince il torneo con 6 punti su 8.\nIn dicembre dello stesso anno si iscrive, ancora col nome di \"Sephiroth\", al torneo \"Christmas Freestyle Tournament\", anch\u2019esso organizzato da Infinity Chess, e conquista nuovamente la vittoria con 6 punti su 8.\nNel gennaio 2009, sempre col nome di \"Sephiroth\", \u00e8 campione con 7 punti su 10 anche del \"1\u00ba Freestyle Masters 2009\", torneo svoltosi nell\u2019arco di tre settimane.\nVince, quindi, tutti e sei i tornei disputatisi tra la fine del 2007 e gli inizi del 2009 ai quali partecipa e viene riconosciuto quale numero uno al mondo nel gioco degli scacchi avanzati. Infatti, in base ai risultati dei tornei di Advanced Chess svoltisi a livello internazionale tra il 2005 e il 2013, Infinity Chess ha sviluppato una speciale classifica dei pi\u00f9 forti centauri del mondo, nella quale Riccio risulta sia al primo posto assoluto col nome di \"Sephiroth\" (2755 punti Elo) che al secondo posto assoluto col nome di \"Ultima\" (2715 punti Elo).\nSempre come centauro, nel luglio del 2009 batte \"Rechenschieber\", il cluster del team Rybka composto da 52 computer ad alta velocit\u00e0 che funzionano come un unico, in precedenza sconfitto unicamente da \"Highendman\", che sar\u00e0 poi sconfitto dallo stesso Riccio.\nSuccessivamente vince anche la 3\u00aa edizione della FICGS Chess Freestyle Cup (2010), il \"1\u00ba Infinity Freestyle Tournament 2012\" col nome di \"Dovahkiin\" e il \"7\u00ba Engine Masters Tournament\" (2014) col nome di \"Drago Daatson\"."}
{"id": "769992", "revid": "671029", "url": "https://it.wikipedia.org/wiki?curid=769992", "title": "Guglielmo II di Tolosa", "text": "Origine.\nFiglio del duca di Settimania, conte di Barcellona e conte di Tolosa, Bernardo di Settimania e di Dhuoda di Guascogna (804-843), presunta figlia del duca di Guascogna Sancho I Lopez (772-816).\nBiografia.\nGuglielmo era stato posto sotto la custodia dello zio, il conte Teodorico IV di Autun, che mor\u00ec verso l'840, ponendo il nipote sotto la protezione Ludovico il Pio. Quando l'imperatore mor\u00ec, nel giugno dell'840, Guglielmo pass\u00f2 sotto la tutela di Carlo il Calvo.\nNell'841 si ricongiunse con la famiglia; il 22 marzo nacque il fratello Bernardo Piede di Velluto, fondatore del ducato d'Aquitania. Il 25 giugno di quello stesso anno, il giorno della battaglia di Fontenay, si present\u00f2 al vincitore, Carlo il Calvo, chiedendo l'investitura della contea di Autun, gi\u00e0 dello zio Teodorico IV. Gli fu promesso che l'avrebbe ricevuta in seguito in quanto conte della contea di Autun era gi\u00e0 stato investito il conte di Alvernia, Guerino, luogotenente di Carlo in Aquitania.\nA questo affronto, segu\u00ec, nell'842, la destituzione del padre dalle contee di Tolosa e di Barcellona. Bernardo non accett\u00f2 ed allora appoggi\u00f2 il nuovo re di Aquitania, Pipino II (823-864) nella sua ribellione contro lo zio, Carlo il Calvo.\nDopo la pace (trattato di Verdun 843), che assegnava l'Aquitania, Tolosa e la Settimania al re dei Franchi Occidentali, Carlo il Calvo, quest'ultimo attacc\u00f2 (844) la contea di Tolosa per impadronirsene, ma la spedizione si blocc\u00f2 all'assedio di Tolosa; per\u00f2 Bernardo fu catturato (sembra per una fortunata coincidenza) e tradotto, nel maggio dello stesso anno da Carlo, che condann\u00f2 colui che per due anni (829-830) era stato il suo protettore, alla decapitazione, per sospetto tradimento.Secondo gli \"Annales Xantenses\", dopo che il padre Bernardo di Settimania fu decapitato, Guglielmo, con Pipino II, al comando delle truppe aquitane sconfisse Carlo il Calvo, il 14 giugno 844, sulle rive del fiume Agout, un affluente del Tarn.Guglielmo ottenne, da Pipino, la contea di Tolosa. Nell'845, i Normanni attaccarono l'Aquitania, sconfissero le truppe aquitane ed arrivarono sino a Bordeaux: questa fu nuovamente attaccata ed assediata nell'847 e prima che Carlo il Calvo potesse portare aiuto, Guglielmo, che difendeva la citt\u00e0, fu catturato dai Normanni.\nL'inattivit\u00e0 di Pipino II port\u00f2 molti nobili d'Aquitania a cambiare campo ed il 6 giugno 848, Carlo il Calvo fu incoronato re di Francia ed Aquitania, ad Orl\u00e9ans. Pipino II allora si accord\u00f2 coi Normanni per la liberazione di Guglielmo. Dopodich\u00e9 si recarono in Settimania per farla sollevare contro Carlo il Calvo. Secondo gli \"Annales Bertiniani\", Guglielmo entr\u00f2 in Barcellona, senza difficolt\u00e0, probabilmente per la morte del conte Sunifredo. Guglielmo fece valere i suoi diritti (di conquista) su Barcellona. Secondo il \"Fragmentum Chronici Fontanellensium\", Guglielmo conquist\u00f2 Barcellona, con l'inganno, nell'849, dopo aver sconfitto e cacciato Alerano, a cui era stata affidata la ben munita citt\u00e0 di Barcellona e la marca di Spagna.\nNell'estate dell'849 Carlo il Calvo attacc\u00f2 l'Aquitania e la contea di Tolosa. dove Fredelone, che doveva difendere la citt\u00e0, in assenza di Guglielmo, gli apr\u00ec le porte della citt\u00e0; e quando Carlo il Calvo lasci\u00f2 Tolosa per inseguire Pipino II, Fredelone venne nominato governatore (\"Custos Civitatis\") della citt\u00e0 di Tolosa. Pipino II fugg\u00ec e Carlo si diresse verso Narbona titolando Alerano (nipote del conte Oddone d'Orl\u00e9ans, suocero di Carlo il Calvo), conte di Barcellona e duca di Settimania; essendo Alerano impegnato a combattere Guglielmo, fu nominato un aiutante: Isembardo, figlio del conte di Autun, Guerino.Sempre secondo il \"Fragmentum Chronici Fontanellensium\", Guglielmo, ancora con l'inganno, nello stesso 849, riusc\u00ec a catturare sia Alerano che Isembardo, mentre secondo gli \"Annales Bertiniani\", Alerano e Isembardo vennero catturati, nel corso dell'850.Comunque Guglielmo, di fronte alle forze di Carlo, nell'850, corse a chiedere l'aiuto dell'emiro di Cordova \u02bfAbd al-Ra\u1e25m\u0101n II ibn al-\u1e24akam e rientr\u00f2 in Barcellona e poi, con un esercito di Mori, guidato da Abd al-Karim ben Mugith e pose l'assedio a Gerona. Carlo invi\u00f2 immediatamente dei rinforzi che, ribaltata la situazione, sconfissero i Mori e fecero prigioniero Guglielmo e sempre secondo gli \"Annales Bertiniani\", fu catturato con l'inganno e messo a morte, mentre secondo il \"Fragmentum Chronici Fontanellensium\", Guglielmo, poco tempo dopo, venendo a combattimento contro le forze fedeli a Carlo, sempre in quell'anno, Guglielmo fu sconfitto, le sue truppe furono disperse e interrotta la sua fuga, mentre sperava di potersi ritirare a Barcellona, i nobili di Barcellona, partigiani di Carlo (la fazione che sosteneva Alerano ed una buona parte di Visigoti), processarono, condannarono alla pena capitale e giustiziarono Guglielmo, definito figlio di iniquit\u00e0.\nDiscendenza.\nDi Guglielmo non si conosce n\u00e9 il nome della moglie n\u00e9 alcuna discendenza."}
{"id": "770009", "revid": "666668", "url": "https://it.wikipedia.org/wiki?curid=770009", "title": "Distretto di Far North", "text": " \nIl distretto di Far North \u00e8 un'autorit\u00e0 territoriale della Nuova Zelanda che si trova entro i confini della regione di Northland. Come suggerisce il suo nome inglese, si tratta del distretto pi\u00f9 settentrionale della nazione.\nGeografia fisica.\nIl distretto costituisce la \"punta\" dell'Isola del Nord e il suo territorio si sviluppa fra i promontori e le baie settentrionali della Penisola Aupouri, attraverso la spiaggia di Ninety Mile fino alla parte principale della Penisola North Auckland.\nPopolazione.\nIl distretto comprende le citt\u00e0 di Kaikohe, Kaitaia, Kerikeri, Paihia, Russell, Opua, Kawakawa e Moerewa. La popolazione totale del distretto \u00e8 di 55.845 abitanti (secondo i dati del 2006), il 40% dei quali sono di etnia M\u0101ori.\nNel corso degli ultimi 10 anni la popolazione del distretto si \u00e8 mossa controcorrente rispetto al resto della popolazione del globo (e della Nuova Zelanda stessa), spostandosi dalle citt\u00e0 verso le campagne. La citt\u00e0 maggiore, Kaitaia, ha solo 5.200 abitanti, mentre Kaikohe, il capoluogo del distretto, ne ha 4.100.\nAutorit\u00e0 locali precedenti.\nIl distretto di Far North venne formato dall'unione delle municipalit\u00e0 di Mangonui, Hokianga, Whangaroa e Bay of Islands."}
{"id": "770012", "revid": "287204", "url": "https://it.wikipedia.org/wiki?curid=770012", "title": "Dispersione rotatoria", "text": "La dispersione rotatoria consiste nel fenomeno della variazione del potere rotatorio, osservato per una sostanza otticamente attiva, in seguito al variare della lunghezza d'onda della luce polarizzata incidente.\nQuesto effetto \u00e8 essenzialmente legato alla variazione dell'estinzione molare con la lunghezza d'onda. Indicando con \u03b1 il potere rotatorio, con \u03bb e \u03bb0 rispettivamente il valore della lunghezza d'onda in oggetto e quello della lunghezza d'onda relativa al massimo assorbimento di luce, la \"dispersione rotatoria normale\" viene definita dalla relazione\ndove K \u00e8 una costante.\nNelle vicinanze del massimo di assorbimento, con \u03bb che si differenzia di poche decine di nanometri da \u03bb0, l'andamento del potere rotatorio in funzione della lunghezza d'onda subisce una variazione del tutto particolare: in vicinanza del picco di assorbimento, all'aumentare di \u03bb, il potere rotatorio tende a diminuire fino a raggiungere il valore minimo per poi aumentare fino a cambiare di segno e raggiungere un valore massimo, proseguendo poi a diminuire in modo normale. L'inversione del segno dell'angolo di rotazione della luce polarizzata costituisce l\"effetto Cotton\", mentre \u03bb0 rappresenta il punto di flesso della curva delimitata dal punto di minimo e da quello di massimo.\nL'effetto Cotton pu\u00f2 essere \"positivo\" o \"negativo\"; viene definito positivo quando la sostanza si comporta in modo destrogiro a valori di \u03bb inferiori a \u03bb0, mentre diventa levogira a valori superiori di lunghezza d'onda. La situazione opposta si osserva per l'effetto Cotton negativo. Oltre all'effetto del differente assorbimento di radiazione elettromagnetica, gi\u00e0 peraltro considerato, per comprendere in pieno il fenomeno della dispersione rotatoria \u00e8 necessario considerare il diverso indice di rifrazione delle componenti destrogira e levogira del raggio linearmente polarizzato.\nLa dispersione rotatoria viene sfruttata in chimica per lo studio della struttura dei composti otticamente attivi."}
{"id": "770013", "revid": "110418665", "url": "https://it.wikipedia.org/wiki?curid=770013", "title": "Futuro antico III", "text": "Futuro antico III - Mantova: La musica alla corte dei Gonzaga \u00e8 un album di Angelo Branduardi.\nL'album di 31 tracce \u00e8 diviso in sei suite ognuna delle quali racchiude alcuni brani a tematica simile."}
{"id": "770014", "revid": "2176804", "url": "https://it.wikipedia.org/wiki?curid=770014", "title": "Villa Caldogno", "text": "Villa Caldogno \u00e8 una villa veneta attribuita all'architetto Andrea Palladio (met\u00e0 del XVI secolo) che sorge nel comune di Caldogno (provincia di Vicenza, alle porte del capoluogo), nei pressi del centro del paese. Dal 1996 \u00e8 inserita tra i Patrimoni dell'umanit\u00e0 dell'UNESCO con le altre ville di Palladio del Veneto.\nStoria.\nIl committente Losco Caldogno, aristocratico vicentino e attivo commerciante di seta, aveva ricevuto in eredit\u00e0 una corte agricola e numerosi campi a Caldogno nel 1541.\nLegato da stretti vincoli di parentela a committenti palladiani come i Muzani e successivamente i Godi di Lugo di Vicenza (Villa Godi), con buona probabilit\u00e0 commission\u00f2 a Palladio la ristrutturazione della corte agricola. Non si hanno elementi precisi circa la datazione dell'intervento: \u00e8 possibile fissare l'inizio dei lavori al 1542, la casa \u00e8 certamente abitabile nel 1567 e la data \u201c1570\u201d incisa sulla facciata indica probabilmente la fine delle opere di decorazione.\nPalladio, amico di famiglia dei Caldogno, oper\u00f2 su una struttura preesistente, forse della prima met\u00e0 del Quattrocento, ben visibile nel seminterrato.\nQuesta villa non \u00e8 inclusa nei \"Quattro libri dell'architettura\"; anche se non esistono prove dirette che sia opera dell'architetto veneto, la struttura rimanda ad altre opere palladiane, quali Villa Pisani a Bagnolo di Lonigo (1542) e Villa Saraceno a Finale di Agugliaro (1543).\nNel corso del Seicento, una terrazza e due torrette angolari modificano il prospetto posteriore e l'architetto Antonio Pizzocaro aggiunse una colombara e tre barchesse, distanziate e perpendicolari alla villa.\nLa villa, divenuta di propriet\u00e0 del comune di Caldogno, \u00e8 utilizzata per attivit\u00e0 ed eventi culturali. Il seminterrato della villa ha ospitato la biblioteca civica, poi trasferita nel 2012 nelle barchesse ristrutturate.\nUna parte degli ambienti della villa dagli anni duemila \u00e8 stata utilizzata per installazioni d'arte contemporanea.\nDescrizione.\nLa facciata principale \u00e8 caratterizzata da tre grandi archi della loggia dell'atrio d'ingresso, messi in evidenza da una cornice in bugnato rustico di mattoni. Al di sopra si colloca il frontone triangolare.\nLa planimetria \u00e8 molto semplice e le stanze non sono perfettamente proporzionate, ma molto probabilmente ci\u00f2 deriva dal riutilizzo di murature preesistenti. In ogni caso, determinanti per un'attribuzione a Palladio risultano le analogie, soprattutto nel prospetto anteriore a tre fornici, con opere come villa Saraceno o la distrutta villa Muzani.\nInterni e decorazione.\nUn'iscrizione nella facciata (\"Angelus Calidonius Luschi Filius MDLXX\") attesta il completamento dell'edificio nel 1570 da parte di Angelo Caldogno, figlio del committente originale, ma probabilmente tale data si riferisce alla conclusione della sontuosa decorazione interna ordinata da Angelo.\nL'atrio presenta una decorazione con paesaggi di genere, concerto e il circolo degli dei dell'olimpo nel soffitto. \nIl grande salone centrale venne affrescato creando un'architettura illusoria di un porticato interno sostenuto da giganteschi telamoni di marmo, all'interno del quale si svolgono momenti tipici della vita in villa dell'aristocrazia del tempo: il gioco delle carte, la danza, il concerto e la merenda portata a due innamorati: frutta e un vassoio di dolci a forma di ciambella, i \"bussol\u00e0\" veneziani.\nLe due stanze pi\u00f9 grandi di sinistra sono dotate di camino e furono affrescate, intorno al 1570, da Giovanni Antonio Fasolo e Giovanni Battista Zelotti, con storie romane: presentano le vicende della giustizia di Scipione e della regina Sofonisba. Non mancano altri giochi illusori, come le finte porte dipinte, da cui escono dei personaggi.\nIn seguito Giulio Carpioni, qui nella sua prima opera in affresco, realizz\u00f2 la decorazione di parte di una saletta intermedia nel lato occidentale che era stata ricavata dalla demolizione di una scala nel 1646. Lo \"stanzino del Carpioni\" mostra episodi ispirati al poema pastorale \"Il Pastor fido\" di Giovanni Battista Guarini, a testimonianza che i temi bucolici e pastorali, tanto in voga alla fine del Cinquecento, erano ancora apprezzati nel Seicento s.e.a..\nA Costantino Pasqualotto sono attribuiti i fregi visibili nella parte alta delle pareti delle sale a destra del salone, le uniche decorazioni antiche visibili in quell'ala dell'edificio.\nPertinenze.\nDel complesso della villa fanno parte anche tre barchesse, che ospitano la biblioteca comunale dal 2012; una colombara.\nIl parco ospita un bunker realizzato verso la fine della seconda guerra mondiale (la villa era sede del comando tedesco). Nel parco della villa, durante il suo restauro, \u00e8 stata posta in luce una peschiera cinquecentesca adiacente all'edificio."}
{"id": "770015", "revid": "729019", "url": "https://it.wikipedia.org/wiki?curid=770015", "title": "UZI Suicide", "text": "La UZI Suicide \u00e8 un'etichetta discografica creata nel 1986 per i Guns N' Roses dalla Geffen Records per pubblicare il primo EP del gruppo, \"Live ?!*@ Like a Suicide\". Il secondo disco, \"Appetite for Destruction\", fu pubblicato invece dalla Geffen Records, pur restando sotto controllo della Uzi Suicide. L'etichetta nei fine anni ottanta ristamp\u00f2 inoltre tutti gli album degli Hanoi Rocks (il cui frontman Michael Monroe era in ottimi rapporti con i Guns N' Roses).\nLa label cess\u00f2 d'esistere dopo l'uscita del disco \"The Spaghetti Incident?\" (1993)."}
{"id": "770016", "revid": "26891", "url": "https://it.wikipedia.org/wiki?curid=770016", "title": "Il cannone di Parigi", "text": ""}
{"id": "770017", "revid": "648716", "url": "https://it.wikipedia.org/wiki?curid=770017", "title": "Draga\u0161 (famiglia serba)", "text": "Draga\u0161 era una famiglia nobiliare serba, che si era insediata nella met\u00e0 del XIV secolo in Macedonia. Il cognome fu cambiato per le femmine di questa famiglia nell'Impero bizantino infatti chiamavano Costantino con il suo vero cognome mentre Elena era chiamata Dragases.\nI personaggi pi\u00f9 importanti che hanno fatto parte di questa famiglia furono:"}
{"id": "770023", "revid": "124867140", "url": "https://it.wikipedia.org/wiki?curid=770023", "title": "Poecilia reticulata", "text": "Poecilia reticulata, conosciuto solitamente come guppy o lebistes, \u00e8 un piccolo pesce d'acqua dolce della famiglia \"Poeciliidae\".\nDistribuzione e habitat.\nQuesto pesce \u00e8 originario del Sudamerica, nelle aree di Venezuela, Guyana, Brasile settentrionale e isole come Barbados e Trinidad e Tobago, ma \u00e8 stato ampiamente diffuso in tutto il continente e anche in centro-nord America perch\u00e9 sembrava fosse un ottimo rimedio contro le zanzare, come il pecilide \"Gambusia\". Purtroppo, l'effetto sulle zanzare non si \u00e8 rivelato significativo, mentre l'introduzione della specie ittica aliena ha comportato danni agli ecosistemi acquatici.\nSuccessivamente si \u00e8 diffuso in tutte le regioni tropicali e subtropicali del pianeta come Asia meridionale, Africa (fiume Durban e lago Otjikoto in Namibia), Australia e perfino Spagna meridionale. In Italia popolazioni naturalizzate si trovano sporadicamente in acque termali come in provincia di Viterbo e in provincia di Siena. In tutti i casi queste popolazioni tendono a presentare una colorazione e delle forme che tendono a regredire verso quelle selvatiche. \nIl Guppy abita acque diverse, ma sempre tropicali (23-24\u00a0\u00b0C): \u00e8 diffuso in stagni, laghetti, laghi, fiumi e canali, dalle sorgenti di montagna alle foci dei fiumi e lagune, poich\u00e9 sopporta, in molti casi gradendole, diverse concentrazioni di salinit\u00e0. Elemento importante \u00e8 un'alta concentrazione di piante acquatiche.il guppy notoriamente \u00e8 messo insieme ad un altro tipo di pesce (il platy)\nDescrizione.\nI guppy presentano un chiaro dimorfismo sessuale: il maschio \u00e8 piccolo, dal corpo tozzo, con testa piccola, dorso incurvato, ventre arrotondato e un lungo e sottile peduncolo caudale, terminante in una coda arrotondata. La pinna dorsale \u00e8 alta, le ventrali sono appuntite, l'anale \u00e8 trasformata in organo copulatore (gonopodio). La livrea selvatica presenta un fondo bruno chiaro, semitrasparente, con chiazze arancioni, nere, blu e verdi dai riflessi metallici.\nLa femmina ha corpo pi\u00f9 ampio e lungo, con un dorso pi\u00f9 lineare e un grande ventre arrotondato, con pinne tondeggianti. La livrea femminile \u00e8 semplice: un uniforme colore grigio-bruno, tendente al giallo trasparente.\nIn commercio esistono tantissime variet\u00e0 ottenute dalla selezione artificiale effettuata negli allevamenti.\nGli esemplari maschili sono solitamente pi\u00f9 piccoli (3,5\u00a0cm) e pi\u00f9 colorati che gli esemplari femminili (6\u00a0cm).\nRiproduzione.\nPesci estremamente prolifici, ovovivipari, i guppy si riproducono con facilit\u00e0.\nUna caratteristica delle femmine \u00e8 che con un solo accoppiamento possono produrre fino a sei covate e ci\u00f2 risulta vantaggioso per la diffusione della specie, in caso esemplari femminili rimangano isolati. Nell'allevamento in acquario quindi non \u00e8 inusuale avere figliate che non presentano il patrimonio genetico dei maschi presenti in vasca, almeno nei primi mesi.\nSi tratta di una specie ovovivipara, una volta fecondate le uova, internamente (con un fugace accoppiamento durante il quale il maschio incastra il suo gonopodio nell'apertura urogenitale della femmina), le uova rimangono in gestazione nel ventre materno per circa 30 giorni. Il momento del parto coincide con la maturazione di altre uova pronte per essere fecondate. Anche questo fatto, oltre all'assoluta mancanza di cura della prole da parte degli adulti, contribuisce a rendere questa specie estremamente prolifica.\nLa maturit\u00e0 sessuale inizia molto presto, a 2-3 mesi le femmine possono gi\u00e0 partorire. Risulta necessario quindi, se allevati in vasca, tenere separati i sessi fino a 6 mesi di et\u00e0, per evitare danni alle femmine: parti troppo precoci possono portare a deformazioni del dorso.\nGli avannotti nascono gi\u00e0 indipendenti, con il sacco vitellino che si consumer\u00e0 in poche ore. I genitori tendono a mangiare la propria prole, non riconoscendola.\nIn acquario il parto avviene solitamente durante la notte, all'alba. In questo momento tutti i pesci adulti \"riposano\", e raramente mangiano gli avannotti. Gli acquariofili catturano gli avannotti con un retino per metterli nella nursery, una sorta di scatola galleggiante di rete molto fine, in modo che possano crescere separati dagli adulti senza il rischio di essere mangiati, dove sono tenuti per circa un mese e mezzo dal parto.\nAlimentazione.\nQuesti pesci si nutrono di detriti, di piccoli insetti e di zooplancton.\nGi\u00e0 da piccoli gli avannotti si possono nutrire con mangime secco. Non necessitano di particolari attenzioni. Quando si possiede un acquario \u00e8 pi\u00f9 comodo fornire loro un mangime di base completo sbriciolato finemente. Accettano praticamente qualsiasi tipo di cibo, dal liofilizzato alle pastiglie per pesci da fondo. Esistono comunque svariati tipi di mangimi appositi sul mercato, sarebbe meglio fornire loro un'alimentazione bilanciata e variata, senza eccedere con le somministrazioni di cibo. Fornire loro anche delle vitamine in gocce per pesci una volta alla settimana pu\u00f2 migliorare di molto i colori, la vivacit\u00e0 e la resistenza alle malattie.\nPredatori.\n\"P. reticulata\" ha molti predatori nel suo ambiente naturale, prevalentemente tra uccelli e pesci. I pi\u00f9 comuni sono \"Crenicichla alta\", \"Rivulus hartii\" e \"Aequidens pulcher\".\nLa brillante colorazione (prevalentemente maschile) dei loro piccoli corpi fa dei Guppy una facile preda: per questo vivono in gruppo per diminuire il pericolo di predazione. La colorazione dei guppy \u00e8 anche un risultato evolutivo in risposta alla predazione. I Guppy maschi che presentano una livrea pi\u00f9 colorata hanno il vantaggio di attirare pi\u00f9 femmine ricettive ma anche un rischio maggiore di essere notati dai predatori rispetto ai maschi meno appariscenti: per questo recenti studi hanno dimostrato che in situazioni di intensa predazione l'evoluzione facilita la nascita di maschi con livree meno appariscenti, con screziature e puntini pi\u00f9 piccoli (sia in natura che in laboratorio). Questo avviene perch\u00e9 le femmine - in situazioni di alta predazione - preferiscono maschi con livree meno vivaci, rifiutando le \"avances\" dei maschi pi\u00f9 colorati.\nAcquariofilia.\nL'allevamento in acquario di questa specie inizia negli anni 50: partendo dalla livrea originaria sono state sviluppate e selezionate decine di variet\u00e0 coloratissime e dalle caratteristiche code di varie forme.\nTra le pi\u00f9 comuni c'\u00e8 quella che presenta il maschio con un corpo blu scuro e una coda a ventaglio dall'arancione al fucsia, oppure le diverse livree con screziature e zebrature gialle, rosse, verdi e blu. Ormai anche le femmine presentano alcune colorazioni, che a volte comprendono solo code gialle, rosse, blu screziate (sempre meno vivaci di quelle maschili) mentre a volte anche i corpi sono colorati (gialli con pinne rosse, testa grigia e corpo e pinne nero velluto).\nGli incroci negli allevamenti non professionali e nell'acquario di casa porta continuamente a un rimescolamento di caratteri genetici, per cui si pu\u00f2 dire che le variazioni sono infinite.\nNegli ultimi decenni molti allevatori hanno sentito il bisogno di fissare delle variet\u00e0 standard, con precise caratteristiche fisiche, per ottenere linee pure e piacevoli.\nAccoppiamenti attentamente curati hanno portato a variet\u00e0 vendute quasi esclusivamente tra allevatori, i cosiddetti \"Guppy Show\", il cui prezzo \u00e8 molto superiore rispetto a quello delle normali forme di allevamento perch\u00e9 per ottenere tutte le caratteristiche particolari che li identifichino come tali \u00e8 necessario un duro lavoro di selezione.\nLe variet\u00e0 non sono esenti da critiche, poich\u00e9 \u00e8 scientificamente dimostrato che continui incroci tra esemplari geneticamente troppo simili indeboliscono la specie.\nPu\u00f2 vivere e riprodursi sia in acqua dolce che in acqua salmastra.\nIl caso \"guppy endler\".\nScoperta negli ultimi decenni in un corso d'acqua venezuelano e considerata una variet\u00e0 selvatica di Guppy, il Guppy endler \u00e8 stata tuttavia riconosciuta e descritta come specie a s\u00e9 stante. Si distingue perch\u00e9 ha strisce di vario colore, soprattutto blu e arancio ed \u00e8 pi\u00f9 piccola e meno longeva).\nAnche questa specie (\"Poecilia wingei\") \u00e8 presente in commercio e si incrocia tranquillamente sia in natura (nello stesso biotopo d'origine \u00e8 presente oltre a questa specie una popolazione selvatica di Guppy) che in cattivit\u00e0 con l'affine \"Poecilia reticulata\" (Guppy) dando origine a ibridi fecondi."}
{"id": "770024", "revid": "1369234", "url": "https://it.wikipedia.org/wiki?curid=770024", "title": "Angelo Branduardi (album)", "text": "Angelo Branduardi \u00e8 l'album di esordio dell'omonimo cantautore italiano Angelo Branduardi, pubblicato nel gennaio del 1974.\nBranduardi ha scritto (testi in italiano e in inglese) e composto tutti i brani, tranne \"Eppure chiedilo agli uccelli\" (musica di Paul Buckmaster con parole tratte dal Libro di Giobbe).\nMolte canzoni dell'album sono firmate dall'artista pur essendo i testi tratti da opere di pubblico dominio.\nIl disco.\nQuesto \u00e8 il primo disco pubblicato, ma l'anno precedente il cantautore aveva registrato un altro LP arrangiato da Maurizio Fabrizio che la RCA decise di non pubblicare, ritenendolo poco commerciale. Anni dopo, Branduardi acquista la propriet\u00e0 dei nastri, pubblica due canzoni di questo disco-fantasma nella raccolta tripla \"The Platinum Collection\" del 2005 (le canzoni si intitolano \"Francesco\" e \"Confessioni di un malandrino\" in una versione con il clavicembalo).\nCome racconta lo stesso Branduardi nel volume \"Canzoni\" (pubblicato da Lato Side nel 1979): \u00ab\"Con Maurizio Fabrizio avevo gi\u00e0 fatto le incisioni per un disco precedente, mai uscito. Maurizio ha sempre scritto gli arrangiamenti con me, \u00e8 una cosa strana: non ci diciamo mai niente di musica, ma la sentiamo allo stesso modo. Ora, per questo disco mai uscito, avevamo inciso delle canzoni, alcune delle quali comparvero in seguito effettivamente riarrangiate: \"Gli alberi sono alti\" e \"Confessioni di un malandrino\" in \"La luna\", mentre \"Lentamente\" e \"Storia di mio figlio\" in \"Angelo Branduardi\", le altre invece restarono inedite. Ma cos\u00ec com'era, quel disco alla RCA non andava, mi dicevano che ci voleva qualcosa di pi\u00f9 articolato, una storia (era il periodo quello in cui andavano gli album-concetto), e cos\u00ec, met\u00e0 per scherzo e met\u00e0 sul serio, ho costruito una specie di storia di un uomo che, nel susseguirsi delle varie canzoni (da \"Re di speranza\" a \"Il regno millenario\"), passa da uno stato di solitudine all'incontro di una donna fino alla nascita di un figlio e al seguente raggiungimento di uno stato mistico. In realt\u00e0 l'avvenimento pi\u00f9 importante di questo disco \u00e8 la collaborazione con Paul Buckmaster: quando fu respinto il primo disco, senza nemmeno conoscerlo, scrissi a Paul e lui, con mia grande sorpresa, venne in Italia\"\u00bb.\nPaul Buckmaster all'epoca aveva gi\u00e0 lavorato con artisti come David Bowie o Elton John.\nQuesto album ha avuto molte edizioni e ristampe. Nell'edizione originale la copertina \u00e8 apribile (opera di Cesar Monti per quel che riguarda la foto sul fronte) stampata su cartoncino pesante laminato. In alcune copie \u00e8 anche presente un foglio dattiloscritto con tutti i testi. Quest'edizione venne immediatamente sostituita con una versione che presenta la copertina a busta chiusa, non laminata e priva del foglio con i testi. Rimane immutato il numero di catalogo e il disco.\nCon l'acquisizione dei diritti sui brani da parte della Polydor (la casa discografica con cui Branduardi incise in seguito), il disco venne ristampato nel 1980 con copertina a busta chiusa, il titolo modificato in \"Angelo Branduardi '74\" sul fronte e una nuova composizione dei crediti sul retro (Polydor-Musiza - 2448\u00a0103). Una nuova ristampa venne realizzata nel 1992 dalla EMI Italiana (che fece la stessa operazione di acquisizione dei nastri). La copertina \u00e8 identica alla seconda edizione RCA a busta chiusa (EMI-Musiza-Sottosopra 7.80102.1).\nAll'estero la ristampa della Polydor venne pubblicata in Francia e in Germania nel 1979. La versione francese (Musiza-Arabella Eurodisc n\u00ba 200\u00a0832 AE 220) \u00e8 intitolata \"Angelo Branduardi 1974\" (e non \" '74 \" come in Italia) mentre in Germania (Musiza-Ariola Eurodisc n\u00ba 200\u00a0832 - 320) sotto al nome dell'interprete compare la scritta \"Italian version of 1st LP released 1974\". Tutte presentano la copertina a busta chiusa, priva di qualsiasi inserto.\nLa versione inglese ebbe una regolare uscita nel 1974 in Gran Bretagna. Ha la medesima copertina apribile della prima edizione italiana e venne stampato su RCA Victor (RCA Victor - LPL1\u00a07509).\nDopo l'acquistato il master da parte della Polydor, l'lp venne ristampato e pubblicato nel 1979 in Germania e Francia (Musiza-Ariola Eurodisc n\u00ba 200\u00a0844 - 320). La copertina \u00e8 a busta chiusa e, sul fronte, sotto al nome dell'artista, compare la scritta \"English version of 1st LP released 1974\".\nNel 1980 venne ristampato anche in Italia (Polydor-Musiza-Polygram n\u00ba 2448\u00a0104). La copertina \u00e8 identica alla ristampa, dello stesso anno, della versione in italiano con la sola aggiunta distintiva di un piccolo adesivo circolare.\nLe canzoni.\nRe di speranza.\n\u00c8 la canzone pi\u00f9 famosa del disco, riproposta nel disco live del 1980 in una versione completamente diversa\nIl tempo che verr\u00e0.\nMusicalmente \u00e8 il brano che pi\u00f9 si avvicina a quello che sar\u00e0 lo stile che caratterizzer\u00e0 Branduardi negli anni della popolarit\u00e0\nEppure chiedilo agli uccelli.\nLa canzone consiste in due versi, recitati, come \u00e8 scritto sulla copertina, dal \"Coro Turchese\": \"Eppure chiedilo agli uccelli del cielo, ed essi ti daranno risposta\", tratti dal libro di Giobbe (cap. 12, vv 7-10); il sottofondo musicale \u00e8 opera di Paul Buckmaster.\nPer creare i suoi occhi.\nIl testo di questa canzone \u00e8 firmato da Angelo Branduardi: si tratta, in realt\u00e0, della trasposizione in musica di un mito indiano, ma lo stesso Branduardi ha raccontato nel gi\u00e0 citato libro \"Canzoni\" che ha trovato racconti simili anche in altre tradizioni, e cita ad esempio la storia popolare calabrese \"Il reuccio fatto a mano\" (si pu\u00f2 leggere in \"Fiabe italiane\", a cura di Italo Calvino, pubblicato nel 1962 da Einaudi); quando nel 1980 la Polydor acquister\u00e0 il master di questo disco dalla RCA Italiana stamper\u00e0 questa canzone come lato B del 45 giri \"Gulliver\"; \nCh'io sia la fascia.\nAnche questo testo, firmato da Angelo Branduardi, \u00e8 in realt\u00e0 una canzone d'amore dei pellerossa del Nuovo Messico (il testo si pu\u00f2 leggere in \"Canti erotici dei primitivi\", a cura di Alfonso Di Nola, edito nel 1971 da Garzanti). Reincisa dallo stesso autore nell'album Altro ed altrove del 2003.\nLentamente.\nBrano gi\u00e0 inciso per un precedente disco mai realizzato\nStoria di mio figlio.\nBrano dalle atmosfere molto vicine al progressive in voga in quegli anni. Citazioni di Franco Fortini nel testo.\nE domani arriver\u00e0.\nLunga suite divisa in tre momenti (due cantati, uno solo strumentale) musicalmente molto diversi tra loro\nIl regno millenario.\nRacconta Branduardi (sempre in \"Canzoni\") di essersi ispirato, per il testo di questa canzone, all'ultima parte del romanzo \"L'uomo senza qualit\u00e0\" di Robert Musil, che si intitola appunto \"Verso il regno millenario\"; e che descrive il raggiungimento di uno stato mistico di perfezione.\nTracce.\nVersione originale italiana.\nTesti e musiche di Angelo Branduardi, eccetto dove indicato.\nFormazione.\nNote aggiuntive:"}
{"id": "770031", "revid": "486946", "url": "https://it.wikipedia.org/wiki?curid=770031", "title": "Dragas", "text": ""}
{"id": "770034", "revid": "105826", "url": "https://it.wikipedia.org/wiki?curid=770034", "title": "Guerra delle Due Rose", "text": ""}
{"id": "770038", "revid": "253269", "url": "https://it.wikipedia.org/wiki?curid=770038", "title": "Ron Eldard", "text": "Biografia.\nSoprannominato \"Ron\", Eldard \u00e8 il secondo di sette figli e sua madre mor\u00ec in un incidente stradale quando era piccolo. Diplomatosi alla prestigiosa \"New York High School for the Performing Arts\", debutta nel 1989 nel film \"True Love\" con Annabella Sciorra. In seguito prende parte a film come \"Sleepers\" di Barry Levinson, \"Deep Impact\" di Mimi Leder, \"Mistery (Alaska)\" di Jay Roach e \"Black Hawk Down - Black Hawk abbattuto\" di Ridley Scott. Noto anche per la sua partecipazione alle serie televisiva, \"E.R. - Medici in prima linea\" e \"Blind Justice\", \u00e8 stato fidanzato con Julianna Margulies, con cui ha lavorato in \"E.R. - Medici in prima linea\" e in \"Nave fantasma\"."}
{"id": "770041", "revid": "1855146", "url": "https://it.wikipedia.org/wiki?curid=770041", "title": "Lucio Mussio Emiliano", "text": "Biografia.\nDi origine italica e di rango equestre, Emiliano fece una rapida carriera sotto gli imperatori Filippo l'Arabo (244-249), Valeriano (253-260) e Gallieno: fu prima \"praefectus vehiculorum trium provinciarum Galliarum\", poi \"procurator Alexandreae Pelusi Paraetoni\", poi \"procurator portus utriusque Ostiae\" nel 247, viceprefetto della provincia di Aegyptus alla fine degli anni 250, e infine prefetto d'Aegyptus dal 256/257 al 261. \u00c8 ricordato da Eusebio di Cesarea come l'esecutore delle disposizioni di Valeriano contro i cristiani, tra cui Dionisio di Alessandria.\nEmiliano sostenne la ribellione dei Macriani nelle province orientali contro Gallieno, che si trovava in occidente, in occasione della cattura da parte dei Sasanidi di Valeriano (260). Quando i Macriani furono sconfitti, Emiliano, ormai compromesso con gli usurpatori, non ebbe altra scelta che ribellarsi a sua volta, forse assumendo la porpora. Il controllo dell'Egitto era fondamentale, in quanto il paese era il granaio di Roma e dell'impero, e molte province dipendevano dai rifornimenti di grano egiziano: non sorprende quindi che la \"Historia Augusta\" riferisca che Emiliano attacc\u00f2 i granai imperiali, portando alla fame molte citt\u00e0. Gallieno, per\u00f2, invi\u00f2 in Oriente un suo generale, Aurelio Teodoto, il quale sconfisse Emiliano prima del 30 marzo 262: Emiliano, preso prigioniero, fu poi giustiziato. Memor, forse un sostenitore di Emiliano, tent\u00f2 di organizzare una resistenza, ma fu immediatamente ucciso."}
{"id": "770042", "revid": "767487", "url": "https://it.wikipedia.org/wiki?curid=770042", "title": "Gouraud shading", "text": ""}
{"id": "770045", "revid": "1318658", "url": "https://it.wikipedia.org/wiki?curid=770045", "title": "Murad II", "text": "Il regno di Murad II fu contrassegnato dalla guerra che fu a lungo combattuta contro i cristiani nei Balcani e contro gli emirati turchi dell'Anatolia: un conflitto che dur\u00f2 venticinque anni. Murad II ascese al trono dopo la morte di suo padre Mehmet I. Spos\u00f2 Mara, figlia di \u0110ura\u0111 Brankovi\u0107, re di Serbia.\nPrimi anni.\nMurad nacque nel giugno 1404 (o 1403) dal sultano Mehmed I. L'identit\u00e0 di sua madre \u00e8 controversa. Secondo lo storico del XV secolo \u015e\u00fckrullah, la madre di Murad era una concubina. H\u00fcseyin H\u00fcs\u00e2meddin Yasar, uno storico dell'inizio del XX secolo, scrisse nella sua opera \"Amasya Tarihi\", che sua madre era \u015eehzade Hatun, figlia di Divitdar Ahmed Pasha. Secondo gli storici \u0130smail Hami Dani\u015fmend, e Heath W. Lowry, sua madre era Emine Hatun, figlia di \u015eaban S\u00fcli Bey, sovrano dei Dulqadiridi.\nTrascorse la sua prima infanzia ad Amasya. Nel 1410, Murad arriv\u00f2 insieme a suo padre nella capitale ottomana, Edirne. Dopo che suo padre sal\u00ec al trono ottomano, fece Murad Sanjak-bey del Sangiaccato di Amasya. Murad rimase ad Amasya fino alla morte di Mehmed I nel 1421. Fu riconosciuto solennemente come sultano del sultanato ottomano a sedici anni, cinto con la spada di Osman a Bursa, e Murad II vers\u00f2 un importante donativo agli ufficiali dell'esercito ottomano perch\u00e9 lo accettassero volentieri come nuovo sultano.\nIl doppio attacco su Costantinopoli e su Tessalonica.\nSotto il suo regno l'Impero ottomano si rafforz\u00f2 molto, conquist\u00f2 molti territori, e arriv\u00f2 fino alle porte di Costantinopoli, capitale dell'ormai decaduto Impero bizantino. Nel 1422 Murad organizz\u00f2 un doppio attacco: uno verso Costantinopoli e l'altro contro Tessalonica, la seconda citt\u00e0 pi\u00f9 grande dell'Impero bizantino.\nL'assedio di Costantinopoli si rivel\u00f2 tuttavia una disfatta per gli Ottomani, perch\u00e9 i bizantini, inferiori agli ottomani nelle battaglie campali, avevano in compenso potenziato l'apparato difensivo della loro capitale fino a renderla praticamente inespugnabile. Le mura di Costantinopoli erano solidissime; in pi\u00f9 i bizantini si erano dotati dei primi cannoni, un'arma innovativa agli inizi del XV secolo.\nL'artiglieria di Murad risult\u00f2 inefficace contro le possenti mura costantinopolitane; ai bizantini bast\u00f2 difendersi con i cannoni e con il noto fuoco greco (che ancora oggi non sappiamo come venisse prodotto).\nL'esercito di Murad dovette sgomberare il terreno in quello stesso anno, non avendo ottenuto nulla, invece a Tessalonica l'assedio continu\u00f2. Quando la citt\u00e0 fu alla fame, Andronico Paleologo si rivolse disperato ai veneziani cui cedette le chiavi della citt\u00e0 (1423).\nI veneziani cominciarono col portare viveri e nuove forze fresche, per ovviare alla scarsit\u00e0 di quelle bizantine. La popolazione per\u00f2 fu scontenta di aver perso la propria indipendenza. Il sacrificio di Andronico, fatto per salvare la popolazione, alla fine non serv\u00ec. Andronico, ritiratosi da ogni incarico pubblico, mor\u00ec in un convento nel 1429.\nL'anno seguente (1430) la citt\u00e0 capitol\u00f2 nelle mani degli Ottomani. Murad era dunque riuscito in uno dei suoi obiettivi ma c'era voluto molto tempo e grande sforzo per conseguirlo. In ogni caso la caduta di Tessalonica fu un duro colpo per l'ormai pericolante Impero bizantino.\nLa crociata di Varna.\nNel 1438 l'Imperatore bizantino Giovanni VIII Paleologo, si rec\u00f2 al Concilio di Ferrara per richiedere aiuti al Papa contro gli ottomani, offrendo in cambio la riunificazione della chiesa cattolica con quella ortodossa; il papa accett\u00f2. E per mantenere la promessa Papa Eugenio IV proclam\u00f2 nel 1443 una nuova crociata in aiuto dell'Impero bizantino. Fu formata una lega cristiana, con al comando il Re d'Ungheria e Polonia, Ladislao III di Polonia, il condottiero ungherese Giovanni Huny\u00e1di e il principe serbo Giorgio Brankovi\u0107.\nPer il sultano Murad le cose si stavano mettendo male. I crociati stavano avanzando velocemente nei Balcani e la cosa peggiore era che stavano avendo molte vittorie contro il suo popolo: Giorgio Brankovi\u0107 era penetrato con il suo esercito in Bulgaria conquistando Nissa e Sofia, e infliggendo ingenti perdite alle truppe di Murad, con il risultato che queste ultime si dovettero ritirare.\nI continui successi dei cristiani preoccuparono molto il sultano Murad, tanto che egli firm\u00f2 un trattato di pace ad Adrianopoli in cui stipulava che l'Impero ottomano per dieci anni non avrebbe pi\u00f9 attaccato nessun paese cristiano, e avrebbe dato dei territori all'Ungheria e alla Serbia.\nMa questa pace non soddisfece Papa Eugenio IV, secondo il quale tutta l'area dei Balcani sarebbe dovuta essere liberata dal controllo degli ottomani, quindi tutti i trattati fino ad allora che erano stati firmati furono annullati.\nIl re d'Ungheria fu convinto a riprendere la guerra, anche perch\u00e9 Venezia all'inizio della \"crociata\" dispieg\u00f2 subito in mare la sua potente marina, disponendola tra i Balcani e l'Asia minore, in modo da dividere in due l'Impero ottomano. Quando per\u00f2 Murad II venne a conoscenza delle manovre dei cristiani, non esit\u00f2 a radunare tutto il suo esercito e a farlo sbarcare nei Balcani, senza che la marina veneziana potesse reagire e attaccare.\nIl 10 novembre 1444 ebbe luogo la decisiva battaglia di Varna, durante la quale l'esercito cristiano, molto pi\u00f9 piccolo di quello ottomano, fu annientato, durante l'infuriare della battaglia persero la propria vita il sovrano d'Ungheria e Polonia ed il legato papale. Murad aveva ottenuto una grandissima vittoria, e ora che aveva combattuto i cristiani, logicamente era stato stracciato il trattato di non belligeranza contro i paesi cristiani per dieci anni, e grazie a questa vittoria l'Impero ottomano avrebbe potuto continuare indisturbato la sua espansione nei Balcani.\nSubito dopo questa vittoria Murad diede una lezione ai bizantini, che stavano espandendo il loro potere in Morea sotto la guida del futuro Imperatore Costantino XI Paleologo. Per castigarli, il sultano turco saccheggi\u00f2 prima Atene, che era in mano ancora ai crociati, e obblig\u00f2 questi a diventare suoi vassalli tributari, e poi scese in Morea, e la fece vassalla tributaria.\nNel 1450 Murad II insieme ad un suo esercito, avanz\u00f2 in Albania e assedi\u00f2 pi\u00f9 volte, senza avere risultati, il castello di Croia, nel tentativo di sconfiggere il maggiore esponente di quella resistenza: Skanderbeg.\nMurad II si ammal\u00f2, e mor\u00ec nel 1451 a Adrianopoli (ove aveva da poco ordinato l'erigenda di una nuova residenza dinastica), gli succedette il figlio Mehmet II, che decreter\u00e0 la fine dell'Impero bizantino con la caduta di Costantinopoli nel 1453.\nNel cinema e nella televisione.\nMurad II \u00e8 interpretato da \u0130lker Kurt nel film \"Fetih 1453\" del 2012, da Vahram Papazian nel film albanese \"Skanderbeg l'eroe albanese\" del 1953, e da Tolga Tekin nella serie Netflix del 2020 \"Rise of Empires: Ottoman\"."}
{"id": "770056", "revid": "277947", "url": "https://it.wikipedia.org/wiki?curid=770056", "title": "Il vampiro", "text": ""}
{"id": "770060", "revid": "77358", "url": "https://it.wikipedia.org/wiki?curid=770060", "title": "Camerata fiorentina", "text": ""}
{"id": "770079", "revid": "2135063", "url": "https://it.wikipedia.org/wiki?curid=770079", "title": "Seggiovia", "text": "La seggiovia \u00e8 un particolare tipo di impianto di risalita, molto simile ad una teleferica, adibito al trasporto di persone in zone di difficile accesso e con grandi dislivelli altimetrici. Offre una portata oraria superiore ed una maggiore comodit\u00e0 rispetto alle sciovie. Nelle stazioni sciistiche tipicamente una seggiovia serve una o pi\u00f9 piste da sci.\nDescrizione.\nStazioni terminali.\nUna seggiovia \u00e8 costituita da una fune chiusa ad anello (mediante impalmatura) fra le stazioni terminali:\nLa fune portante-traente \u00e8 mantenuta a tensione costante con un dispositivo di tensione collocato presso una delle due stazioni terminali, costituito essenzialmente da un carrello che scorre in orizzontale, cui \u00e8 solidale la puleggia di rinvio oppure la puleggia motrice e tutto l'argano, collegato tramite una fune opportunamente deviata da pulegge ad un blocco di cemento armato (contrappeso) che scorre in verticale, oppure ad un sistema costituito da un pistone idraulico alimentato da un circuito in cui scorre olio in pressione in apposite tubazioni.\nLa configurazione di stazioni pi\u00f9 vantaggiosa per l'esercizio dell'impianto \u00e8:\nSpesso si pu\u00f2 trovare anche la stazione motrice a valle e la stazione di rinvio - tensionamento a monte, oppure la stazione motrice-tenditrice a valle e stazione di rinvio-fissa a monte. Configurazione molto pi\u00f9 rara, ma comunque esistente, \u00e8 la stazione motrice - tenditrice a monte e rinvio fissa a valle.\nSostegni di linea.\nLa fune portante-traente scorre sollevata di vari metri da terra ed \u00e8 guidata da una serie di sostegni di linea intermedi, colonne in lamiera metallica scatolata o tralicciata, che in sommit\u00e0 portano una traversa di supporto delle rulliere di linea, su cui scorre la fune portante-traente, composte da rulli abbinati in vario modo, a seconda dei carichi esercitati dalla fune, montati su perni e liberi di ruotare attorno ad essi.\nLa corretta posizione della fune sui sostegni di linea \u00e8 sorvegliata da un apposito circuito di sicurezza, alimentato in bassa tensione da batterie situate presso la stazione motrice, che transita di palo in palo sino alla stazione di rinvio e poi ritorna alla stazione motrice.\nVeicoli (seggiole).\nSulla fune sono ammorsate le seggiole, che sono da 1 a 8 posti, a seconda del sistema dell'impianto: ammorsamento fisso e ammorsamento automatico.\nAmmorsamento fisso e ammorsamento automatico.\nL'ammorsamento fisso (seggiovie a collegamento permanente) \u00e8 il sistema pi\u00f9 storico, derivato direttamente dalla teleferica: le seggiole sono permanentemente collegate alla fune e viaggiano pertanto a velocit\u00e0 costante. La salita con gli sci ai piedi \u00e8 spesso agevolata all'entrata con un tappeto di imbarco. Primo esemplare fu la seggiovia \"Passo Fedaia - Pian dei Fiacconi\", sulla Marmolada, nel 1946.\nUn secondo sistema \u00e8 quello dell\"'ammorsamento automatico\", (seggiovie a collegamento temporaneo), anch'esso con origini storiche, la prima morsa fu brevettata in Italia dal prof. Carlevaro e utilizzata nel 1949 sulla cabinovia Alagna-Belvedere, ottenendo cos\u00ec maggiore velocit\u00e0 di esercizio. Tali seggiovie sono inoltre spesso dotate di maggiore comfort, grazie a sedili morbidi e riscaldati, carenatura di protezione in caso di vento o nevicate e tappeto di imbarco all'entrata per agevolare la salita con gli sci.\nAll'ingresso in stazione la morsa si apre e procede all'interno della stazione a velocit\u00e0 ridotta, agevolando l'imbarco, al termine del percorso in stazione la morsa si chiude sulla fune e il veicolo percorre tutta la linea ad elevata velocit\u00e0.\nLe seggiovie si indicano secondo una simbologia internazionale con il numero di posti per veicolo seguito dalle lettere CLF (Chair Lift Fixed) per le seggiovie a morsa fissa e CLD (Chair Lift Detachable) per quelle a morsa automatica.\nLe seggiovie possono essere utilizzate da pedoni e sciatori con differenti modalit\u00e0 di esercizio (velocit\u00e0 diversa tra l'estate e l'inverno), la normativa italiana prevede che gli ingressi e le uscite per pedoni e sciatori siano differenti e che pedoni e sciatori non possano occupare la stessa seggiola.\nLimiti di velocit\u00e0.\nLimiti massimi di velocit\u00e0 in vigore in Italia, espressi in metri al secondo, per le seggiovie:\nSeggiovie ad ammorsamento fisso per trasporto di sciatori.\nPer trasporto sciatori con il tappeto di imbarco alla partenza (dispositivo che serve a diminuire la velocit\u00e0 relativa tra la persona e la seggiola) i valori sopra indicati possono essere aumentati di 0,3\u00a0m/s, a eccezione delle esaposto, nelle quali la velocit\u00e0 aumenta di 0,2\u00a0m/s.\nSi consideri che l'intervallo tra i veicoli non pu\u00f2 essere inferiore ai 6 secondi.\nSeggiovie ad ammorsamento fisso per trasporto pedoni.\nQuando nelle seggiovie con pi\u00f9 di 2 posti sono utilizzati solo i 2 posti esterni, la velocit\u00e0 pu\u00f2 essere elevata a 1,5\u00a0m/s.\nSe la seggiovia \u00e8 lunga, per evitare che i tempi di percorrenza siano eccessivi, \u00e8 possibile effettuare trasporto di pedoni alla velocit\u00e0 del trasporto di sciatori, a patto che si rallenti l'impianto ogni volta che si presenta un pedone a una stazione.\nTipologie di azionamento.\nPrima degli anni '80 le seggiovie erano generalmente alimentate con azionamenti in corrente alternata, motori asincroni trifase, in cui non era possibile effettuare regolazione di velocit\u00e0 (tra impianto fermo e la massima velocit\u00e0 di esercizio) e l'avviamento era effettuato con un reostato simile a quello impiegato in ambito ferroviario finalizzato a cortocircuitare progressivamente le resistenze di avviamento.\nLe seggiovie costruite dagli anni '80 in poi sono alimentate da uno o pi\u00f9 motori elettrici in corrente continua con azionamento a diodi controllati e ponte convertitore bidirezionale da e verso la rete (si ricorda che la corrente di alimentazione di rete \u00e8 alternata e trifase).\nIn genere i motori elettrici principali sono uno per seggiovie ad ammorsamento fisso e pi\u00f9 di uno per seggiovie ad ammorsamento automatico.\nDagli anni 2000 in poi si sta assistendo ad un ritorno progressivo agli azionamenti in corrente alternata e all'impiego dei motori asincroni trifase, con regolazione di velocit\u00e0 attuata tramite inverter a variazione di frequenza, con evidenti vantaggi e risparmio di costi di esercizio e manutenzione rispetto ad un azionamento in corrente continua."}
{"id": "770084", "revid": "4175", "url": "https://it.wikipedia.org/wiki?curid=770084", "title": "Distretto di Whangarei", "text": " \nIl distretto di Whangarei () \u00e8 un'autorit\u00e0 territoriale della Nuova Zelanda nella regione di Northland; \u00e8 uno dei distretti pi\u00f9 settentrionali del Paese e il suo capoluogo \u00e8 Whang\u0101rei.\nEsso comprende la citt\u00e0 di Hikurangi e i sobborghi di numerose altre citt\u00e0 neozelandesi, come Kamo, Tikipunga, Whau Valley, Otangarei, Kensington, Regent, Maunu, Morningside, Raumanga e Onerahi; oltre a ci\u00f2 del distretto fa parte una consistente zona rurale, con spiagge e localit\u00e0 famose fra gli appassionati di pesca (come per esempio \"Tutukaka\").\nDel distretto fanno parte anche le isole \"Hen and Chicken Islands\" e \"Poor Knights Islands\".\nLa citt\u00e0.\nCapoluogo del distretto di Whangarei \u00e8 l'omonima citt\u00e0, Whangarei (nota: le prime due consonanti vengono pronunciate come se fossero una \"F\"). Essa \u00e8 la citt\u00e0 di una certa dimensione che si trova pi\u00f9 a nord fra tutte quelle della Nuova Zelanda, oltre ad essere anche la sede del Consiglio Regionale del Northland.\nGrazie alla sua posizione geografica, Whangarei ha un clima subtropicale, con estati che raramente superano i 30 gradi ed inverni miti. Come molte zone della Nuova Zelanda, \u00e8 contraddistinta da una grande piovosit\u00e0, non concentrata in determinati periodi ma diffusa pi\u00f9 o meno uniformemente durante tutto l'anno.\nA pochi chilometri dal centro della citt\u00e0, si possono visitare le Whangarei Falls. Il torrente che prende vita dal piccolo lago, formato per effetto delle cascate, \u00e8 costeggiato da un bellissimo sentiero immerso nel verde. Insieme ad altri torrenti e piccoli corsi d'acqua della zona, raggiunge la baia di Whagarei, dove ha sede anche il porto della citt\u00e0.\nCuriosit\u00e0.\nIl famoso cantante di musica country Keith Urban \u00e8 nato qui, anche se all'et\u00e0 di due anni \u00e8 emigrato in Australia con la sua famiglia ed ha poi fatto carriera negli Stati Uniti. \u00c8 famoso anche per aver sposato l'attrice hollywoodiana Nicole Kidman."}
{"id": "770085", "revid": "22475", "url": "https://it.wikipedia.org/wiki?curid=770085", "title": "Whang\u0101rei", "text": "Whang\u0101rei (IPA: ) \u00e8 la pi\u00f9 settentrionale citt\u00e0 della Nuova Zelanda.\nCapoluogo della regione di Northland, \u00e8 il centro principale del distretto di Whangarei.\nLa popolazione della citt\u00e0 era stimata a abitanti a giugno 2018.\nStoria.\nI M\u0101ori iwi Ng\u0101puhi occuparono Whangarei all'inizio del XIX secolo e il clan (\"hap\u016b\") Te Parawhau era stanziato all'imboccatura del porto. Il capitano James Cook e l'equipaggio \"dell'Endeavour\" furono i primi europei a vedere l'entrata del porto di Whangarei. Qui, il 15 novembre 1769, i marinai dell\"'Endeavour\" catturarono un centinaio di pesci che classificarono come \"orate\" (pi\u00f9 probabilmente dei \"Pagrus auratus\") che indussero Cook a chiamare l'area \"baia delle Orate\".\nNegli anni 1820 l'area fu ripetutamente attaccata da incursori Waikato e Ng\u0101ti Paoa durante le guerre del moschetto. Il primo colono europeo a stanziarsi nella zona fu William Carruth, un commerciante scozzese che vi arriv\u00f2 nel 1839 e che fu raggiunto sei anni dopo da Gilbert Mair e dalla sua famiglia. Le relazioni tra i coloni e i M\u0101ori locali erano generalmente amichevoli, ma nel febbraio del 1842 tutte le fattorie dei coloni furono saccheggiate come ritorsione per le ripetute trasgressioni del \"tapu\". Nell'aprile del 1845, durante la guerra del pennone, tutti i coloni fuggirono da Whangarei. La maggior parte dei coloni originari non torno mai pi\u00f9, ma gi\u00e0 alla met\u00e0 degli anni 1850 l'area ospitava nuovamente un certo numero di contadini e coltivazioni a frutteto. Dal 1855 si svilupp\u00f2 una piccola citt\u00e0, guidata dal commercio della gomma di kauri. Il bacino cittadino odierno situato sul fiume Hatea era il porto originario; di qui transitavano per essere esportate gomma di kauri e legname nativo, e successivamente anche carbone proveniente dalla valle del Whau, da Kamo e da Hikurangi. Il carbone estratto dal campo di Kiripaka veniva trasportato lungo il fiume Ngunguru. A partire dal 1864, quindi, il nucleo della citt\u00e0 attuale era ormai ben consolidato."}
{"id": "770086", "revid": "1305772", "url": "https://it.wikipedia.org/wiki?curid=770086", "title": "Ultima VII", "text": "Ultima VII \u00e8 il settimo episodio della serie di videogiochi di ruolo Ultima. \u00c8 uscito in due parti, \"Ultima VII: The Black Gate\" (1992), e \"Ultima VII Part Two: Serpent Isle\" (1993). Nonostante la diretta continuit\u00e0 delle due trame, i giochi sono indipendenti l'uno dall'altro. Esistono anche due espansioni, una per ognuno, rispettivamente \"Ultima VII: Forge of Virtue\" e \"Ultima VII Part Two: Silver Seed\". L'ultima distribuzione del gioco includeva sia le due parti che le due espansioni. Gli eventi di \"\" prendono posto fra le due parti di \"Ultima VII\". Nonostante questa avventura sia nominata in \"Serpent Isle\", non \u00e8 obbligatorio giocarci per capire la trama.\nI giochi ebbero entrambi un grande successo di critica, ampiamente considerato uno dei punti pi\u00f9 alti della serie. In un'intervista con GameSpot, Richard Garriott disse di \"Ultima VII\" che era \"Il lavoro meglio riuscito della serie di Ultima\" Disse inoltre in molte occasioni che \"Ultima IV\" \u00e8, insieme ad \"Ultima VII\" il suo gioco preferito.\nModalit\u00e0 di gioco.\n\"Ultima VII: The Black Gate\" \u00e8 un gioco relativamente a \"libera esplorazione\", mentre \"Ultima VII Part Two: Serpent Isle\" \u00e8 pi\u00f9 orientato alle quest e l'esplorazione diventa pi\u00f9 libera avvicinandosi alla fine del gioco. In entrambi comunque, \u00e8 possibile esplorare liberamente il mondo. Entrambi i giochi hanno una trama principale e diverse sotto quest e incarichi da completare per il giocatore. In \"Black Gate\", la quest principale \u00e8 meno importante e c'\u00e8 un gran numero di sotto quest, mentre in \"Serpent Isle\" accade il contrario: le sotto quest sono molto pi\u00f9 marginali mentre la trama \u00e8 pi\u00f9 scandita.\nIn questo gioco \u00e8 introdotto un grande cambiamento nella serie: il gioco a turni fu sostituito dalla modalit\u00e0 di gioco in tempo reale, e l'intera schermata del gioco venne dedicata alla mappa con nient'altro in evidenza che non fosse strettamente necessario.\nAnche il mondo di gioco \u00e8 stato ampiamente modificato e aggiornato. La mappa \u00e8 ancora internamente basata sui tiles, ma adesso i tiles sono pi\u00f9 piccoli (e organizzati in gruppi) e il movimento dei personaggi e lo spostamento degli oggetti non \u00e8 connesso ai tiles stessi. Le mappe dispongono di un sistema multi layer, quindi gli oggetti e le cose possono essere sovrapposti gli uni agli altri. Questo rende possibile, fra l'altro, in alcuni posti, sovrapporre pi\u00f9 oggetti per costruire delle scale.\nQuesto fu il primo gioco della serie completamente affidato al controllo del mouse; in teoria potrebbe essere giocato completamente senza toccare la tastiera.\n\"Ultima VII\" \u00e8 meno incentrato sulla 'virtuosit\u00e0' che gli altri titoli della serie. L'avatar pu\u00f2 rubare e uccidere senza che questo renda impossibile finire il gioco; comunque, i compagni del party possono lasciare il gruppo se si accorgono di cose simili e rifiuteranno di rientrare finch\u00e9 il giocatore non si sia redento. In \"Black Gate\" il Guardian prende in giro il giocatore quando egli compie un atto non virtuoso.\n\"Ultima VII: The Black Gate\" \u00e8 il primo gioco della serie di \"Ultima\" ad usare gli alberi di dialogo. La prima trilogia ammetteva interazioni molto semplici mentre la seconda usava un metodo di dialogo basato su delle keywords. \"Ultima VII\" non sostituisce il sistema delle keywords, ma usa un albero di dialogo dove le opzioni di dialogo possono essere scelte con il mouse piuttosto che con la tastiera. In precedenza il giocatore doveva trovare le keyword dagli altri dialoghi, ma in realt\u00e0 esse erano sempre presenti, mentre adesso le keyword appaiono solamente quando sono state davvero trovate dal personaggio e coincidono con lo svolgersi della trama. (Per esempio, \"ladro catturato\" non apparir\u00e0 se non prima che il ladro sia stato davvero catturato.) Il gioco contiene comunque molto pi\u00f9 dialogo rispetto alle parti precedenti; molti dei personaggi hanno lunghi dialoghi.\nParte Uno: \"The Black Gate\".\nAll'inizio del gioco, Il Guardian, una creatura malefica, tenta l'Avatar dicendogli che il suo mondo adottivo di Britannia \"\u00e8 entrato in una nuova et\u00e0 di illuminazione\", e che egli avrebbe potuto regnare su di essa. L'avatar arriva a Britannia attraverso un moongate rosso, e gli viene chiesto di risolvere un caso di omicidio rituale commesso la notte prima. Si accorge anche che durante la sua assenza \u00e8 sorta una nuova religione, la \"Fellowship\", guidata da un uomo chiamato Batlin.\nLa Fellowship \u00e8 certamente ispirata a Scientology o altri simili gruppi religiosi; sembra che il gioco tenda a fare della satira su questo tipo di movimenti.\nIl mondo di gioco \u00e8 conosciuto per la sua interattivit\u00e0: praticamente tutto pu\u00f2 essere preso, spostato o fatto interagire con qualcos'altro. \u00c8 possibile, per esempio, fare il pane, forgiare armi, mungere mucche, suonare strumenti musicali, o cambiare il pannolino di un bambino. L'Avatar e i suoi compagni dovranno fare i conti con i morsi della fame e con la sete, e potrebbe anche morire se questi bisogni non fossero soddisfatti correttamente. Se capitano vicino a una scena disgustosa o truculenta, potrebbero anche vomitare.\nIl gioco \u00e8 molto lineare; ma nonostante una storyline lineare, \u00e8 controbilanciata dalla possibilit\u00e0 di esplorare la mappa in qualsiasi ordine, per cercare tutte le sotto quest, inclusa una che fa la parodia di Star Trek: the Next Generation\nIn \"Ultima VII\", il sistema delle virt\u00f9 non \u00e8 strettamente vincolante come per \"Ultima IV\". Invece, questo gioco simula una societ\u00e0 che aderisce ad alcune delle virt\u00f9: i PNG \u2014 siano essi i membri del party o la gente di Britannia \u2014 reagiscono all'uccisione degli innocenti ed al furto ogni volta che ne vengono a conoscenza. Anche il sistema di combattimento \u00e8 cambiato in funzione del sistema di gioco in tempo reale. Il nuovo sistema di intelligenza artificiale permette al giocatore di scegliere le tattiche generali per i membri del party. Non \u00e8 un'intelligenza artificiale perfetta, ma alleggerisce il giocatore dal compito di gestire otto personaggi contemporaneamente.\n Alcuni frammenti della storia in \"Ultima VII\" sono ispirati dal conflitto fra la Origin Systems' e la rivale (e pi\u00f9 tardi padrona) Electronic Arts. Il principale antagonista della storia, il Guardian, \u00e8 presentato come un 'distruttore di mondi'. Lo slogan della origin systems \u00e8 invece 'Noi creiamo Mondi' e si pu\u00f2 spiegare col fatto che il Guardian rappresenta la volont\u00e0 della Electronic Arts di distruggere la competizione sul mercato. I tre generatori di male creati dal Guardian nel gioco prendono le forme fisiche del logo primitivo della Electronic Arts: un cubo, una sfera, un tetraedro. Elizabeth ed Abraham, due personaggi apparentemente benevoli che pi\u00f9 tardi si rivelano degli assassini, hanno le iniziali di \"E\" ed \"A\". Il logo della EA ritorna ancora in Ultima VIII come un oggetto animato che cambia continuamente forma passando da cubo a sfera a tetraedro.\n\"The Black Gate\" \u00e8 stato pubblicato in Inglese, Francese, Tedesco e Spagnolo.\nEspansione \"Forge of Virtue\".\n\"Forge of Virtue\" fu un expansion pack che aggiungeva una quest ad \"Ultima VII\" nella quale l'Avatar doveva passare una serie di test per riconfermarsi campione dei tre principii di Verit\u00e0, Amore e Coraggio, e distruggere gli ultimi residui di Exodus.\nIl giocatore \u00e8 ricompensato con un'arma molto potente: La Black Sword. L'Avatar raggiunge anche il massimo in forza, intelligenza e destrezza nel corso di questi test, e alla fine Lord British concede al giocatore di raddoppiare la propria forza.\nNelle edizioni successive di \"Ultima VII\" questo add-on fu sempre incluso.\nLista di personaggi importanti.\nAlcuni dei pi\u00f9 importanti personaggi non giocanti:\nCensura.\nIl gioco \u00e8 anteriore alla nascita dell'ESRB. A causa di ci\u00f2, non ha ricevuto alcuna classificazione. Nei crediti appare la scritta \"Voluntarily rated MP-13 (For Mature Players)\" (\"Classificato volontariamente MP-13, per giocatori maturi\"), anche se questo divieto non \u00e8 da considerarsi attendibile, dal momento che \u00e8 stato probabilmente concepito come una parodia dell'MPAA film ratings. I crediti del gioco sono stati creati per essere il pi\u00f9 possibile simili ai titoli di un film, con tutti gli standard e i disclaimer presenti nei titoli di un film. I crediti, notoriamente, includono anche una menzione alla colonna sonora del CD disponibile da \"Origin\", in realt\u00e0 non disponibile prima del 1993 (vedi \"Origin Soundtrack Series volume 2\"); \"Ultima VII Part 2: Serpent Isle\" credits actually said \"Soundtrack CD NOT available from Origin, so don't ask!\"\nQuando pi\u00f9 tardi fu pubblicato sul CD \"Complete Ultima VII\" fu votato \"T\", ovvero per ragazzi over 14, \"a causa di scene animate di violenza e sangue\".\nParte due: \"Serpent Isle\".\n\"Ultima VII Part Two: Serpent Isle\" fu pubblicato nel 1993. Mentre l'avatar distrugge il Moongate Nero attraverso il quale stava per arrivare il Guardian, Batlin salpa verso Serpent Isle. I Guerrieri del Destino inseguono il fanatico mago e trovano una strana terra, molto differente dalla loro Britannia: una grande isola ghiacciata, solo pi\u00f9 tardi colonizzata dall'uomo, con molti resti di un'antica civilt\u00e0 dove i serpenti giocavano un ruolo predominante.\nQuesto \u00e8 il primo gioco nella serie che viene ambientato al di fuori di Britannia come \u00e8 stata conosciuta da \"Ultima IV\" in poi. \u00c8 anche molto pi\u00f9 lineare del precedente gioco dove l'ordine in cui le sotto quest dovevano essere risolte non era molto importante; il nuovo approccio rende possibile dare al gioco uno svolgimento pi\u00f9 chiaro, ma allo stesso tempo un po' limitativo nelle scelte del giocatore.\nDato che gran parte del codice \u00e8 stato riciclato da \"Ultima VII: The Black Gate\", \u00e8 stato deciso di non chiamarlo \"Ultima VIII\"; Richard Garriott disse in molte interviste intorno al 1988 che non ci sarebbero stati due \"Ultima\" con lo stesso codice sorgente, come invece accadeva nella serie concorrente \"Bard's Tale\", e probabilmente per questo motivo fu chiamato \"part 2\".\nLa trama originale del gioco era significativamente differente da ci\u00f2 che fu pubblicato, molti attribuiscono questi cambiamenti al fatto che Electronic Arts fece pressioni sulla Origin per tagliare alcune parti per rispettare le scadenze. Molti dei pi\u00f9 significativi cambiamenti sono nella seconda parte del gioco. In alcuni punti \u00e8 facile notare dei buchi nella trama principale. Tagliando il materiale per rispettare le scadenze EA furono introdotti alcuni bugs, e molte caratteristiche del gioco furono incomplete o inutilizzabili. Molti 'vicoli ciechi' sono presenti nella release finale del gioco. A causa della maggiore linearit\u00e0 di \"Serpent Isle\" questi \"vicoli chiechi\" spesso costringevano il giocatore a tornare indietro ad un salvataggio molto precedente o addirittura a rigiocare daccapo. Con il disappunto di molti fans, \"Serpent Isle\" segna l'inizio della pesante influenza di EA sulla serie di Ultima.\n\"The Silver Seed\".\n\"The Silver Seed\" aggiunge la storia e le locazioni del \"seme d'argento\" al gioco, nel quale il party visita una fortezza sotterranea dell'antica civilt\u00e0 di Serpent Isle (secoli nel passato, durante la guerra fra le due fazioni di Ophidian). Oggetti magici molto potenti, incluso un portachiavi, un anello per reagenti illimitati, e una cintura incantata possono essere trovati in quest'area o in dungeon vicini. Nella release pi\u00f9 recente di \"Ultima VII\", l'expansion pack \u00e8 inclusa, e prende il nome di 'The Complete Ultima VII'.\nCaratteristiche tecniche.\nSia \"Ultima VII: The Black Gate\" che \"Ultima VII: Serpent Isle\" usavano un gestore della memoria non standard per DOS, chiamato Voodoo Memory Manager. Esso, invece di fornire un accesso alla memoria in modalit\u00e0 protetta, entrava in una modalit\u00e0 chiamata modalit\u00e0 irreale che consentiva di utilizzare indirizzi dati a 32 bit pur mantenendo tutte le caratteristiche della Modalit\u00e0 reale. Questa scelta spesso significava dover utilizzare dei settaggi di memoria particolari e differenti dalla maggior parte degli altri giochi.\nTempo dopo, quando il DOS inizi\u00f2 a cadere in disuso, il Voodoo inizi\u00f2 a diventare un problema di compatibilit\u00e0. Com'\u00e8 noto, Windows 95 aveva grossi problemi a far girare il gioco, mentre addirittura i moderni sistemi Windows sono completamente incompatibili con il gioco nella sua versione originale.\nAlcuni appassionati del gioco hanno lavorato per risolvere la situazione. Tutt'oggi, infatti, ci sono molti modi per apprezzare il gioco sui sistemi operativi moderni:\nRelease dei giochi.\nLe varie parti di \"Ultima VII\" sono state pubblicate nelle seguenti forme:\nInoltre \u00e8 stata pubblicata anche nelle compilation:\nVersione Super Nintendo.\nFCI / Pony Canyon pubblic\u00f2 la versione per Super Nintendo di \"Ultima VII\", semplicemente intitolata \"Ultima: The Black Gate\", creata da un piccolo team all'interno di Origin Systems.\nQuesta versione era ampiamente differente dall'originale poich\u00e9 la versione PC del gioco era gigantesca per l'epoca: circa 20 megabyte, mentre questo porting pu\u00f2 usare soltanto 8 megabyte di memoria per tutti i dati di gioco e il programma. Le mappe e molti oggetti dinamici e la trama dovettero essere riprogrammati da zero, e il programma dovette essere completamente riscritto in linguaggio assembly.\nIl gioco nelle meccaniche divent\u00f2 cos\u00ec pi\u00f9 simile alla serie \"Legend of Zelda\". Il 'party' fu abolito; lasciando l'Avatar viaggiare da solo. Fu anche introdotta una pesante censura dall'autorit\u00e0 americana: invece di assassini, l'Avatar deve indagare su \"rapimenti\". Il sistema di controllo fu sensibilmente ridimensionato e peggiorato rispetto alle versioni per computer.\nQuesta versione \u00e8 universalmente nota come un clamoroso flop rispetto all'originale.\nVersione PSP.\nNell'agosto 2006, GameSpot scriveva che Electronic Arts era intenzionata a portare \"Ultima: The Black Gate\" (la versione SNES di \"Ultima VII\") sulla PlayStation Portable come parte della serie \"EA Replay\". \u00c8 stata pubblicata negli USA il 14 novembre 2006.\nProgetti di Fan e remakes.\nExult \u00e8 il progetto pi\u00f9 ambizioso dei fan al giorno d'oggi, in quanto attua una ricreazione pressoch\u00e9 perfetta del motore di gioco di \"Ultima VII\" perfettamente giocabile su macchine moderne e compatibile com molti sistemi operativi, fra cui Linux. Sono stati applicati inoltre degli scaler che rendono leggermente pi\u00f9 nitida la schermata a bassa risoluzione del gioco, come il 2XSal Engine e il Super Eagle Engine.\nI tools disponibili per Exult rendono possibile ai fan di modificare il gioco originale in ogni sua parte. I programmatori che contribuiscono ad Exult stanno notevolmente migliorando anche quei bug che i programmatori originali hanno lasciato per distrazione o per mancanza di tempo all'interno dei giochi. Grazie alle caratteristiche di Exult \u00e8 stato possibile tradurre il gioco anche in lingue non originariamente presenti ai tempi dell'uscita, come l'italiano.\nCi sono stati alcuni progetti che portavano \"Ultima VII\" su altri motori di gioco, ma a lungo andare la maggioranza di questi progetti non ha avuto successo."}
{"id": "770090", "revid": "81103", "url": "https://it.wikipedia.org/wiki?curid=770090", "title": "Conan, il ragazzo del futuro (romanzo)", "text": "Conan, il ragazzo del futuro (\"The Incredible Tide\", 1970, traduzione letterale \"L'incredibile marea\") \u00e8 un romanzo per ragazzi di fantascienza post apocalittica di Alexander Key. Da esso il mangaka, animatore e regista Hayao Miyazaki ha tratto liberamente la sua prima lunga serie anime \"Conan il ragazzo del futuro\" (\u672a\u6765\u5c11\u5e74\u30b3\u30ca\u30f3 \"Mirai sh\u014dnen Konan\") del 1978.\nTrama.\nIn un periodo di poco successivo alla terza guerra mondiale, ben poche sono le persone sopravvissute al disastro. Solo nell'isola di High Harbor gli abitanti hanno rinunciato ai pericoli di uno sviluppo sfrenato, tornando di fatto a un'epoca quasi preindustriale. Conan, un ragazzo sopravvissuto alla catastrofe che vive da anni solo su un isolotto deserto, \u00e8 stato aiutato nei momenti pi\u00f9 difficili da una \"voce\" ed ha forgiato il suo corpo vivendo come un selvaggio. Viene un giorno in contatto con una spedizione di ricerca proveniente da Industria, una citt\u00e0-stato abitata dalla maggior parte dei sopravvissuti ed organizzata in una futuristica e distopica societ\u00e0 \"illuminata\". La voce suggerisce al ragazzo di unirsi a loro, e viene cos\u00ec condotto ad Industria. Qui Conan ritrova Briac Roa, da lui conosciuto come \"il Maestro\", un grande scienziato dotato di poteri telepatici, che si nasconde sull'isola sotto le mentite spoglie del burbero Patch. La storia si sviluppa quindi in un intreccio che lega l'isola di High Harbor, Industria e la lotta dello scienziato e di Conan per raggiungere Lanna, nipote di Briac Roa ed amica d'infanzia di Conan, anch'essa dotata di potenti poteri telepatici, ad High Harbor per compiere il proprio destino."}
{"id": "770117", "revid": "1305772", "url": "https://it.wikipedia.org/wiki?curid=770117", "title": "Studio 54", "text": "Lo Studio 54 \u00e8 un'ex discoteca, poi divenuta un teatro di Broadway, situata sulla 54\u00aa strada ovest, tra la 7\u00aa e l'8\u00aa Avenue di Manhattan, New York. Inaugurato nel 1927 con la denominazione Gallo Opera House, dal 1942 al 1976 l'edificio funse da studio radio-televisivo dell'emittente CBS (che lo ribattezz\u00f2 Studio 52).\nNel 1977, gli imprenditori newyorkesi Steve Rubell e Ian Schrager decisero di acquistarlo e ristrutturarlo, conservando molti dei set televisivi e teatrali pre-esistenti. Il nome venne quindi preso dalla strada in cui era ubicato (la 54\u00aa a Midtown). Lo Studio 54 apr\u00ec il 26 aprile 1977, diventando presto uno dei principali simboli dell'epoca disco, grazie alle numerose celebrit\u00e0 che ne affollavano le serate e a politiche di ingresso particolarmente restrittive, ma anche per l'uso aperto di droghe quali cocaina e Quaalude al suo interno nonch\u00e9 per il sesso occasionale, etero e omosessuale, che si consumava in tutto l'edificio (tra cui la celebre balconata).\nIn seguito alla condanna di Rubell e Schrager per evasione fiscale, nel 1981 la discoteca fu venduta agli imprenditori Mark Fleischman e Stanley Tate, che a loro volta la rivendettero nel 1984 a nuovi proprietari, i quali decisero di chiuderla nel 1986. Dal novembre 1998, il sito \u00e8 sede di produzioni della compagnia teatrale non-profit Roundabout.\nIl locale.\nPrima dello Studio 54: Gallo Opera House e Studio 52.\nIl locale fu progettato dall'architetto italo-americano Eugene De Rosa e apr\u00ec nel 1927 come Gallo Opera House (e pi\u00f9 tardi Gallo Theater), prendendo il nome del proprietario, l'impresario teatrale Fortune Gallo. Dopo appena un biennio, l'edificio venne pignorato dai creditori di Gallo, continuando tuttavia l'attivit\u00e0 teatrale tra alti e bassi fino al maggio del 1940 (con i nomi New Yorker e Theater of Music).\nRimasto vuoto per tre anni, nel 1943 venne acquistato dalla CBS e ridenominato Studio 52 (in quanto 52\u00ba spazio immobiliare acquistato dall'emittente). Dagli anni '40 venne quindi utilizzato come set radiofonico e televisivo per spettacoli quali \"What's My Line?\" e \"The Jack Benny Program\". Nel 1976, tuttavia, il network decise di traslocare la maggior parte delle trasmissioni al vicino Ed Sullivan Theater e al CBS Broadcast Center (sulla 57\u00aa strada), mettendo in vendita lo Studio 52.\nNel 1977, gli imprenditori Steve Rubell e Ian Schrager, con l'appoggio finanziario di Jack Dushey, ne diventarono cos\u00ec i nuovi proprietari. Essi assunsero Scott Bromley come architetto, Ron Doud come \"interior designer\" e Brian Thompson come \"lighting designer\". Jules Fisher e Paul Marantz, due noti progettatori illuminotecnici, contribuirono a creare l'ambiente della pista da ballo oltre alle scenografie e alle luci mobili, utilizzando i copiosi circuiti di illuminazione esistenti.\nCaratteristiche.\nCaratteristica principale del club erano le provocazioni al costume e la stravaganza delle serate proposte. L'intento di Rubell e Schrager era infatti quello di garantire ogni sera \"la festa pi\u00f9 grande del mondo\", nonch\u00e9 quello di scioccare Manhattan con i propri eccessi edonistici: nel locale si trovavano sempre musica ad altissimo volume, scenografie allusive (emblematica era l'immagine di una falce di luna imboccata da un cucchiaino contenente polvere scintillante) e serate che ogni sabato prevedevano una nuova sorpresa o stravaganze inedite. Al culmine di ogni serata appariva dall'alto l\"uomo sulla luna\", che calava tra il pubblico e offriva ai presenti il luccicante contenuto di un cucchiaino d'argento.\nLo Studio 54 si distinse fin da subito come un luogo in cui ciascuno poteva essere protagonista a prescindere dal ceto di appartenenza, trovandosi fianco a fianco ad esponenti del jet set internazionale. Rubell intendeva offrire alla sua clientela un'atmosfera \"armoniosa\" e piena di giovani sessualmente disponibili, lontano dalla stampa e dai paparazzi. Ai pochi giornalisti a cui veniva permesso entrare venne proibito di scattare foto, e quelle scattate non potevano essere pubblicate a meno che i soggetti non fossero in posa e avessero dato il permesso per la pubblicazione. Il pubblico sentiva parlare di scene orgiastiche e di favolose mega-feste a tema. La giornalista Marjorie Daphnis, che riusc\u00ec ad entrare nel club nel 1979, raccont\u00f2 che all'interno del club era permesso ogni tipo di eccesso. I pochi fortunati che riuscivano ad entrare dovevano pagare una tariffa assai alta, e una volta dentro era comune vedere camerieri con corpi atletici e di bell'aspetto muoversi quasi nudi tra i tavoli dei clienti, con addosso solamente un piccolo indumento per coprire i loro genitali. Spesso, inoltre, i camerieri venivano palpeggiati dai partecipanti e molti di loro consumavano rapporti sessuali sul posto.\nLo Studio 54 fu tra le prime discoteche ad adottare una selezione sistematica all'ingresso delle persone a cui consentire l'accesso, nota per essere estremamente rigida e soggettiva (in base all'aspetto estetico e al gusto nel vestire); sovente era proprio Steve Rubell a selezionare i pochissimi fortunati a poter entrare tra la folla. Per promuovere l'inclusione sociale, la discoteca adottava inoltre una politica d'ingresso che mirava a far s\u00ec che almeno il 20% dei clienti fosse gay, e almeno il 10% lesbica o trans. Per questi stessi motivi, l'artista Andy Warhol, habitu\u00e9 dello Studio 54, imput\u00f2 lo strepitoso successo del locale al suo essere \"\"una dittatura all'ingresso e una democrazia sulla pista da ballo\".\nGli eventi che avvenivano all'interno del nightclub erano spesso rilanciati dai giornali di tutto il mondo. Molti personaggi famosi videro comparire le loro foto sui notiziari unicamente per aver passato una notte al 54. Fece epoca, ad esempio, la foto di Bianca Jagger che il 2 maggio 1977, per festeggiare il suo compleanno, entr\u00f2 in pista cavalcando un cavallo bianco. Inoltre, il videoclip del singolo \"New York City Boy\" dei Pet Shop Boys venne girato in parte nel locale, e in un frammento del video si vede la scena del cavallo bianco che entra.\nStruttura.\nLa struttura del locale era essenzialmente quella di un normale teatro, composto da platea e galleria:\nOspiti celebri.\nNumerosissime furono le celebrit\u00e0 del periodo a frequentare lo Studio 54. Tra queste spiccano i nomi degli attori Woody Allen, John Belushi, Sean Connery, Robert De Niro, Michael Douglas, Faye Dunaway, Farrah Fawcett, Richard Gere, Margaux Hemingway, Dustin Hoffman, Bette Midler, Liza Minnelli, Olivia Newton-John, Jack Nicholson, Al Pacino, Arnold Schwarzenegger, Sylvester Stallone, Elizabeth Taylor, John Travolta, Robin Williams; dei musicisti Bee Gees, Leonard Bernstein, David Bowie, James Brown, David Byrne, Cher, Alice Cooper, Marvin Gaye, Debbie Harry, Michael Jackson, Mick Jagger, Rick James, Elton John, Grace Jones, Tom Jones, Amanda Lear, John Lennon, Madonna, Freddie Mercury, George Michael, Giorgio Moroder, Dolly Parton, Lou Reed, Keith Richards, Frank Sinatra, Rod Stewart, Barbra Streisand, Stevie Wonder; degli artisti Michail Bary\u0161nikov, Truman Capote, Salvador Dal\u00ed, Elio Fiorucci, Tom Ford, Diane von F\u00fcrstenberg, Martha Graham, Halston, Tommy Hilfiger, Calvin Klein, Karl Lagerfeld, Rudolf Nureyev, Paloma Picasso, Francesco Scavullo, Valentino, Andy Warhol; della modella Gia Carangi nonch\u00e9 delle ex \"first ladies\" Betty Ford e Jackie Kennedy. Alla serata inaugurale, nel 1977, partecip\u00f2 anche il futuro presidente degli Stati Uniti Donald Trump, all'epoca ancora non entrato in politica, con l'allora moglie Ivana. Si ricorda anche la presenza di Pel\u00e9, della cantante rock italiana Loredana Bert\u00e8 nonch\u00e9 degli attori Marcello Mastroianni e G\u00e9rard Depardieu.\nAltrettanto numerosi furono gli artisti che vi si esibirono, tra cui: Grace Jones, Chic, Diana Ross ed Amii Stewart. Ad aver invece lavorato allo Studio 54 sono stati, tra gli altri, i due attori Al Corley e Alec Baldwin: il primo come buttafuori, il secondo come cameriere.\nProblemi legali e chiusura.\nInaugurato la sera del 26 aprile 1977, l'et\u00e0 d'oro del locale dur\u00f2 solamente tre anni.\nI problemi con la legge iniziarono gi\u00e0 a un mese dall'apertura, quando la Liquor Authority dello Stato di New York sospese il locale a causa della mancanza di licenza per servire alcolici. Prima del blitz, Rubell e Schrager avevano utilizzato permessi giornalieri per catering (lo Studio 54 era infatti ufficialmente gestito da una societ\u00e0 chiamata Broadway Catering), i quali, pur permettendo formalmente al locale di servire bevande alcoliche, erano riservati esclusivamente a matrimoni o eventi politici.\nL'epopea dello Studio 54 termin\u00f2 bruscamente quando, nel 1980, il proprietario Rubell fu arrestato per possesso di droga e frode al fisco.\nNel dicembre 1978, in un'intervista con la stampa, Rubell aveva infatti affermato di aver guadagnato 7 milioni di dollari nel primo anno di attivit\u00e0, aggiungendo che \"solo la mafia ha fatto pi\u00f9 soldi\"\". Ci\u00f2 attir\u00f2 tuttavia l'attenzione dell'Internal Revenue Service, che in seguito a delle indagini perquis\u00ec il locale e accert\u00f2 un'evasione fiscale pari a 2,5 milioni di dollari, in aggiunta al possesso di massicce dosi di droga.\nLo Studio 54 della gestione Rubell e Schrager chiuse con una grande festa nella notte tra il 2 e il 3 febbraio 1980, con Rubell che cant\u00f2 per l'occasione una propria versione di \"My Way\". Presenti quella notte furono tra gli altri Ryan O'Neal, Farrah Fawcett, Mariel Hemingway, Richard Gere, Gia Carangi, Jack Nicholson, Reggie Jackson e Sylvester Stallone. Dopo che Schrager e Rubell si dichiararono colpevoli di evasione fiscale, vennero condannati a 13 mesi di carcere e il locale fu venduto, cambiando gestione.\nLe riaperture e la riconversione a teatro.\nRubell e Schrager vendettero lo Studio 54 nel 1981, mantenendone per\u00f2 l'affitto. Pi\u00f9 tardi quello stesso anno, la discoteca fu venduta agli uomini d'affari Mark Fleischman e Stanley Tate, con Rubell e Schrager a fare da consulenti per un periodo di sei mesi. Lo Studio 54 riapr\u00ec nel settembre del 1981, in un contesto meno liberale rispetto alla precedente gestione, e vide la partecipazione di celebrit\u00e0 come Calvin Klein, Cary Grant e Gina Lollobrigida. Tra i clienti di quegli anni ci furono inoltre Boy George, Janet Jackson, Lionel Richie, Jean-Michel Basquiat, LaToya Jackson, David Lee Roth, Tatum O'Neal, Jennifer Grey, Cyndi Lauper e le attrici pornografiche Ginger Lynn e Traci Lords. Quando il contratto d'affitto scadde nel 1986, il locale chiuse per\u00f2 nuovamente.\nNell'aprile del 1989 la propriet\u00e0 dello Studio 54 pass\u00f2 alla societ\u00e0 CAT Entertainment, la quale trasform\u00f2 il locale in una sala concerto per artisti sotto il nome \"The Ritz\". Nel 1993 la CAT Entertainment fu acquisita dalla Cabaret Royale di Dallas, che invest\u00ec nella ristrutturazione del nightclub e fece rivivere il marchio \"Studio 54\" (che non era mai stato registrato dai precedenti proprietari). Il locale fu gestito come \"Cabaret Royale at Studio 54\" da CAT Entertainment fino agli inizi del 1995.\nAlla fine del 1994, la societ\u00e0 Allied Partners acquist\u00f2 lo Studio 54 per 5,5 milioni di dollari (pi\u00f9 del quintuplo del prezzo pagato nel 1977 da Schrager e Rubell al netto dell'inflazione) e, dopo un lungo contenzioso, CAT Entertainment dovette cessare le sue attivit\u00e0. I nuovi proprietari restaurarono gran parte dei dettagli architettonici che erano stati dipinti di nero o ricoperti di compensato da Schrager e Rubell. La discoteca riapr\u00ec con un concerto dal vivo delle star disco Gloria Gaynor, Vicki Sue Robinson e del gruppo Sister Sledge, ma anche questo progetto si sarebbe concluso prematuramente, con una dichiarazione di bancarotta nel 1996.\nNel 1998, la compagnia teatrale Roundabout decise di tenere alcune performance del musical \"Cabaret\" nell'ex Studio 54, preludio all'acquisto dell'edificio dai precedenti proprietari per 22,5 milioni di dollari, completatosi nel 2003. Tra le altre attivit\u00e0 oggi ubicate nell'edificio ci sono un ristorante e una discoteca separati (\"Feinstein's/54 Below\") nel seminterrato, una casa discografica (\"Studio 54 Music\") e una stazione radiofonica (\"Studio 54 Radio\")."}
{"id": "770120", "revid": "120902400", "url": "https://it.wikipedia.org/wiki?curid=770120", "title": "Umberto Lombardini", "text": "Carriera.\nApprod\u00f2 all'et\u00e0 di 9 anni alla Lazio. Dopo aver fatto tutta la trafila nelle squadre giovanili, giunto in prima squadra fece la riserva a Silvio Piola, fuoriclasse della Nazionale e Campione del mondo 1938.\nEsordisce il 15 dicembre 1940 in occasione della trasferta di Bergamo contro l'Atalanta, persa 2-0 dai laziali. Nel corso di quella stagione riusc\u00ec a collezionare 10 presenze andando a segno per 3 volte contro , Fiorentina e Juventus.\nLa stagione successiva la dirigenza biancoceleste decise di mandarlo a farsi le ossa in Serie C dove rimase per due anni con le compagini minori capitoline dell'Ala Littoria prima e dell' poi.\nTorna alla Lazio una volta che giocatori del calibro di Enrique Flamini, Piola e Silvestro Pisa sono stati ceduti. Nell'annata 1943-1944 vinse con la Lazio il Campionato romano di guerra segnando 21 gol in 16 partite. Nella stagione 1947-1948 si ritrov\u00f2 nuovamente tra i rincalzi (8 presenze) chiuso nel ruolo di centravanti anche dal nuovo acquisto Romano Penzo. \nIl bilancio complessivo con la Lazio \u00e8 di 69 presenze e 34 reti.\nA 28 anni passa quindi alla Cassa di Risparmio di Roma che disputava i campionati dilettantistici."}
{"id": "770133", "revid": "125382498", "url": "https://it.wikipedia.org/wiki?curid=770133", "title": "Yvonne Elliman", "text": "Biografia.\nSuo padre era di origine irlandese, la madre invece giapponese.\nYvonne, che allora cantava in piccoli club, venne scoperta da Tim Rice, che in seguito le fece interpretare il ruolo di Maria Maddalena nel film musical \"Jesus Christ Superstar\". Nel film spiccano le sue doti canore soprattutto nella ballata \"I don't know how to love him\".\nFu in questo periodo che nei viaggi tra Broadway e Londra, si trov\u00f2, assieme al marito e presidente della RSO, negli studi di Miami, dove Eric Clapton, con il quale ebbe una bollente storia d'amore, stava registrando il suo 461 Ocean Boulevard. Inizi\u00f2 cos\u00ec una proficua collaborazione che dur\u00f2 per molti dischi a venire.\nIn seguito ha partecipato alla colonna sonora de \"La febbre del sabato sera\" (\"Saturday Night Fever\" con il brano \"If I Can't Have You\" scritta dai Bee Gees). Ha successivamente ottenuto altri successi, anche se non cos\u00ec importanti, con altri lavori musicali.\nDopo essersi ritirata a vita privata per dedicarsi alla famiglia durante gli anni ottanta, \u00e8 ritornata sulla scena musicale nel 2004, pubblicando un nuovo album."}
{"id": "770134", "revid": "339392", "url": "https://it.wikipedia.org/wiki?curid=770134", "title": "Primo Hokage", "text": ""}
{"id": "770140", "revid": "287204", "url": "https://it.wikipedia.org/wiki?curid=770140", "title": "Cratere Main (Luna)", "text": "Main \u00e8 un cratere lunare intitolato all'astronomo britannico Robert Main. Si trova in prossimit\u00e0 del Polo Nord lunare. Il bordo meridionale della formazione \u00e8 stato inglobato dal pi\u00f9 grande cratere Challis, e i fondali dei due crateri sono separati soltanto da una piccola spaccatura. A nord-nordovest di Main si trova il cratere Gioja.\nMain \u00e8 formato da tre crateri sovrapposti che si sono fusi assieme quando i loro fondali sono stati ricoperti dalla lava, lasciando una forma abbastanza circolare, con dei rigonfiamenti ad ovest e a nordest. La stessa lava ha congiunto i fondali di Main e Challis a sud.\nQuello che resta del bordo di Main \u00e8 un basso pendio quasi alla stessa altezza del terreno circostante. C'\u00e8 un piccolo cratere di forma emisferica e privo del bordo occidentale situato sul bordo orientale. Il fondo di Main \u00e8 abbastanza piano, sebbene punteggiato da numerosi crateri minori collocati su di una fascia che attraversa il fondale da sudovest a nordest. Non c'\u00e8 alcun picco centrale, e nemmeno alture degne di nota.\nCrateri correlati.\nAlcuni crateri minori situati in prossimit\u00e0 di Main sono convenzionalmente identificati, sulle mappe lunari, attraverso una lettera associata al nome."}
{"id": "770141", "revid": "17654", "url": "https://it.wikipedia.org/wiki?curid=770141", "title": "Guppy", "text": ""}
{"id": "770146", "revid": "834", "url": "https://it.wikipedia.org/wiki?curid=770146", "title": "Arrondissement di Oudenaarde", "text": "L'arrondissement di Oudenaarde (in olandese \"Arrondissement Oudenaarde\", in francese \"Arrondissement d'Audenarde\") \u00e8 una suddivisione amministrativa belga, situata nella provincia delle Fiandre Orientali e nella regione delle Fiandre.\nComposizione.\nL'arrondissement di Oudenaarde raggruppa 11 comuni:\nSociet\u00e0.\nEvoluzione demografica.\n\"Abitanti censiti\""}
{"id": "770149", "revid": "666668", "url": "https://it.wikipedia.org/wiki?curid=770149", "title": "Distretto di Kaipara", "text": " \nIl distretto di Kaipara \u00e8 un'autorit\u00e0 territoriale della Nuova Zelanda che si trova entro i confini della regione di Northland, nell'Isola del Nord.\nGeografia fisica.\nIl distretto si trova nelle basse colline che sovrastano le coste settentrionali di Kaipara Harbour, un ampio porto naturale che si apre sul Mar di Tasman.\nIl distretto, di forma vagamente triangolare, \u00e8 praticamente tagliato in due dal Wairoa River e dai suoi affluenti, che sfociano nella parte settentrionale del Kaipara Harbour.\nPopolazione.\nDel distretto fanno parte le citt\u00e0 di Dargaville, Maungaturoto e Kaiwaka, oltre alle zone rurali che le circondano. La sede del Consiglio distrettuale \u00e8 Dargaville, la maggiore citt\u00e0 di Kaipara con 4.450 abitanti.\nLa popolazione preferisce vivere in piccoli insediamenti rurali piuttosto che in zone inurbate. L'area intorno a Dargaville \u00e8 famosa fra i neozelandesi per l'alta percentuale di residenti di origini dalmate. La grande citt\u00e0 pi\u00f9 vicina \u00e8 Whangarei, 45 chilometri a nord di Dargaville.\nA Dargaville si tiene ogni anno un 'Festival dell'arte e dell'artigianato' organizzato dal Rotary club locale."}
{"id": "770157", "revid": "729019", "url": "https://it.wikipedia.org/wiki?curid=770157", "title": "Renault Type V e Type AS", "text": "Le Type V e Type AS furono due autovetture di classe alta prodotte tra il 1905 ed il 1913 dalla Casa automobilistica francese Renault.\nProfilo.\nTali vetture, che furono tra le pi\u00f9 apprezzate fra i modelli prodotti prima della Prima guerra mondiale, erano equipaggiate da un 4 cilindri di 4390 cm\u00b3 di cilindrata, in grado di erogare una potenza massima di 40 CV. Condividevano la stessa meccanica e lo stesso telaio da 2.91 m di passo. Erano tra le prime Renault caratterizzate dal muso spiovente ad andamento concavo. Il corpo vettura, lungo 4 metri e largo 1.65, era di tipo chiuso posteriormente, mentre anteriormente era riparato dalle intemperie solo da un tetto, senza protezioni laterali, n\u00e9 portiere."}
{"id": "770158", "revid": "327495", "url": "https://it.wikipedia.org/wiki?curid=770158", "title": "Albriech", "text": ""}
{"id": "770167", "revid": "17654", "url": "https://it.wikipedia.org/wiki?curid=770167", "title": "Eight Legs to Love You", "text": ""}
{"id": "770169", "revid": "339392", "url": "https://it.wikipedia.org/wiki?curid=770169", "title": "Mar della Tetide", "text": ""}
{"id": "770172", "revid": "125019", "url": "https://it.wikipedia.org/wiki?curid=770172", "title": "Gonadotropina corionica", "text": "La gonadotropina corionica (hCG, \"human chorionic gonadotropin\") \u00e8 un ormone prodotto dall'embrione all'inizio della seconda settimana di sviluppo, in particolare dalle cellule del sinciziotrofoblasto, un tessuto epiteliale monostratificato posto nella porzione profonda del cito-sinciziotrofoblasto, subito dopo l'impianto nell'endometrio.\nQuesto ormone ha la funzione di evitare i fenomeni di atresia del corpo luteo, che prende il nome di \"corpo luteo gravidico\", il quale ha la funzione di produrre progesterone, indispensabile per i fenomeni di decidualizzazione dell'utero.\nLa molecola di hCG \u00e8 un eterodimero, composto da due subunit\u00e0 (\u03b1 e \u03b2). La subunit\u00e0 \u03b1 ha struttura identica a quella delle altre gonadotropine (LH e FSH), mentre la subunit\u00e0 \u03b2 \u00e8 specifica di ciascun ormone. Per questo motivo, i metodi di dosaggio dell'hCG utilizzano anticorpi diretti contro la subunit\u00e0 \u03b2 dell'hCG.\nL'hCG \u00e8 dosabile nel sangue, con metodiche immunometriche (metodo radioimmunologico, immunoenzimatico, chemoluminescenza), dopo quattro settimane di amenorrea, mentre nelle urine \u00e8 rilevabile gi\u00e0 circa 10 giorni dopo il concepimento, quindi per un ciclo regolare di 28 giorni dal ventiquattresimo giorno dall'inizio del ciclo mestruale. La presenza di hCG implica l'avvenuto impianto dell'embrione nella decidua basale e proprio per questo motivo \u00e8 utilizzato dai pi\u00f9 comuni test di gravidanza nelle prime settimane."}
{"id": "770173", "revid": "76963", "url": "https://it.wikipedia.org/wiki?curid=770173", "title": "Jay Lovestone", "text": "Membro del Partito Socialista americano dal 1914 al 1919, poi di varie organizzazioni predecessore del Partito Comunista degli Stati Uniti (CPUSA), \u00e8 infine diventato capo dello stesso partito fino al 1929. Successivamente, durante la sua attivit\u00e0 nel pi\u00f9 importante sindacato degli Stati Uniti, l'AFL-CIO, \u00e8 stato un militante anti-comunista e collaboratore della CIA \nL'espulsione dal Comintern.\nNel 1929 Lovestone e i suoi seguaci furono espulsi dall'Internazionale comunista (o Comintern) con l'accusa di essere degli \"eccezionalisti americani\". Ci\u00f2 avvenne in seguito ad un dibattito all'interno del Comintern in cui Lovestone cerc\u00f2 di spiegare la debolezza del socialismo negli Stati Uniti ed attribuendo la stessa al fatto che il capitalismo statunitense avesse caratteristiche che lo rendevano un'eccezione: era infatti pi\u00f9 stabile, dinamico e ricco di potenzialit\u00e0 rispetto ai capitalismi europei e questo era il motivo per cui la rivoluzione era lontana negli USA e bisognava elaborare strategie nazionali diverse da quelle adottate altrove. \nAttivit\u00e0 sindacali.\nDopo l'espulsione dal Partito Comunista, ha fondato e guidato il Partito Comunista (Opposizione), un raggruppamento paragonabile nel contenuto politico al KPD-O tedesco. Nel 1937, grazie alla mediazione del leader sindacale anticomunista David Dubinsky, Lovestone divenne dipendente di Homer Martin, presidente del sindacato degli operai automobilisti UAW, che fu coinvolto in gravi dispute con funzionari sindacali membri o vicini al CPUSA. Negli anni successivi, Lovestone si \u00e8 guadagnato la reputazione di \"esperto\" per aver respinto ed eliminato l'influenza comunista nel movimento sindacale.\nInizialmente attivo solo sul piano nazionale, dopo la seconda guerra mondiale Lovestone si \u00e8 convertito nella \"eminenza grigia\" :371 di una rete di politici e sindacalisti socialdemocratici di destra, inizialmente ramificata in tutta Europa e poi in tutto il mondo, che egli - ora finanziato e istruito dal Dipartimento di Stato e dalla CIA, ma ufficialmente camuffato come \"consigliere di politica estera\" del presidente dell'AFL-CIO, George Meany - sosteneva nella lotta contro i partiti comunisti e i socialdemocratici di sinistra per assicurare un orientamento filoamericano. \nL'estensione, il \"modus operandi\" e il significato di questo \"Lovestone Intelligence Service\" :281 sono stati conosciuti a grandi linee solo nel 1995, dopo l'apertura degli archivi di Lovestone. Alcune parti rimangono ancora poco chiare. "}
{"id": "770175", "revid": "77358", "url": "https://it.wikipedia.org/wiki?curid=770175", "title": "Lovestone", "text": ""}
{"id": "770176", "revid": "416175", "url": "https://it.wikipedia.org/wiki?curid=770176", "title": "Cratere Mairan", "text": "Mairan \u00e8 un cratere lunare intitolato al geofisico francese Jean Jacques Dortous de Mairan. Si trova su una penisola elevata fra l'Oceanus Procellarum ad ovest e il Mare Imbrium ad est. A nord-nordest si trova il cratere Sharp e a nordovest il cratere Louville.\nIl bordo esterno di Mairan non \u00e8 stato significativamente eroso, ed \u00e8 ancora ben definito. La superficie attorno a Mairan \u00e8 irregolare e punteggiata di piccoli crateri, in particolare a sud e ad ovest. Le pareti interne mostrano segni di terrazzamento, e scendono verso il fondale relativamente piatto.\nNel mare a ovest di Mairan si trova una piccola cupola tettonica chiamata 'Mairan T'. La cupola presenta un piccolo cratere sulla sua sommit\u00e0. C'\u00e8 anche una sinuosa rima che corre dal bordo sudovest dell'altopiano contenente Mairan, denominata Rima Mairan; il suo tracciato va da nord verso sud per una lunghezza di circa 100\u00a0km.\nCrateri correlati.\nAlcuni crateri minori situati in prossimit\u00e0 di Mairan sono convenzionalmente identificati, sulle mappe lunari, attraverso una lettera associata al nome."}
{"id": "770181", "revid": "77358", "url": "https://it.wikipedia.org/wiki?curid=770181", "title": "Soten No Ken", "text": ""}
{"id": "770183", "revid": "287204", "url": "https://it.wikipedia.org/wiki?curid=770183", "title": "Ole Nydahl", "text": " Dal 1970 viaggia per il mondo diffondendo il buddhismo e fondando centri di meditazione. Ha dato vita, insieme alla moglie Hannah (1946-2007), all'associazione internazionale \"Buddhismo della Via di Diamante\".\nFormazione.\nNel 1969, dopo aver frequentato corsi di lingue e filosofia occidentale all'Universit\u00e0 di Copenaghen, Ole Nydahl e sua moglie Hannah, ispirati anche dalla esuberante cultura Hippie di quegli anni, si recarono in luna di miele in Nepal alla ricerca entusiastica di valori autentici e duraturi. Qui conobbero il loro primo insegnante buddhista, Lopon Tsechu Rinpoche, un maestro della scuola Drukpa-Kagyu, che poi li introdusse al XVI Karmapa Rangjung Rigpe Dorje, uno yogi con sorprendenti abilit\u00e0 e profonda saggezza, detentore del lignaggio Karma Kagyu. Essi furono tra i primi studenti occidentali del XVI Karmapa. Il Karmapa indico' pi\u00f9 volte Ole Nydahl come emanazione di Mahakala, un protettore nel buddhismo tantrico e del lignaggio Karma Kagyu. Hannah e Ole Nydahl trascorsero circa tre anni di studio e intensa pratica di meditazione in Nepal e India, guidati personalmente dal Karmapa, che li indirizz\u00f2 anche ad altri grandi insegnanti come Kalu Rinpoche e Shamar Rinpoche.\nNel 1972, su richiesta del Karmapa, Hannah e Ole Nydahl ritornarono in Europa con il compito di propagare in Occidente gli insegnamenti ricevuti. \nNumerosi documentti attestano sia la formazione ed attivit\u00e0 come insegnante buddhista di Ole Nydahl sia la sua idoneit\u00e0 ad utilizzare il titolo di Lama.\nAttivit\u00e0.\nIl XVI Karmapa ebbe una profonda e duratura influenza sulla vita di Hannah e Ole Nydahl. In seguito alla sua richiesta di aprire all'Occidente gli insegnamenti di buddhismo tantrico (Vajrayana), custoditi per secoli in Tibet ma ora severamente limitati dalle difficili condizioni politiche in quel paese, Ole Nydahl inizi\u00f2 ad insegnare il buddhismo e a istituire numerosi centri di meditazione, dapprima nella nativa Danimarca, poi in Germania ed in altri paesi. Questi centri laici di meditazione sono raggruppati nell'associazione \"Buddhismo della Via di Diamante\", sono parte integrante del lignaggio Karma Kagyu ed operano sotto la guida diretta di Ole Nydahl. Ad oggi si contano pi\u00f9 di 650 centri della Via di Diamante in tutto il mondo, principalmente diffusi in Europa, Russia e Stati Uniti, tutti gestiti da volontari laici e basati sull'idealismo e l'amicizia di migliaia di praticanti. Ole Nydahl li visita periodicamente, offrendo conferenze e corsi di meditazione. I suoi corsi coprono argomenti quali la Mah\u0101mudr\u0101 (Il Grande Sigillo) e il Phowa (Pratica del morire consapevolmente o Trasferimento della coscienza al momento della morte). \nAutore prolifico di numerosi libri, tradotti anche in italiano (vedi la bibliografia), Lama Ole Nydahl riconosce Trinley Thaye Dorje come XVII Karmapa, l'attuale detentore del lignaggio Karma Kagyu, il quale supporta appieno la sua attivit\u00e0. \nConsapevolezza socio-politica.\nDurante le sue conferenze, Lama Ole Nydahl cita spesso questioni riguardanti temi di attualit\u00e0, ai quali a suo vedere non viene data abbastanza importanza nei media. Egli giustifica questi riferimenti con il proposito di spronare i suoi studenti a riflettere e ad assumere un atteggiamento socialmente responsabile, in conformit\u00e0 con i valori di consapevolezza, onest\u00e0 (anche intellettuale) e libert\u00e0 di pensiero praticati nel Buddhismo. In particolare sono soventi le sue critiche all'Islam politico in merito al rispetto della democrazia e dei diritti umani, come pure alle politiche di controllo delle nascite nei paesi sottosviluppati. Alcune di queste sue posizioni hanno provocato negli anni reazioni negative nei media ed in settori della politica e della societ\u00e0 (ad esempio).\nRiconoscimenti.\nNel 2015 l'UNESCO ha premiato Lama Ole Nydahl e sua moglie Hannah per i loro contributi alla \u201clibert\u00e0 di parola, pensiero, fede e persone, e per la compassione interiore nella ricerca della PACE e del benessere\u201d.\nCuriosit\u00e0.\nOle Nydahl \u00e8 appassionato di motociclismo e paracadutismo a cui si dedica, nel raro tempo libero, assieme a molti suoi studenti."}
{"id": "770184", "revid": "125730766", "url": "https://it.wikipedia.org/wiki?curid=770184", "title": "Gassiera", "text": "La gassiera \u00e8 un tipo di nave cisterna costruita o adattata al trasporto dei prodotti gassosi allo stato liquefatto elencati nel\ncapitolo 19 del codice internazionale dei trasportatori di gas (IBG code) come gas di petrolio liquefatto (propano, butano e piccole quantit\u00e0 di propene e butene.). Nell'ambito internazionale \u00e8 nota coi nomi in inglese di lpg tanker (dove \"lpg\" sta per \"liquefied petroleum gas\"), gas tanker o gas carrier.\nDescrizione.\nIl gas allo stato liquido viene trasportato in cisterne prismatiche, cilindriche o bilobate isolate dalle strutture della nave e coibentate esternamente con isolante termico.\nA seconda del tipo vengono classificate come \nUn terzo tipo (solo a pressione) \u00e8 ormai scarsamente utilizzato e trattasi di navi di piccole dimensioni.\nI serbatoi, che specialmente su navi per trasporto completamente refrigerato raggiungono volumi di migliaia di metri cubi, sono posizionati all'interno della struttura della nave ma isolati con accorgimenti vari dalle strutture stesse per evitare stress termici. Tali navi sono provviste di sistemi (impianti di reliquefazione) per il recupero del \"boil-off\" del prodotto trasportato o per il raffreddamento dello stesso. Lo scarico avviene in genere a mezzo di pompe immerse posizionate nei serbatoi.\nTra le navi destinate al trasporto merci in grandi quantit\u00e0 \u00e8 probabilmente il tipo pi\u00f9 complesso e sofisticato attualmente in esercizio. La normativa per la costruzione di queste navi \u00e8 regolato dall'\"IMO gas code\" che prescrive caratteristiche strutturali, norme di sicurezza, valori riempimento serbatoi, strumentazione ecc. Oltre a quanto previsto dai vari registri nazionali. Ulteriori dettagliate informazioni, oltre al gi\u00e0 citato \"IMO gas code\", reperibili, fra le altre, sulla pubblicazione \"liquefied gas handling principles\"."}
{"id": "770186", "revid": "2143256", "url": "https://it.wikipedia.org/wiki?curid=770186", "title": "Ilarione di Gaza", "text": "Agiografia.\nSecondo l'agiografia, comp\u00ec gli studi ad Alessandria, dove si convert\u00ec al cristianesimo e fu battezzato. Desideroso di dedicarsi alla vita ascetica, incontr\u00f2 Sant'Antonio l'anacoreta e quindi torn\u00f2 in Palestina dove, dopo aver scoperto della morte dei propri genitori, don\u00f2 tutti i suoi averi ai poveri. Dopo aver introdotto l'ascetismo nel territorio circostante Gaza, si dedic\u00f2 alla vita monastica viaggiando per tutto l'Impero Romano. Nel 330 si imbarc\u00f2 per la Sicilia, dove visse come eremita in una grotta a Cava Ispica.\nVerso la fine della sua vita, sempre secondo le stesse fonti, i suoi miracoli gli diedero fama di guaritore e viaggi\u00f2, dal 365, ininterrottamente per l'Italia, la Croazia e Cipro, inseguito da folle di ammalati.\nMor\u00ec a Pafo nel 371.\nCulto.\nIl suo culto rimane attualmente circoscritto solo ad alcuni ambiti locali. Godette tuttavia di un'ampia popolarit\u00e0 in epoca medioevale al punto che diversi monasteri attribuirono al santo la loro fondazione.\nSecondo il Martirologio Romano, il giorno dedicato al santo \u00e8, come per l'eremita Agatone, il 21 ottobre:\nPatrono di Caulonia e di Sant'Ilario dello Ionio."}
{"id": "770190", "revid": "13102", "url": "https://it.wikipedia.org/wiki?curid=770190", "title": "Tito Calpurnio Siculo", "text": "Con il suo nome ci sono pervenute undici egloghe ma le ultime quattro, a seguito di considerazioni sulla metrica ed indizi reperibili sul manoscritto, sono oggi attribuite a Nemesiano che visse al tempo dell'imperatore Marco Aurelio Caro e dei figli, nella seconda la met\u00e0 del III secolo. La separazione delle opere di Calpurnio da quelle di Nemesiano fu stabilita dal \"De Carminibus bucolicis Calpurnii et Nemesiani\" (1854) di Moritz Haupt.\nBiografia.\nPoco si sa della vita di Tito Calpurnio. Dal poeta stesso (che si riconosce facilmente nella figura di Coridone) sappiamo che trovandosi in ristrettezze economiche era sul punto di emigrare in Spagna quando venne aiutato da Meliboeus. Sembra che, aiutato dalla sua influenza, Tito Calpurnio si sia assicurato un posto a Roma. In quale periodo Tito Calpurnio sia vissuto a Roma \u00e8 materia di discussione ma tutto lascia supporre che si trattasse del periodo durante il principato di Nerone. L'imperatore, infatti, viene da lui descritto come giovane piacente come Marte e Apollo, la cui salita al potere \u00e8 vista come un'et\u00e0 dell'oro e preannunciata dall'apparizione di una cometa. E una cometa apparve poco prima della morte di Claudio, imperatore romano che precedette il regno di Nerone. \nNelle poesie di Tito Calpurnio l'imperatore organizza splendidi giochi nell'anfiteatro (si pu\u00f2 presumere quello in legno fatto erigere da Nerone nel 57) e le parole: \"\"maternis causam qui vicit Julis\" (I.45) probabilmente si riferiscono a un discorso di Nerone, tenuto in lingua greca, in favore dei Troiani (V. Svetonio, \"Nerone\", 7, e Tacito, \"Annali\", XII, 58), da cui la \"gens\" Iulia, attraverso Iulo figlio di Enea, faceva derivare la famiglia.\nChi \u00e8 \"Meliboeus\"?\nMeliboeus, il patrono del poeta, \u00e8 stato variamente identificato con Columella, Seneca il giovane e Gaio Calpurnio Pisone. Anche se la sfera dell'attivit\u00e0 letteraria di Meliboeus, (come indicato in IV, 53) non si accorda a nessuno dei tre, ci\u00f2 che si conosce di Calpurnio Pisone si avvicina molto a quanto il poeta dice di Meliboeus. Descrive la sua generosit\u00e0, la sua intimit\u00e0 con l'imperatore e il suo interesse per la poesia tragica. Inoltre questa interpretazione \u00e8 suggerita dallo studio del poema \"De Laude Pisonis\" che ci \u00e8 pervenuta senza il nome dell'autore ma che presenta considerevoli indizi per essere attribuita a Tito Calpurnio.\nIl poema mostra forti somiglianze con le egloghe in quanto a scelta metrica, linguaggio e soggetto. L'autore della \"Laus\"\" \u00e8 giovane, di rispettabile famiglia e desideroso di guadagnarsi il favore di Pisone quale suo mecenate. Per di pi\u00f9 la somiglianza fra i due nomi (Calpurnio) non pu\u00f2 essere considerata accidentale. Viene suggerito che il poeta possa essere stato adottato da Pisone o che fosse figlio di un appartenente alla stessa \"gens\". L'atteggiamento dell'autore della \"Laus\" verso il soggetto del panegirico sembra mostrare minor intimit\u00e0 della relazione che, nelle egloghe, si vede fra Coridone e Meliboeus e vi \u00e8 un'evidenza interna che la \"Laus\" \u00e8 stata scritta durante il regno di Claudio. (Teuffel-Schwabe, \"Hist. of Rom. Lit.\" 306,6).\nSi possono anche menzionare i frammenti di due corti poemi in esametri in un manoscritto \"Einsiedeln\" che sicuramente risale al periodo neroniano; i poemi, se non scritti proprio da Calpurnio, ne sono un'imitazione.\nOpera.\nAnche se in Tito Calpurnio non si legge nulla di originale, egli si mostra un intelligente artigiano letterario. Il principale modello \u00e8 chiaramente Virgilio, del quale, sotto il nome di \"Tityrus\", egli parla con grande entusiasmo e mutua i personaggi di Coridone e Meliboeus. \u00c8 anche poeticamente indebitato con Ovidio e il siciliano Teocrito. \nNello stile pastorale \"melang\u00e9\" da lui coltivato, la natura diventa un pretesto del poeta che vorrebbe sottintendere un'adulazione ingegnosa. Questa invece \u00e8 il suo -fin troppo ovvio- scopo finale ma non esclude il piacere genuino e conseguentemente una genuina realizzazione poetica. \nLe opere di Tito Calpurnio furono stampate per la prima volta nel 1471 assieme a quelle di Silio Italico e sono state ripubblicate con frequenza, in genere assieme a quelle di Grazio e il gi\u00e0 citato Nemesiano."}
{"id": "770191", "revid": "2121638", "url": "https://it.wikipedia.org/wiki?curid=770191", "title": "Pangea Ultima", "text": "La Pangea Ultima \u00e8 un possibile supercontinente del futuro, che potr\u00e0 formarsi probabilmente fra 250 milioni di anni, secondo le ipotesi del geologo Christopher Scotese. Il nome \u00e8 lo stesso della Pangea, il supercontinente del Paleozoico.\nSi pensa che i vari continenti torneranno ad unirsi in un'unica massa, la Pangea Ultima: la subduzione nell'Oceano Atlantico occidentale provocher\u00e0 l'avvicinamento dell'Eurasia e dell'Africa, fino allo scontro con l'America, con conseguente chiusura dell'oceano stesso e la probabile formazione, nel corso dei millenni, di un gigantesco deserto al centro del supercontinente, con temperature estremamente alte.\nSembra che la maggior parte dei continenti attuali verranno trascinati dalle zone di subduzione verso la collisione con l'Eurasia; dapprima l'India, in seguito l'Africa e l'Australia, similmente a quanto successe milioni di anni fa, quando la maggior parte dei continenti si scontrarono fra loro a formare la Laurentia.\nGli oceani Atlantico e Indiano saranno mari chiusi: il Nord America sar\u00e0 unito con l'Africa, quasi orizzontalmente rispetto alla posizione attuale (l'Alaska e la California saranno uniti, alle stesse latitudini). Il Sudamerica ruoter\u00e0 in senso antiorario e collider\u00e0 anch'esso con l'Africa meridionale, in modo tale che la Patagonia si unisca all'Indonesia, formando un bacino chiuso al posto dell'Oceano Indiano; l'Antartide torner\u00e0 al Polo Sud, mentre l'Oceano Pacifico occuper\u00e0 circa met\u00e0 della superficie terrestre.\nFra 300 milioni di anni, la Pangea Ultima potrebbe fratturarsi e creare un nuovo oceano al posto del vecchio e prosciugato Oceano Atlantico, ma nessuno pu\u00f2 prevedere in che modo si muoveranno i nuovi continenti. Probabilmente, come i predecessori, si frattureranno a loro volta per poi tornare ad unirsi e fratturarsi ancora, fin quando il Sole finir\u00e0 il suo ciclo e diverr\u00e0 una gigante rossa.\nNon \u00e8 certo che la formazione della Pangea Ultima avverr\u00e0 in questo modo: alcuni pensano che sar\u00e0 l'Oceano Pacifico a scomparire per la collisione fra America ed Asia, creando l'Amasia, mentre l'Atlantico crescer\u00e0 di dimensioni."}
{"id": "770195", "revid": "767487", "url": "https://it.wikipedia.org/wiki?curid=770195", "title": "Film d'amore e d'anarchia - Ovvero &quot;Stamattina alle 10 in via dei Fiori nella nota casa di tolleranza...&quot;", "text": "Film d'amore e d'anarchia - Ovvero \"Stamattina alle 10 in via dei Fiori nella nota casa di tolleranza...\" \u00e8 un film del 1973 scritto e diretto da Lina Wertm\u00fcller.\nPresentato in concorso al 26\u00ba Festival di Cannes, \u00e8 valso al protagonista Giancarlo Giannini il premio per la migliore interpretazione maschile.\nTrama.\nNel 1932 un contadino lombardo, Antonio Soffiantini detto Tunin, dopo l'uccisione da parte dei carabinieri di un suo compagno anarchico, si reca a Roma per assassinare Mussolini. Nella capitale egli entra in contatto con Salom\u00e8, una prostituta amante di un anarchico del gruppo, la quale lo ospita nella casa chiusa in cui lavora, spacciandolo per un suo cugino. Qui Tunin si innamora di un'altra prostituta, Tripolina, alla quale svela la causa che lo ha portato a Roma chiedendole in cambio di passare gli ultimi due giorni con lui.\nIl mattino dell'attentato si sveglia in ritardo. Angosciato, perde il lume della ragione, e inizia a sparare sulle forze dell'ordine, che erano nel bordello per un controllo. Arrestato e picchiato dalla polizia politica, Tunin muore in prigione, ma la sua morte viene fatta passare per suicidio: \u00abStamattina alle 10 in via dei Fiori, nella nota casa di tolleranza, un uomo non identificato, in preda ad improvvisa crisi di follia, sparava ad una pattuglia di carabinieri accorsi al loro dovere. Arrestato, lo sconosciuto si toglieva la vita colpendo violentemente la testa contro il muro della cella\u00bb.\nIl film si chiude con una citazione dell'anarchico Errico Malatesta: \u00abVoglio ripetere il mio orrore per attentati che oltre che essere cattivi in s\u00e9 sono stupidi perch\u00e9 nuocciono alla causa che dovrebbero servire... Ma quegli assassini sono anche dei santi e degli eroi... e saranno celebrati il giorno in cui si dimenticher\u00e0 il fatto brutale per ricordare solo l'idea che li illumin\u00f2 e il martirio che li rese sacri\u00bb."}
{"id": "770199", "revid": "767487", "url": "https://it.wikipedia.org/wiki?curid=770199", "title": "Ommadawn", "text": "Ommadawn \u00e8 il terzo album di studio di Mike Oldfield, pubblicato nel 1975 dalla Virgin Records in formato LP, MC e Stereo8.\nIl disco.\nL'opera si articola in due momenti separati (com'era consuetudine per l'artista in quegli anni): la prima parte, della durata di 19 minuti circa, riprende varie volte il motivo iniziale sviluppandolo con velocit\u00e0 e strumenti sempre differenti terminando con una lunga \"coda\" di percussioni dal . La seconda parte si sviluppa pi\u00f9 o meno allo stesso modo terminando con un assolo di chitarra elettrica.\nIn coda alla seconda parte \u00e8 presente un brano a s\u00e9 stante denominato \"On Horseback\". Il testo molto semplice (su quanto gli piaccia la birra e il formaggio e di quanto sia bello andare a cavallo) cantato dallo stesso Oldfield, \u00e8 accompagnato da un coro.\nMolti sono i musicisti che accompagnano l'artista in questo album: tra questi, la sorella Sally Oldfield ed il fratello Terry Oldfield, \nPubblicazione.\nL'album \u00e8 stato pubblicato originalmente in formato LP, musicassetta e Stereo8. Cos\u00ec come \"Tubular Bells\" e \"Hergest Ridge\", l'album \u00e8 stato inoltre incluso nel box di 4 LP \"Boxed\", pubblicato nel 1976. L'album \u00e8 stato inoltre ristampato in CD nel 1986.\nNel 2010, alla stregua degli album precedenti, l'opera \u00e8 stata ripubblicata in una nuova versione rimasterizzata. Dal sito ufficiale era possibile acquistare un'edizione limitata a 250 copie contenente l'LP, l'edizione deluxe e una riproduzione delle copertina del disco autografata."}
{"id": "770200", "revid": "6362834", "url": "https://it.wikipedia.org/wiki?curid=770200", "title": "Territorial Authorities of New Zealand", "text": ""}
{"id": "770217", "revid": "647919", "url": "https://it.wikipedia.org/wiki?curid=770217", "title": "Padri Cappuccini", "text": ""}
{"id": "770220", "revid": "431384", "url": "https://it.wikipedia.org/wiki?curid=770220", "title": "Bernard Haitink", "text": "\u00c8 stato insignito dell'Ordine dell'Impero Britannico nel 1977 e dell'Ordine dei Compagni d'Onore dal 2002, in entrambi i casi come membro onorario essendo straniero..\nBiografia.\nHaitink nacque ad Amsterdam e studi\u00f2 musica nel conservatorio della sua citt\u00e0. Egli inizi\u00f2 come violinista in orchestra prima di cominciare i corsi di direzione d'orchestra sotto Ferdinand Leitner dal 1954 al 1955. Divenne quindi secondo direttore della \"Netherlands Radio Union Orchestra\" (Radio Filharmonisch Orkest) di Hilversum nel 1955 e quindi nel 1957 ne divenne direttore principale fino al 1961. Il suo debutto con una grande orchestra avvenne il 7 novembre 1956 alla guida della massima istituzione musicale olandese, l'Orchestra reale del Concertgebouw di Amsterdam, in sostituzione dell'indisposto Carlo Maria Giulini. Dopo la morte del maestro Eduard van Beinum, il 1\u00ba settembre 1959, divenne primo direttore della KCO, e quindi nel 1961 divenne direttore principale, carica che condivise, fino al 1963, con Eugen Jochum. Successivamente divenne l'unico direttore principale fino al 1988. Nel 1999 venne nominato direttore onorario.\nNel corso della sua carriera \u00e8 stato direttore principale della London Philharmonic Orchestra dal 1967 al 1979, direttore musicale del Glyndebourne Festival Opera dal 1977 al 1987, della Royal Opera House (The Royal Opera) di Londra dal 1987 al 2002 e della European Union Youth Orchestra dal 1994 al 2000.\nA Glyndebourne con la London Philharmonic Orchestra dirige nel 1972 Die Entf\u00fchrung aus dem Serail, nel 1973 Die Zauberfl\u00f6te con Edita Gruberov\u00e1, nel 1975 The Rake's Progress con Rosalind Elias, nel 1976 Pell\u00e9as et M\u00e9lisande, nel 1977 Don Giovanni, nel 1978 Cos\u00ec fan tutte, nel 1979 Fidelio e La fedelt\u00e0 premiata di Franz Joseph Haydn con Kathleen Battle, nel 1980 Der Rosenkavalier con Felicity Lott, nel 1981 Sogno di una notte di mezza estate con Ileana Cotruba\u0219, nel 1982 L'amore delle tre melarance, nel 1983 Idomeneo con Carol Vaness, nel 1984 Le nozze di Figaro ed Arabella, nel 1985 Carmen ed Albert Herring di Benjamin Britten, nel 1986 Simon Boccanegra, nel 1987 La traviata e Capriccio e nel 1988 Falstaff.\nDal 2002 al 2004 \u00e8 stato direttore principale della S\u00e4chsische Staatskapelle Dresden. Nell'aprile del 2006, la Chicago Symphony Orchestra ha annunciato che Haitink sarebbe stato il direttore principale della sua istituzione a partire dalla stagione 2006-2007 fino al 2010. Haitink \u00e8 membro onorario dei Berliner Philharmoniker ed \u00e8 stato direttore principale ospite della Boston Symphony Orchestra dal 1995 al 2004, quando gli venne conferito il titolo di direttore emerito.\nCome direttore ospite, le orchestre nelle quali ha pi\u00f9 lavorato nel recente passato sono state: L'Orchestre national de France, i Wiener Philharmoniker e la Bavarian Radio Symphony.\nNel 2007 \"Musical America\" ha nominato Haitink \"Musicista dell'Anno\".\nNel corso della sua lunga carriera Haitink ha diretto in concerto e registrato in disco (principalmente per la Decca e la Philips Classic) un repertorio molto vasto che comprende tutte le sinfonie di Ludwig van Beethoven, Johannes Brahms, Robert Schumann, \u010cajkovskij, Anton Bruckner, Gustav Mahler, Dmitri Shostakovich, tutti i concerti di Beethoven e Brahms con Claudio Arrau al pianoforte e \"L'anello del Nibelungo\" \"(Der Ring des Nibelungen\") di Richard Wagner.\nNel Concertgebouw di Amsterdam ha diretto le prime esecuzioni assolute della Sinfonia n. 9 di Henk Badings nel 1960, di \"Three Movements\" di George Perle nel 1963, di \"Bericht aan de Levenden\" di Hans Henkemans e di \"7 Pauken en een koperorkest\" di G\u00e9za Frid nel 1965, di \"Muziek voor straten en pleinen\" di Robert Heppener nel 1970 e del Concerto per viola e orchestra di Al'fred Garrievi\u010d \u0160nitke nel 1986.\nNel 1977 debutta al Royal Opera House di Londra dirigendo Don Giovanni. Nello stesso anno sempre al Covent Garden dirige Lohengrin, nel 1981 Un ballo in maschera con Montserrat Caball\u00e9, nel 1983 Don Carlo, nel 1984 Peter Grimes, nel 1985 Don Carlo con Ileana Cotruba\u0219, Giorgio Zancanaro e Bruna Baglioni, nel 1986 Arabella di Richard Strauss con Lucia Popp e Jen\u016ffa di Leo\u0161 Jan\u00e1\u010dek, nel 1987 Der Rosenkavalier con Barbara Bonney, Le nozze di Figaro, nel 1988 Parsifal con Waltraud Meier e Das Rheingold, nel 1989 Romeo e Giulietta, Il trovatore con Pl\u00e1cido Domingo e Die Walk\u00fcre, nel 1990 Il principe Igor' e Sigfrido, nel 1991 G\u00f6tterd\u00e4mmerung e Das Rheingold, nel 1992 Die Frau ohne Schatten, nel 1993 The Cunning Little Vixen di Leo\u0161 Jan\u00e1\u010dek e Die Meistersinger von N\u00fcrnberg, nel 1994 K\u00e1t'a Kabanov\u00e1 e Dafni e Cloe, nel 1995 Simon Boccanegra con Ren\u00e9e Fleming, nel 1996 The Midsummer Marriage di Michael Tippett, nel 1998 Der Freisch\u00fctz, Mefistofele con Samuel Ramey e La sposa venduta, nel 1999 Messa da requiem, War Requiem di Benjamin Britten, Falstaff con Bryn Terfel, Barbara Frittoli e Bernadette Manca di Nissa, nel 2000 Tristan und Isolde, nel 2001 La dama di picche. Fino al 2007 Haitink ha preso parte a 188 rappresentazioni londinesi.\nNell'Opera Theatre di Glyndebourne dirige la prima rappresentazione di \"La fedelt\u00e0 premiata\" di Franz Joseph Haydn nel 1979 e la ripresa di \"L'incoronazione di Poppea\" di Claudio Monteverdi nel 1984.\nNel 1982 dirige Fidelio con Shirley Verrett al Metropolitan Opera House di New York.\nNel settembre del 2008 Haitink ha diretto alla Royal Albert Hall di Londra la Chicago Symphony Orchestra per la prima esecuzione europea della composizione \"Chicago Remains\" di Mark-Anthony Turnage.\nBernard Haitink ha avuto cinque figli dalla prima moglie Marjolein Snijders; il direttore olandese e la sua quarta moglie, la ex violista dell'Orchestra del Covent Garden Patricia Bloomfield, hanno una villa in Svizzera."}
{"id": "770228", "revid": "256896", "url": "https://it.wikipedia.org/wiki?curid=770228", "title": "Buddhismo della Via di Diamante", "text": "Il Buddhismo della Via di Diamante \u00e8 un'associazione religiosa e culturale.\nDescrizione.\nIl Buddhismo della Via di Diamante \u00e8 un'associazione internazionale fondata da Ole Nydahl, Lama danese della scuola tibetana Kagyu e discepolo del XVI Karmapa insieme alla moglie Hannah.\nL'organizzazione riconosce la propria massima autorit\u00e0 in Trinley Thaye Dorje, uno dei due candidati al titolo di XVII Karmapa, e raggruppa seicentotrentatr\u00e9 centri di meditazione e studio del Buddhismo tibetano in cinquantadue nazioni, prevalentemente in Europa, Russia, Usa e Israele."}
{"id": "770233", "revid": "1543377", "url": "https://it.wikipedia.org/wiki?curid=770233", "title": "Pannotia", "text": "La Pannotia, descritta per la prima volta da Ian Dalziel nel 1997, \u00e8 un ipotetico supercontinente che sarebbe esistito fra i 600 ed i 540 milioni di anni fa (Ma), durante il Precambriano. Viene anche chiamata il Supercontinente vendiano.\nSi divise successivamente nei paleocontinenti Laurentia, Siberia e Baltica, lasciando a sud la grande massa del Gondwana.\nFormazione.\nCirca 750 milioni di anni fa, il supercontinente Rodinia si divise in Protolaurasia, che successivamente si ruppe e si riassembl\u00f2 come Laurasia, Cratone del Congo e Protogondwana.\nLa Protolaurasia ruot\u00f2 verso sud, in direzione del Polo Sud; il Protogondwana ruot\u00f2 in senso antiorario. Il cratone del Congo si posizion\u00f2 fra i due, circa 600 milioni di anni fa, formando la Pannotia. Tutta questa massa di terra si trovava nei pressi del Polo Sud, per cui \u00e8 presumibile che in quell'epoca ci siano stati pi\u00f9 ghiacciai che in qualsiasi altra era geologica terrestre.\nGeografia e durata.\nLa Pannotia somigliava ad una \"V\" con la punta rivolta a nord-est: al suo interno vi era un oceano, formatosi durante la rottura della Rodinia, che sarebbe diventato l'attuale Oceano Pacifico. All'esterno, invece, la Pannotia era circondata da un gigantesco oceano chiamato Oceano Pan-Africano, l'equivalente della Pantalassa.\nLa Pannotia ebbe vita breve: gli scontri che avevano dato origine al supercontinente avevano una componente di movimento di striscio laterale e i continenti che si erano raggruppati avevano mantenuto un'attivit\u00e0 di deriva. 540 milioni di anni fa, cio\u00e8 appena 60 milioni di anni dopo la sua formazione, la Pannotia si divise in quattro continenti: la Laurentia, la Baltica, la Siberia e il Gondwana, che successivamente si riunirono, dando vita alla Pangea, il pi\u00f9 recente dei supercontinenti.\nIl supercontinente esistito alla fine del Neoproterozoico viene anche indicato come il \"Grande Gondwana\", definizione coniata da Stern nel 1994, che serve a indicare che il Gondwana faceva precedentemente parte d'un supercontinente molto pi\u00f9 grande durante il tardo Neoproterozoico."}
{"id": "770237", "revid": "416175", "url": "https://it.wikipedia.org/wiki?curid=770237", "title": "Karl Adolph Gjellerup", "text": "Insieme al compatriota Henrik Pontoppidan, vinse il Premio Nobel per la Letteratura nel 1917. Membro del modernismo danese, \u00e8 conosciuto anche con lo pseudonimo di Epigonos.\nBiografia.\nGjellerup, figlio del vicario di Selandia, rest\u00f2 orfano di padre all'et\u00e0 di tre anni e venne adottato dallo zio materno Fibiger, pastore esercitante nella capitale danese. Grazie allo vasta cultura dello zio, Gjellerup si entusiasm\u00f2 per i classici latini e greci, ma anche per la letteratura francese, tedesca, italiana, spagnola, russa, persiana e indiana, mentre invece si mostr\u00f2 piuttosto freddo nei riguardi della letteratura e della situazione politica danese.\nSi dedic\u00f2 precocemente alla poesia e il suo primo scritto fu un poema epico avente come protagonista Sigfrido, indicativo della grande passione nei confronti della cultura germanica. Seguirono una serie di componimenti poetici e drammatici ispirati anche dal mondo classico e dalle letture persiane.\nSi iscrisse, su consiglio dello zio, all'Universit\u00e0 per studiare teologia, disciplina che gli consent\u00ec di approfondire anche la filosofia e la storia. Port\u00f2 avanti gli studi nonostante la sua convinzione, espressa in una lettera allo zio, di essere \u00abcristiano nella mente e pagano nel cuore\u00bb.\nCrebbe durante l'epoca del nazionalismo e dell'idealismo romantico. Negli anni '70 dell'Ottocento, in rottura con la sua educazione, abbracci\u00f2 il movimento naturalista di Georg Brandes, scrivendo romanzi spregiudicati sul tema dell'amore libero e dell'ateismo. Con il primo romanzo, intitolato \"Un idealista\", scritto appena portati a termine gli studi universitari, sotto lo pseudonimo di \"Epigonos\", ottenne gli elogi di Brandes. Durante il periodo in cui Gjellerup frequent\u00f2 gli ambienti radicali della capitale dedic\u00f2 a Brandes sia il romanzo \"Antigonos\" (1880) sia la raccolta di liriche \"R\u00f8dtjorn\" (\"Biancospino rosa\").\nNel biennio 1883 e 1884 effettu\u00f2 un lungo viaggio attraverso l'Europa, con soggiorni prolungati in Italia, Roma e Venezia soprattutto, in Grecia, in Turchia e in Russia. Frutto di questo suo pellegrinaggio furono due saggi, molti apprezzati in Patria, intitolati \"En klassisk Maaned\" (\"Un mese classico\") e \"Vandreaaret\" (\"Anno di vagabondaggio\"), incentrati sulle bellezze artistiche e naturali. Sempre in questo biennio compose uno dei suoi capolavori, il dramma in versi \"Brynhild\" (\"Brunilde\") (1884) influenzato dagli ideali classici e dal modello wagneriano, caratterizzato da uno stile virtuoso e da una lingua danese in grande spolvero.\nTorn\u00f2 poi a seguire la corrente neoromantica, sulla base delle sue origini, abbandonando nel 1885 il naturalismo per avvicinarsi all'estetismo simbolico diffusosi nei Paesi scandinavi negli ultimi decenni dell'Ottocento. \nPoco prima della partenza dalla Danimarca, lo scrittore raggiunse un buon successo nell'arte drammatica, grazie al dramma \"Wuthorn\" (1891), ambientato in Svizzera, ed incentrato sul problema della responsabilit\u00e0 nella colpa, della fatalit\u00e0, e della espiazione.\nParte fondamentale della sua vita fu la sua passione per la cultura tedesca, probabilmente trasmessagli dalla moglie, tedesca di nascita. Nel 1892 si stabil\u00ec definitivamente in Germania, gesto che lo rese impopolare presso la maggior parte dei danesi, e che lo port\u00f2 nel corso degli anni ad identificarsi sempre di pi\u00f9 con il suo paese d'adozione, sino ad appoggiarlo apertamente nel corso della Prima guerra mondiale. Nonostante questo, lo scrittore visse in Germania, ancor pi\u00f9 che in Danimarca, in uno stato di isolamento culturale, interrotto dai contatti con Paul Heyse.\nLe tragedie, di stampo wagneriano, mostrano il crescente interesse romantico dell'autore.\nLa sua opera pi\u00f9 importante \u00e8 il romanzo \"Germanernes L\u00e6rling\" (1882, \"Il Pupillo dei Teutoni\"), racconto semi-autobiografico della maturazione di un giovane che, da credente conformista, diventa un intellettuale ateo filotedesco. \nAltro importante romanzo \u00e8 \"M\u00f8llen\" (1896, \"Il Mulino\"), melodramma sinistro sull'amore e la gelosia. \u00c8 da sottolineare che se la prima versione era stata pubblicata in lingua tedesca, l'intero romanzo venne rielaborato una decina di anni dopo per la versione in lingua danese, con un cospicuo incremento di un quarto di pagine. Se il romanzo risult\u00f2 naturalistico per la tecnica e la struttura, non mancarono elementi romantici, quali le assidue domande retoriche preannuncianti la catastrofe finale. Il mulino, protagonista del romanzo, appare sempre al centro dell'attenzione ogni volta che la scena passa da un idillio ad una tragedia.\nLe opere degli ultimi anni sono profondamente influenzate dal buddhismo e dalla cultura orientale in genere, come ad esempio i due drammi leggendari \"Offerildene\" (\"Fuochi sacrificali\") del 1903 e \"Den fuldendte Hustru\" (\"La moglie dell'uomo perfetto\") del 1907.\nIn Danimarca il Nobel a Gjellerup suscit\u00f2 scarso entusiasmo, poich\u00e9 egli era ormai considerato un autore tedesco. D'altro canto, la neutralit\u00e0 della Svezia nel corso della Prima guerra mondiale non fece sorgere sospetti di parzialit\u00e0 sul fatto che il premio fosse stato assegnato in comune a due artisti. Anzi, il fatto dimostr\u00f2 una certa vicinanza tra i due paesi nordici.\nOggi Gjellerup \u00e8 ormai quasi sconosciuto in Danimarca. Molti dei suoi lavori vengono considerati poco originali e superficiali. Nonostante tutto, in generale si \u00e8 guadagnato la fama di \u201conesto cercatore di verit\u00e0\u201d."}
{"id": "770239", "revid": "287204", "url": "https://it.wikipedia.org/wiki?curid=770239", "title": "Distretto di Rodney", "text": " \nIl distretto di Rodney \u00e8 un'autorit\u00e0 territoriale della Nuova Zelanda che si trova entro i confini della regione di Auckland, nell'Isola del Nord. Il Distretto \u00e8 il pi\u00f9 settentrionale di questa regione e venne creato nel 1989 dall'unione delle contee di Helensville e Rodney. La sede del Consiglio distrettuale si trova a Orewa; esso comprende anche l'isola Kawau.\nIl distretto si snoda dalle spettacolari spiagge di sabbia nera vulcanica di Muriwai (a ovest) fino alla zona altamente turistica di Hibiscus Coast (a est). L'area comprende un gran numero di aree protette e parchi regionali, nonch\u00e9 alcune riserve marine (la prima riserva marina neozelandese venne istituita a Goat Island, nel 1977).\nLe citt\u00e0 nella parte sud del Distretto stanno pian piano diventando delle vere e proprie citt\u00e0 dormitorio di Auckland, vicina e facilmente accessibile, anche se vorrebbero mantenere la loro caratteristica di citt\u00e0 vacanziere. Nella parte settentrionale, invece, le comunit\u00e0 sono pi\u00f9 rurali.\nGeograficamente, la caratteristica pi\u00f9 distintiva del Distretto di Rodney \u00e8 il Kaipara Harbour, il pi\u00f9 grande porto naturale dell'emisfero meridionale, con una linea costiera che si sviluppa per oltre 3.000 chilometri.\nTutta questa zona un tempo era famosa per l'industria legata al legname (in particolare per quanto riguarda le piante del genere agathis), mentre oggi sta guadagnando notoriet\u00e0 l'industria legata alla viticoltura."}
{"id": "770241", "revid": "109254607", "url": "https://it.wikipedia.org/wiki?curid=770241", "title": "Modello di riflessione di Phong", "text": "Il modello di riflessione di Phong (anche chiamato Phong illumination o Phong lighting) \u00e8 un modello empirico di illuminazione locale dei punti su una superficie. Nella computer grafica 3D, si fa spesso ambiguamente riferimento a esso come \"Phong shading\", in particolare se il modello \u00e8 utilizzato in combinazione con il metodo di interpolazione che porta lo stesso nome, e nel contesto dei pixel shader o altri ambiti dove un calcolo di illuminazione pu\u00f2 essere posto in riferimento allo \"shading\" (ombreggiatura).\nStoria.\nIl modello di riflessione di Phong fu sviluppato da Bui Tuong Phong all'Universit\u00e0 dello Utah, il quale lo pubblic\u00f2 nella sua dissertazione di dottorato nel 1975. Fu pubblicato congiunto a un metodo per interpolare il calcolo di ogni pixel individuale che sia rasterizzato da un modello poligonale; la tecnica di interpolazione \u00e8 conosciuta come Phong shading, anche quando \u00e8 utilizzata con modello di riflessione diverso dal Phong. I metodi di Phong sono stati considerati radicali al tempo della loro introduzione, e da allora sono diventati la \"de facto\" linea base per i metodi di shading di molte applicazioni di rendering. I metodi di Phong sono diventate popolari grazie al loro uso generalmente efficiente del tempo di computazione per pixel renderizzato.\nAspetti teorici.\nLa riflessione di Phong \u00e8 modello empirico di illuminazione locale. Esso descrive il modo in cui la superficie riflette la luce, come una combinazione della riflessione diffusa delle superfici ruvide con la riflessione speculare delle superfici lucide. \u00c8 basato sull'informale osservazione di Phong per cui le superfici lucide presentano piccoli intensi punti luce, mentre le superfici smussate presentano punti luce pi\u00f9 grandi che decadono (fall off) pi\u00f9 gradualmente. Il modello include anche un termine di riflessione\" \"ambientale per tenere conto della piccola quantit\u00e0 di luce che si disperde nell'intera scena.\nPer ogni sorgente di luce nella scena, vengono rispettivamente definite le componenti formula_1 e formula_2 come le intensit\u00e0 (spesso secondo valori RGB) delle componenti, rispettivamente, diffuse e speculari delle sorgenti di luce. Un singolo termine formula_3controlla l'illuminazione ambientale; \u00e8 a volte calcolato come la somma dei contributi di tutte le sorgenti luminose.\nPer ogni \"materiale\" nella scena, vengono definiti i seguenti parametri:\nIn pi\u00f9, abbiamo:\nQuindi il modello di riflessione di Phong fornisce un'equazione per calcolare l'illuminazione di ogni punto formula_14 della superficie:\nformula_15\ndove il vettore formula_12 \u00e8 calcolato come riflessione di formula_9 sulla superficie caratterizzata dalla normale formula_11 usando la formula formula_19. I cappelletti indicano che i vettori sono normalizzati.\nIl termine diffuso non \u00e8 influenzato dalla direzione dell'osservatore formula_13. Il termine speculare \u00e8 grande solo quando la direzione dell'osservatore formula_13 \u00e8 allineata con la direzione della riflessione formula_12. Il loro allineamento \u00e8 misurato dalla potenza formula_7 del coseno dell'angolo tra di essi. Il coseno dell'angolo tra i vettori normalizzati formula_12 e formula_13 \u00e8 uguale al loro prodotto scalare. Quando formula_7 \u00e8 grande, nel caso di una riflessione prossima a quella di uno specchio, il punto luce speculare sar\u00e0 piccolo, perch\u00e9 nessun punto di vista non allineato, avr\u00e0 un coseno minore di quello che rapidamente tende a zero quando elevato a una potenza elevato.\nSebbene la formulazione scritta sopra sia il modo comune di presentare il modello di riflessione di Phong, ogni termine dovrebbe essere incluso solamente il prodotto scalare del termine \u00e8 positivo (in pi\u00f9, il termine speculare dovrebbe essere incluso solo se il prodotto scalare del termine diffuso \u00e8 positivo).\nQuando il colore \u00e8 rappresentato tramite valori RGB, come spesso nel caso della computer grafica, questa equazione \u00e8 tipicamente modellata separatamente per intensit\u00e0 R,G e B, permettendo di avere costanti di riflessione differenti formula_6, formula_5 e formula_4 per diversi canali di colore.\nApplicazioni.\nCome gi\u00e0 detto, il modello di riflessione di Phong \u00e8 spesso usato insieme al Phong shading per ombreggiare le superfici nei software di computer grafica 3D. Oltre a questo, potrebbe essere impiegato per altri scopi. Per esempio, \u00e8 stato usato per modellizzare la riflessione della radiazione termica nel programma Pioneer durante un tentativo di spiegazione dell'anomalia Pioneer.\nCollegamenti esterni.\nModello di riflessione di Phong su Matlab\nModello di riflessione di Phong su GLSL"}
{"id": "770243", "revid": "13302", "url": "https://it.wikipedia.org/wiki?curid=770243", "title": "Karl Gjellerup", "text": ""}
{"id": "770245", "revid": "307923", "url": "https://it.wikipedia.org/wiki?curid=770245", "title": "Viacheslav Fetisov", "text": ""}
{"id": "770249", "revid": "22475", "url": "https://it.wikipedia.org/wiki?curid=770249", "title": "Hans Tyderle", "text": "Le opere di Tyderle sono influenzate sia dall'espressionismo che dall'astrattismo. I temi trattati sono ritratti, nature morte, soggetti religiosi, nudi e soggetti erotici, raramente anche paesaggi. L'artista si firma con la sigla \"Ha Ty\"."}
{"id": "770251", "revid": "1299641", "url": "https://it.wikipedia.org/wiki?curid=770251", "title": "Dendrita", "text": "I dendriti (dal greco \"Dendron\", albero) erano dei monaci eremiti che avevano la particolarit\u00e0 di trascorrere la propria vita di preghiera e penitenza su un albero, rimanendoci per molti anni e spesso sino alla morte.\nQuesta pratica nacque nel V secolo d.C."}
{"id": "770252", "revid": "16758", "url": "https://it.wikipedia.org/wiki?curid=770252", "title": "Castel Moos Schulthaus", "text": ""}
{"id": "770253", "revid": "16758", "url": "https://it.wikipedia.org/wiki?curid=770253", "title": "Castel Moos-Schulthaus", "text": ""}
{"id": "770257", "revid": "339392", "url": "https://it.wikipedia.org/wiki?curid=770257", "title": "Evgeni Grishin", "text": ""}
{"id": "770258", "revid": "120902920", "url": "https://it.wikipedia.org/wiki?curid=770258", "title": "Silvestro Pisa", "text": "\u00c8 il fratello maggiore di Anselmo Pisa, ed era pertanto noto come Pisa I.\nCarriera.\nArriva in Italia nella stagione 1939-40 acquistato dalla Lazio, su segnalazione del direttore sportivo Alfredo Di Franco, e proveniente dall'Independiente Avillaneda. Esordisce con un gol in -Lazio (1-1) del 17 settembre 1939. Successivamente \u00e8 autore di una doppietta in Lazio-Juventus (4-0) del 19 settembre 1939.\nLa stagione pi\u00f9 redditizia in termini realizzativi \u00e8 la 1941-42 quando segna 14 reti in 27 partite formando una coppia-gol con Silvio Piola (32 gol complessivi dei due). Segna una tripletta nel 5-0 del 15 febbraio 1942 nell'incontro casalingo contro la . La sua esperienza italiana si conclude nel 1943 con 92 presenze con la Lazio (82 di campionato e 10 di Coppa Italia) e 34 reti (32, 2).\nDopo una breve parentesi con la maglia del , Pisa I torna in Argentina rivestendo il ruolo di giocatore-allenatore del Nacional Argentino di Mendoza e, dopo aver abbandonato l'attivit\u00e0 agonistica, viene scelto come tecnico del Deportivo Italiano."}
{"id": "770259", "revid": "547034", "url": "https://it.wikipedia.org/wiki?curid=770259", "title": "Marc Aug\u00e9", "text": "\u00c8 noto per aver introdotto il neologismo nonluogo, utilizzato per indicare tutti quegli spazi che hanno la prerogativa di non essere identitari, relazionali e storici.\nBiografia.\nLe sue numerose ricerche etnografiche in Africa, soprattutto in Costa d'Avorio e Togo hanno prodotto la pubblicazione dei suoi primi tre saggi (vedi \"Pubblicazioni principali\"). In questi primi lavori, per descrivere l'oggetto della sua ricerca, Aug\u00e9 ha coniato il termine \"id\u00e9o-logique\" che pu\u00f2 essere inteso come quella logica interna alla rappresentazione che una societ\u00e0 fa di se stessa.\nDopo la met\u00e0 degli anni ottanta, ha diversificato i suoi campi di osservazione, effettuando numerosi soggiorni in America latina. In particolare, osservando la realt\u00e0 del mondo contemporaneo nel contesto pi\u00f9 immediato (vale a dire Parigi, la Francia, l'Italia, la Spagna), ha applicato metodi innovativi di indagine, usando vedute teoriche e metodi da lui gi\u00e0 sviluppati lavorando in Africa.\nAttraverso la teorizzazione di una antropologia della Surmodernit\u00e0 ha focalizzato alcuni aspetti prioritari della societ\u00e0 contemporanea metropolitana, quali il paradossale incremento della solitudine nonostante l'evoluzione dei mezzi di comunicazione; lo strano percorso relazionale dell'\"io\" e dell'\"altro\" immersi in un contesto europeo di fine millennio; il nonluogo, ovverosia quello spazio utilizzato per usi molteplici, anonimo e stereotipato, privo di storicit\u00e0 e frequentato da gruppi di persone freneticamente in transito, che non si relazionano, situazione riscontrabile negli aeroporti, negli alberghi, sulle autostrade, nei grandi magazzini; infine l'oblio e l'aberrazione della memoria.\nAug\u00e9 ha eseguito un attento lavoro di raffronto fra l'impressione che questi \"nonluoghi\" suscitano nella gente comune e quella prodotta da alcuni grandi scrittori della letteratura francese. Il risultato di questa analisi \u00e8 stato un apparente insuperabile gap fra il linguaggio e l'esperienza. Dal 2012 \u00e8 membro del comitato d'onore dell'Associazione Fare arte nel nostro tempo / Making art in our time. \u00c8 stato direttore dell'\u00c9cole des Hautes \u00c9tudes en Sciences Sociales (EHESS) a Parigi ed \u00e8 stato direttore fino al 1970 dell\"'Ufficio della ricerca scientifica e tecnica d'oltremare\" (ORSTOM - ora \"Istituto di Ricerche per lo Sviluppo\", IRD)."}
{"id": "770260", "revid": "1543377", "url": "https://it.wikipedia.org/wiki?curid=770260", "title": "Renault Type X", "text": "La Type X \u00e8 un'autovettura di classe alta prodotta tra il 1905 ed il 1908 dalla Casa francese Renault.\nProfilo.\nPresentata al Salone di Parigi nel dicembre 1904 e commercializzata a partire dall'anno successivo, la Type X utilizzava lo stesso telaio della contemporanea Type V. La Type X nacque per rimpiazzare la Type U nelle versioni b, c e d, delle quali conserv\u00f2 la meccanica: la Type X era infatti equipaggiata con lo stesso 4 cilindri da 3050 cm\u00b3 presente sulla sua antenata. La Type X divenne famosa per vari motivi: prima di tutto rappresentava la pi\u00f9 densa concentrazione di tutte le innovazioni tecnologiche proposte dalla Renault dall'inizio della sua attivit\u00e0. Un esempio di tali innovazioni era rappresentato dal cambio a presa diretta.\nFu proposta in tre versioni: la Type XA, ossia la versione base, la Type XB, allungata, e la Type XC, alleggerita.\nLa prima fu la principale depositaria di tutte le innovazioni accennate, tra le quali vale anche la pena di menzionare una ventola di raffreddamento del motore progettata secondo un nuovo progetto, modernissimo per l'epoca. Con tali credenziali, ne fu avviata la produzione a livello internazionale. Stessa sorte anche per la Type XB, prodotta a partire dal 1907, che divenne anche l'auto del presidente francese di allora. Tale vettura si fece conoscere persino oltreoceano, negli Stati Uniti d'America."}
{"id": "770261", "revid": "2091899", "url": "https://it.wikipedia.org/wiki?curid=770261", "title": "Gaetano Gigli", "text": "Biografia.\nNacque il 22 maggio 1872 a Mondavio (PU) dal patrizio delle Piagge Giuseppe Gigli e da Antonia Trigi Pellegrini 1844 \u2013 1929, era figlio unico.\nIn giovent\u00f9 era solito passare le vacanze estive nella biblioteca della grande casa patrizia ove nacque; impar\u00f2 da autodidatta il tedesco, ed anzi il suo primo guadagno fu il frutto di una traduzione da quella lingua. Ad otto anni perse il padre; la madre ventiquattrenne, di quaranta anni pi\u00f9 giovane del marito, si rispos\u00f2 subito ed ebbe altri figli. \nGaetano Gigli ricevette l'istruzione di base presso le scuole di Orciano (Ps) e Mondavio (Ps); acquis\u00ec l'istruzione ginnasiale a Fossombrone (Ps); quindi il liceo Classico a Roma dove viveva presso lo zio: lo storico Camillo Manfroni.\nSempre a Roma si iscrisse alla facolt\u00e0 di lettere della Universit\u00e0 La Sapienza.\nSui banchi universitari conobbe la sua futura sposa, Corinna Agostini, che sar\u00e0 la seconda donna mai laureata a Roma. Entrambi primeggiavano in tutti gli esami e si laurearono con il massimo dei voti. Corinna e Gaetano seguivano in quegli anni un corso di lingua araba perch\u00e9 lui aveva vinto un concorso per dirigere gli scavi a Derna; essi infatti avevano progettato di trasferirsi in Libia subito dopo il matrimonio. Il progetto tuttavia svan\u00ec a causa di una sconfitta riportata poco tempo prima dagli italiani.\nLe sue prime pubblicazioni risalgono al 1894: \u201cDi una nuova questioncella dantesca (se Dante abbia assegnato a Proserpina una sede, e quale)\u201d, Studi di Filologia Romanza pubblicati da Ernesto Monaci, fasc. 18, Loescher, Roma 1894; ed al 1896: \u201cDelle mercedi nell'antica Grecia\u201d, Regia Accademia dei Lincei, Roma 1896 [In-4, pp.\u00a056. Estratto. Interessante ricerca intesa a far conoscere, per la parte che riguarda le mercedi, lo svolgimento storico dell'economia greca].\nNel frattempo Gaetano Gigli vinse un concorso per la cattedra di latino al liceo magistrale di Siracusa.\nIl matrimonio fu celebrato il 26 luglio 1898 presso la chiesa di via Panisperna in Roma. In precedenza i coniugi si erano uniti in matrimonio civile in Campidoglio. Il celebrante fu il loro venerato maestro Ernesto Monaci, il quale fece loro dono di una fine edizione di tutte le opere di Dante. \nA Siracusa i coniugi passarono un anno, durante il quale Gaetano Gigli licenzi\u00f2 le bozze della propria prima opera libraria: un commento a \u201cL'assedio di Siracusa\u201d di Tito Livio. La moglie Corinna, da parte sua, disegn\u00f2 le cartine del libro che fu pubblicato nel 1900 per i tipi della casa editrice Dante Alighieri di Milano.\nNel giugno del 1899 i coniugi chiesero ed ottennero il trasferimento a Macerata dove nel frattempo il padre di lei, Gianjacopo Agostini, era divenuto Provveditore agli Studi. \nIl 25 giugno 1899 nacque la primogenita Lucia.\nAlla fine del 1900 i coniugi andarono a vivere a Macerata, nella villa Pianesi dove nel 1902, alla morte della moglie Argia Garbi, furono raggiunti dal suocero Gianjacopo Agostini.\nNello stesso anno nacque Matelda che visse solo diciotto mesi e venne sepolta a Mondavio. \nIl 28 gennaio del 1903 i coniugi ebbero un'altra bambina; anch'essa fu chiamata Matelda. \nIl 2 settembre del 1904 fu la volta di Beatrice, il 6 dicembre 1906 nacque l'unico maschio Enzo, ed infine, il 4 gennaio 1909, Maria.\nNel Novembre del 1911 la famiglia si trasfer\u00ec a Napoli, dove Gaetano Gigli aveva ottenuto la cattedra di greco e latino presso il liceo Classico Umberto I a Piazza S. Pietro a Maiella. A Napoli la famiglia Gigli aveva trovato una casa in affitto di sei stanze con sei finestre che davano sul mare al secondo piano del civico 323 di Corso Vittorio Emanuele.\nIn questo periodo Gaetano Gigli cur\u00f2, per l'editore Giusti di Livorno, nella collana \u201cBiblioteca dei classici greci\u201d, la pubblicazione dei libri 2, 4, 11, 12, 17 e 18 dell'Iliade di Omero, con note del medesimo Gaetano Gigli. Parimenti buon successo ebbe nel 1916 la pubblicazione, per il medesimo editore, del trattatelo: Brevi cenni di storia del diritto romano, pubblicato nuovamente nel 1921 e nel 1938.\nNell'autunno del 1927 tutta la famiglia si trasfer\u00ec a Frascati (Rm) in via XX Settembre, in quanto, pur avendo Gaetano Gigli ottenuto la cattedra di latino alla facolt\u00e0 di Magistero dell'Universit\u00e0 La Sapienza, la casa a Roma, in via Sebino 32, vicino a Villa Ada (all'epoca residenza dei Savoia) non si liber\u00f2 prima del giugno del \u201828.\nIn questo periodo Gaetano Gigli dedic\u00f2 la propria attenzione alle opere di autori latini Virgilio ed Orazio, dei quali pubblic\u00f2 commenti a diverse opere. Contestualmente, attraverso il proprio antico maestro, il prof. Manfroni, egli entr\u00f2 in contatto con il regime fascista all'epoca al potere pubblicando delle opere funzionali al regime, quali ad esempio: \u201cLa Terrasanta, il sionismo e l'Italia\u201d, Rivista delle colonie italiane. A cura del ministero delle Colonie. Direttore Camillo Manfroni. Anno IV. - numero 6. giugno 1930. Roma Sindacato It. Arti Graf. ed. 1930, pag. 491 e I Romani guerrieri e conquistatori. Episodi della guerra gallica di Cesare. (estratti dal De Bello Gallico, con prefazione e note di G.G. ad uso delle scuole magistrali inferiori) Semina Flammae, collezione di classici latini diretta da Gino Pierleoni, Perrella, Napoli 1930.\nIl 7 marzo 1929, all'et\u00e0 di 59 anni, Corinna Agostini, gi\u00e0 da tempo gravemente malata, mor\u00ec d'infarto. \nRimasto vedovo all'et\u00e0 di 55 anni, Gaetano Gigli, scelse di vivere con le figlie a Roma, dapprima in via Sebino e successivamente in via Acaia 55.\nIn questo periodo l'attenzione di Gaetano Gigli si concentr\u00f2, quasi esclusivamente nello studio e nel commento dell'intera opera di Orazio (Horatius Flaccus Quintus, Le Satire. Libro primo e secondo; introduzione e commento di Gaetano Gigli, Loffredo, Napoli 1935), accompagnato tuttavia da una riscoperta della giovanile passione per il greco Omero, tuttavia stavolta commentando l'Iliade, in luogo dell'Odissea (Homerus, Libro XXIV dell'Iliade; introduzione e commento Gaetano Gigli, Loffredo, Napoli 1934 ed Homerus, Iliade [passi scelti]; Traduzione di V. Monti con commento e proemio del prof. Gaetano Gigli, Cappelli, Bologna 1939, 1946 e 1952).\nSi spense a Roma all'et\u00e0 di 81 anni e venne sepolto nel cimitero di Riano (Rm).\nTra le opere minori, inedite, si contano numerose poesie ed argute novelle. Fu altres\u00ec paroliere di canzoni per diversi musicisti, ma principalmente per l'amico musicista Alessandro Peroni (Mondavio (PU) 13.10.1874 \u2013 Milano 09.04.1964])."}
{"id": "770265", "revid": "1870933", "url": "https://it.wikipedia.org/wiki?curid=770265", "title": "Renato Campanini", "text": "\u00c8 il miglior realizzatore di sempre della storia dell', nonch\u00e9 vincitore in quattro occasioni della classifica cannonieri di Serie C.\nMuore il 31 dicembre 2020 nella sua citt\u00e0 natale all'et\u00e0 di 82 anni.\nCarriera.\nHa militato principalmente nel e nell': in entrambe le piazze viene ricordato come un mito. \u00c8 stato il capitano dell'Ascoli di Costantino Rozzi e Carlo Mazzone durante la prima promozione in Serie A della squadra marchigiana e anche l'anno seguente nella massima serie.\nAmbidestro, 1,78 per 72 chilogrammi, estremamente scuro di carnagione nonostante fosse emiliano \"doc\" (detto per questo \"Il Moro\"), Campanini divent\u00f2 ad Ascoli Piceno la \"Faina\" o la \"Faccia da gol\", e \"La Volpe\" a Cosenza. Fece coppia prima con il ferrarese Giuliano Bertarelli e poi con Massimo Silva, laureandosi capocannoniere nel campionato di Serie C 1971-1972 con 23 reti. Sua \u00e8 stata la prima rete in assoluto dell'Ascoli in Serie A contro il , il 6 ottobre 1974, al San Paolo (1-3). Erano 74 i gol realizzati tra il 1969 e il 1975, quando chiuse l'attivit\u00e0 agonistica ormai vicino ai 37 anni con una partita d'addio al Del Duca contro l' al termine del primo campionato dei bianconeri in Serie A, finito 4-2 per i bianconeri, con due reti di Campanini e tunnel su Sandro Mazzola.\nCampanini aveva esordito in massima divisione a diciannove anni, con la di Paolo Mazza \u2014 che lo aveva scoperto nei campetti ai confini tra la provincia di Ferrara e quella di Bologna \u2014, nello 0-3 contro il del 22 dicembre 1957. Con i biancazzurri aveva collezionato 5 presenze e due gol nel campionato 1957-1958, ma poi gioc\u00f2 solo altre tre partite in Serie A con i biancoscudati di Nereo Rocco, nel torneo 1960-1961, prima di ritrovare il palcoscenico pi\u00f9 alto con l'Ascoli di Mazzone nell'estate del 1974, a trentacinque anni e mezzo. La soddisfazione di calcare nuovamente i campi della massima serie arriva dopo tanta gavetta svolta nei campionati di Serie B, con le maglie di , e Cosenza, e di Serie C.\nMette a segno 97 gol tra il novembre 1960 e il giugno 1969, ai quali vanno aggiunti i diciotto realizzati nel campionato di Serie C 1959-1960 con la , squadra a cui il presidente spallino Mazza l'aveva girato in prestito in sostituzione del suo coetaneo ed ex compagno a Ferrara, Morelli. Queste reti gli permisero di segnalarsi come uno degli attaccanti pi\u00f9 prolifici della storia del calcio italiano nelle tre divisioni maggiori: 193 gol complessivi, alle quali potrebbero essere aggiunte altre 22 che la \"Faina\" reclamava e che gli sarebbero state inopportunamente defraudate (e che avrebbero portato il totale alla cifra di 215 reti), frutto di una scaltrezza e di un fiuto della rete avversaria riconosciuta a pochi \"goleador\" del suo periodo.\nCampanini \u00e8 stato per molti anni il maggiore cannoniere italiano del dopoguerra nei tre campionati di A-B-C, seguito da Adriano Bassetto con 186 e Giampiero Boniperti con 177; in seguito lo hanno superato i soli Roberto Baggio, Alessandro Del Piero, Francesco Totti, Luca Toni e Antonio Di Natale. Meglio di lui avevano fatto solo due stranieri nei campionati italiani, Gunnar Nordahl con 225 reti e Jos\u00e9 Altafini con 216 gol. In Serie A ha totalizzato complessivamente 21 presenze e 5 reti."}
{"id": "770269", "revid": "121133550", "url": "https://it.wikipedia.org/wiki?curid=770269", "title": "Protolaurasia", "text": "La Protolaurasia (prima Laurasia) \u00e8 un antico supercontinente: ha fatto parte di due supercontinenti precedenti, la Rodinia e la Pannotia.\nQuando la Pannotia si ruppe, la parte sudorientale form\u00f2 la Protolaurasia, situata vicino al Polo Sud e ricoperta di ghiacciai (cos\u00ec come l'Amazzonia e l'Africa occidentale).&lt;br&gt;\nNel tardo Proterozoico, si ebbe una rotazione verso ovest; la Protolaurasia cominci\u00f2 ad allontanarsi dal Protogondwana ed a muoversi attraverso la Pantalassa. Da questo spostamento nacque un nuovo oceano, la Prototetide.&lt;br&gt;\nDurante il Paleozoico, la Protolaurasia si divise in Laurentia, Baltica e Siberia, formando altri due oceani fra i tre continenti: il mar di Giapeto fra Laurentia e Baltica e l'oceano di Khanty, fra Baltica e Siberia. Tali oceani crebbero in dimensioni durante il Cambriano.\nAlcuni milioni di anni pi\u00f9 tardi, questi tre continenti tornarono a unirsi, formando la Laurasia, per l'assemblaggio della Pangea."}
{"id": "770270", "revid": "647919", "url": "https://it.wikipedia.org/wiki?curid=770270", "title": "Arcadio (imperatore)", "text": ""}
{"id": "770271", "revid": "834", "url": "https://it.wikipedia.org/wiki?curid=770271", "title": "IDL (medicina)", "text": ""}
{"id": "770274", "revid": "767487", "url": "https://it.wikipedia.org/wiki?curid=770274", "title": "\u015eebnem Paker", "text": "Ha rappresentato il suo paese all'Eurovision Song Contest due volte.\nAll'Eurovision Song Contest 1996 si \u00e8 classificata dodicesima con la canzone \"Be\u015finci mevsim\" (\"La quinta stagione\") mentre all'Eurovision Song Contest 1997 partecipa arrivando terza con 121 punti con \"Dinle\" (\"Ascolta\") cantata assieme al Grup Etnik. L'anno successivo ha partecipato alla selezione turca per l'Eurofestival con \"\u00c7al\"."}
{"id": "770276", "revid": "1305772", "url": "https://it.wikipedia.org/wiki?curid=770276", "title": "Eminem Presents the Re-Up", "text": "Eminem Presents: the Re-Up \u00e8 una compilation dell'etichetta discografica del rapper statunitense Eminem, la Shady Records. Il disco vede la presenza degli artisti dell'etichetta 50 Cent, D12 (Kuniva, Kon Artis, Swift e Bizarre), Obie Trice, Stat Quo e la partecipazione degli ospiti Nate Dogg, Akon e Lloyd Banks.\nOttiene un punteggio pari a 50/100 su \"Metacritic\".\nRicezione.\nLo sforzo nasce come mixtape underground per promuovere gli artisti della Shady Records e ne mantiene i connotati, venendo poi \"promosso\" ad album in studio: \u00abtipico lavoro della G-Unit/Shady Records\u00bb, secondo la critica, le uniche due tracce di Eminem sono i controversi punti salienti del disco. La produzione di Eminem \u00e8 criticata negativamente dagli autori musicali, che la giudicano troppo cupa e simile ai suoi lavori passati.\n\"Eminem Presents: The Re-Up\" debutta al secondo posto della \"Billboard 200\" vendendo 309.000 copie nella sua prima settimana. Nella sua seconda settimana, l'album vende altre 151.000 copie. Il 16 marzo 2007 \u00e8 certificato disco di platino dalla RIAA. Al gennaio 2016, ha venduto oltre due milioni di copie in tutto il mondo."}
{"id": "770280", "revid": "124450733", "url": "https://it.wikipedia.org/wiki?curid=770280", "title": "Pr\u00e8", "text": "Pr\u00e8 (pron. ; \"Pre\" in ligure) \u00e8 un quartiere del centro storico di Genova. Era anticamente uno dei \"sestieri\" in cui era suddivisa la citt\u00e0 di Genova e confinava a levante con quello della Maddalena, a ponente con quello di San Teodoro e a nord con quello di San Vincenzo.\nCompreso in seguito nella ex-circoscrizione \"Pr\u00e8-Molo-Maddalena\", che riuniva in un'unica entit\u00e0 amministrativa i tre quartieri pi\u00f9 antichi del centro storico, Pr\u00e8 \u00e8 oggi una \"unit\u00e0 urbanistica\" del Municipio I Centro-Est.\nSituato a ridosso dell'area portuale pi\u00f9 antica, \u00e8 probabilmente il pi\u00f9 conosciuto tra i quartieri storici del capoluogo ligure. La zona di via Pr\u00e8, che con il suo intrico di vicoli offriva opportunit\u00e0 di protezione e fuga, nel secondo dopoguerra divenne emblema di una piccola criminalit\u00e0 che viveva soprattutto di contrabbando di sigarette, prostituzione e ricettazione.\nIl quartiere dagli anni novanta \u00e8 sottoposto a profondi lavori di restauro e conservazione degli stabili.\nDescrizione del quartiere.\nToponimo.\nL'origine del nome deriva da \"praedia\" (poderi) o \"Borgus Praedis\", termine con il quale \u00e8 nominato in alcuni documenti risalenti al 1131, perch\u00e9 in quell'epoca era ancora una zona prettamente agricola.\nTerritorio.\nL'\"unit\u00e0 urbanistica\" di Pr\u00e8 occupa l'area pi\u00f9 occidentale del Municipio I Centro Est, compresa tra le mura del Barbarossa e la cinta muraria cinquecentesca. Comprende tuttavia anche una porzione del centro storico all'interno della cinta muraria pi\u00f9 antica, quella ad ovest di via al Ponte Calvi e via Lomellini, che ha il suo asse in via del Campo e che, pur trovandosi all'interno della cinta muraria \u201cdel Barbarossa\u201d ancora nel XII secolo era una propriet\u00e0 fondiaria coltivata a orti e vigneti appartenente alla chiesa di San Siro.\nDa un punto di vista pi\u00f9 strettamente geografico il quartiere occupa la parte pi\u00f9 a valle dei bacini dei rivi S. Ugo, S. Brigida e Carbonara ed \u00e8 delimitato a ponente dal rio S. Tomaso (o Lagaccio) e a levante dal rio Fossatello. Tutti questi piccoli rivi scorrono oggi interamente coperti sotto le strade del quartiere.\nPr\u00e8 confina a ponente con S. Teodoro, a nord con il Lagaccio, a nord-est le unit\u00e0 urbanistiche di Carbonara e S. Nicola dell'ex circoscrizione di Castelletto, a sud-est con il quartiere della Maddalena, a sud-ovest con l'area portuale.\nPi\u00f9 in dettaglio il limite tra Pr\u00e8 e Maddalena segue l'asse di via al Ponte Calvi e via Lomellini, proseguendo poi in largo della Zecca e salita S. Nicolosio. Corso Dogali e Corso Carbonara dividono Pr\u00e8 da Castelletto; da corso Dogali il tracciato delle mura cinquecentesche (di cui restano sporadici resti) divide Pr\u00e8 da Oregina, Lagaccio e San Teodoro, fino alla via Fanti d'Italia, nei pressi del Palazzo del Principe e della Stazione Marittima, dove sorgeva la porta di S. Tommaso, accesso alla citt\u00e0 da ponente, demolita nell'Ottocento.\nIl cuore del quartiere \u00e8 la zona popolare di via Pr\u00e8 e via del Campo, caratterizzata da stretti vicoli, a monte della quale corre la via Balbi con i suoi palazzi patrizi; verso la collina di Castelletto sorgono caseggiati signorili e antichi nuclei popolari come il borgo del Carmine.\nDemografia.\nLa popolazione dell'\"unit\u00e0 urbanistica\" di Pr\u00e8 al 31 dicembre 2017 risultava di 7.812 abitanti.\nL'andamento demografico storico evidenzia che a fronte di una popolazione sostanzialmente stabile per quasi un secolo (dai 20.895 abitanti del 1861 ai 17.233 del 1951), nella seconda met\u00e0 del Novecento si assiste al dimezzamento degli abitanti, fenomeno che ha interessato tutti i tre \u201csestieri\u201d del centro storico (Pr\u00e8, Molo e Maddalena). L'esodo tocca le punte massime negli anni sessanta, proprio nel momento di maggiore espansione demografica della citt\u00e0 nel suo complesso. A partire dai primi anni duemila si assiste ad una ripresa, legata soprattutto all'insediamento di immigrati stranieri. Proprio questa forte presenza straniera (il quartiere di Pr\u00e8 ha con il 31,6% la maggiore percentuale di residenti nati all'estero tra tutti i quartieri genovesi) determina alcune anomalie rispetto alla media generale del comune, quali un'elevata presenza di maschi (127,1 ogni 100 femmine, a fronte di una media comunale di 88,6), un'et\u00e0 media pi\u00f9 bassa e un'alta percentuale di famiglie composte da una sola persona.\nStoria.\nLe origini.\nLa costruzione delle mura dette \u201cdel Barbarossa\u201d (1155) aveva incluso nella cerchia cittadina l'area del cosiddetto Burgus, corrispondente all'incirca all'attuale quartiere della Maddalena, gi\u00e0 in buona parte urbanizzata dalla comunit\u00e0 monastica di San Siro, portando il limite di ponente dell'area urbana alla porta di Santa Fede o Sottana, oggi conosciuta come \"Porta dei Vacca\".\nI primi insediamenti nella zona risalgono proprio a quella seconda met\u00e0 del XII secolo, quando all'esterno della porta dei Vacca inizi\u00f2 a svilupparsi un borgo lungo il tracciato della strada costiera che uscendo dalla citt\u00e0 conduceva a ponente e che, molto probabilmente, altro non era che il tratto iniziale dell'antica Via Postumia.\nPr\u00e8, come altri quartieri genovesi (ad esempio San Vincenzo, al limite orientale della citt\u00e0) nasce come centro di via, legato cio\u00e8 ai servizi forniti ai viaggiatori che percorrevano la via di accesso alla citt\u00e0 o arrivavano via mare; come spesso accadeva in epoca medievale furono gli ordini monastici a favorire l'urbanizzazione della zona, con i loro ospitali, creati per fornire alloggio e assistenza ai viaggiatori che transitavano per il porto di Genova diretti in Terra santa e in oriente: crociati, pellegrini e mercanti. Il primo e pi\u00f9 conosciuto di questi fu la Commenda di San Giovanni di Pr\u00e8 dei Cavalieri di San Giovanni di Gerusalemme, o Cavalieri gerosolimitani, costruito nel 1180, ma nella zona, appena fuori dalle mura, sorsero anche quelli di Sant'Antonio Abate, Santa Fede, alla foce del rio Carbonara e l'Ospedale dello Scalo.\nQuasi contemporaneamente, a partire dal 1163, nella zona portuale antistante furono concentrati gli scali di riparazione delle navi, mentre nella seconda met\u00e0 del XIII secolo, ad opera di frate Oliverio e di Marino Boccanegra fu costituita una darsena con attiguo arsenale. Quel primo terminal portuale garant\u00ec l'impulso economico allo sviluppo del borgo.\nCon la costruzione delle nuove mura di ponente, nel 1347, tutto il quartiere fu inglobato nel perimetro cittadino e la sua via centrale (l'attuale via Pr\u00e8) divenne l'arteria principale di uscita dalla citt\u00e0 verso ponente, attraverso la porta di San Tommaso, che sorgeva nell'attuale piazza del Principe.\nDiversamente dal Burgus, dove lungo l'asse formato da via del Campo, via S. Luca, piazza Banchi si aprono numerose piccole piazze sulle quali si affacciavano insediamenti nobiliari, il quartiere di Pr\u00e8 ha mantenuto nel tempo un carattere popolare, bench\u00e9 non siano mancati anche qui alcuni insediamenti di famiglie patrizie. Tra queste gli Adorno, i Balbi, i Cybo, i Fregoso, i Lomellini e i Vachero (detti anche Vacca), al cui nome \u00e8 legata l'omonima porta cittadina, ma anche la fallita congiura di Giulio Cesare Vachero.\nNel 1493, a seguito dell'editto dei sovrani di Castiglia che dopo la \u2018'Reconquista'\u2019 sanc\u00ec l'espulsione degli ebrei sefarditi dalla Spagna, la Repubblica di Genova accolse una comunit\u00e0 (circa 300 persone) di questi esuli, che secondo la mentalit\u00e0 dell'epoca, permeata da pregiudizi religiosi verso gli ebrei, vennero confinati in un'area nei pressi di via del Campo, all'interno delle vecchie mura del Barbarossa. Nonostante le restrizioni, agli ebrei fu concesso di aprire una sinagoga, ma oggi non resta traccia di questo edificio. La zona intorno alla met\u00e0 del Seicento divenne un vero e proprio ghetto, recintato e con gli accessi sorvegliati per evitare contatti tra ebrei e cristiani, ma gi\u00e0 nel 1674 fu trasferito in piazza dei Tessitori, nella zona di Sarzano. A quell'epoca la comunit\u00e0 ebraica genovese contava 174 persone.\nLa costruzione della \"Strada Balbi\".\nLa prima rivoluzione urbanistica del quartiere avvenne all'inizio del Seicento quando vi si insediarono alcune nobili famiglie genovesi, tra cui i Durazzo e i Balbi. E saranno proprio questi ultimi a modificare il tessuto urbano con l'apertura a monte della \"Strada Balbi\" e la costruzione lungo essa di sontuosi palazzi.\nLa nuova strada, oltre a celebrare la potenza della citt\u00e0 e della sua oligarchia aveva un utilizzo pratico. Infatti essendo per l'epoca molto larga e rettilinea rendeva finalmente agevole il transito delle merci dirette a ponente e a nord che fino ad allora avevano dovuto passare, con gran difficolt\u00e0, per lo stretto budello di via Pr\u00e8.\nL'Ottocento.\nUn'altra svolta, sempre legata allo sviluppo della viabilit\u00e0 urbana legata al porto, fu l'apertura della strada carrabile litoranea voluta dal re Carlo Alberto (oggi via Gramsci), che collegava piazza Principe con piazza Caricamento. Con la realizzazione della nuova strada la storica via medievale perse definitivamente la sua funzione di arteria di uscita dalla citt\u00e0 che comunque, in realt\u00e0, aveva gi\u00e0 perso da tempo, visto che ormai il trasporto delle merci e dei passeggeri tra il porto antico e i nuovi moli sorti a ponente avveniva via mare all'interno del porto stesso.\nLa costruzione della nuova stazione ferroviaria di Genova Piazza Principe, realizzata tra il 1854 e il 1860 modific\u00f2 profondamente la zona nord-occidentale del quartiere. Per far spazio alla nuova stazione vennero abbattuti due monasteri e la porta di San Tommaso, che gi\u00e0 dal 1632, con la costruzione delle Mura nuove sui colli intorno alla citt\u00e0, aveva perso il suo ruolo di accesso alla citt\u00e0.\nIl Novecento.\nNel Novecento il riordino urbanistico continu\u00f2 senza sosta con altre demolizioni nella zona della stazione per far posto a grandi alberghi, alcuni dei quali ancora in attivit\u00e0.\nIl quartiere storico nel secondo dopoguerra e negli anni del \"boom economico\" divenne il centro della prostituzione e del contrabbando di sigarette. Nell'immediato dopoguerra fu la piccola malavita di origine napoletana ad insediarsi nei caruggi per gestire questi traffici, sfruttando soprattutto i vizi di marinai e militari: celebri nelle cronache di quegli anni furono le figure di Francesco Fucci detto \"Mano \u2018e pece\" e di sua moglie Carmela Ferro, detta \"Marechiaro\" A partire dagli anni settanta, con il massiccio diffondersi dell'eroina presero il sopravvento gruppi di origine siciliana e calabrese legati alle organizzazioni criminali che fecero enormi profitti con lo spaccio degli stupefacenti. Dalla fine degli anni ottanta questo traffico \u00e8 invece gestito soprattutto da immigrati extracomunitari. L'insediamento della malavita nei vicoli ha determinato sin dall'immediato dopoguerra l'allontanamento di molti degli originari abitanti (solo in parte sostituiti da immigrati, dapprima provenienti dalle regioni del Sud Italia e negli ultimi decenni soprattutto dal Nord Africa e dal Sud America) e il degrado del patrimonio edilizio.\nSul piano della viabilit\u00e0, l'intervento pi\u00f9 importante nel dopoguerra \u00e8 stato la realizzazione della Sopraelevata (1963), che correndo al margine dell'area portuale collega il casello autostradale di Genova Ovest a piazza Caricamento e alla Foce. Per realizzare la strada fu demolito il passaggio sopraelevato che collegava direttamente il Palazzo Reale con il porto. Pur non avendo accessi nel quartiere l'apertura di questa arteria ha decongestionato il traffico in transito nella via Gramsci.\nPr\u00e8 oggi.\nOggigiorno, dopo un secolo di costante e progressivo degrado, il quartiere di Pr\u00e8 registra i primi timidi segni di ripresa. Ma mentre sia la zona a monte, via Balbi e i suoi palazzi, che quella a mare, con il porto antico, sono state negli ultimi anni riportate a nuova vita, via Pr\u00e8 rimane ancora assai indietro, nonostante i vari progetti di riqualificazione, alla faticosa ricerca di un recupero di stabili al limite della fatiscenza.\nMonumenti e luoghi d'interesse.\nStrade, piazze e spazi pubblici.\nVia di Pr\u00e8.\nIl percorso di via Pr\u00e8, che attraversa tutto il quartiere dalla Porta dei Vacca fino a Piazza della Commenda, \u00e8 caratterizzato da case medioevali alte e strette, addossate l'una all'altra, in origine a quattro piani, ma nel corso dei secoli sopraelevate fino a sette, talvolta causando problemi di stabilit\u00e0 degli edifici. Le case, di tipo popolare, presentano pochi particolari decorativi salvo il tipico marcapiano all'altezza del primo piano, formato da archetti pensili in pietra.\nTra un edificio e l'altro si aprono i caratteristici caruggi, gli stretti vicoli del centro storico genovese, che collegano via Pr\u00e8 con via Gramsci, a mare, e con via Balbi, a monte.\nQuesta stretta via, oggi pedonalizzata, fino all'apertura di via Balbi, nel XVII secolo, fu l'unica via di uscita dalla citt\u00e0 verso ponente. Le prime case sorsero nel XII secolo in un contesto ancora scarsamente edificato, come ricorda il toponimo, e solo alla met\u00e0 del XIV secolo la zona fu inclusa nelle mura cittadine, ma questo percorso \u00e8 molto pi\u00f9 antico, e probabilmente esisteva gi\u00e0 in epoca romana.\nLa via, lunga circa 500\u00a0m, ha un andamento a lievi saliscendi, per seguire gli avvallamenti del terreno originati dai piccoli rivi perpendicolari alla costa, oggi coperti da strade ed edifici; era un tempo caratteristica per i suoi negozi e le sue bancarelle di generi alimentari, orologi, radio, materiale fotografico, ma nel secondo dopoguerra divenne tristemente famosa anche per le attivit\u00e0 illecite (contrabbando di sigarette, ricettazione, prostituzione) che finirono per affiancare i commerci tradizionali, questi ultimi oggi in gran parte gestiti da immigrati, soprattutto cinesi e nordafricani.\nPer il suo carattere popolare pochi sono gli edifici monumentali lungo la via. All'altezza di piazza dello Statuto, quasi completamente occupata dalla struttura metallica del mercato rionale, costruito nel 1921, si affaccia sulla via il muro di cinta dei giardini di Palazzo Reale (che ha il suo ingresso in via Balbi), nel quale \u00e8 incastonata una statua settecentesca della Madonna Regina della citt\u00e0, mentre lungo la via sorge la piccola chiesa di San Sisto, antica ma riedificata nel 1827.\nVia del Campo.\nProcedendo da via Pr\u00e8 verso il centro della citt\u00e0, attraverso la Porta dei Vacca si entra in via del Campo.\nLa via, resa celebre dalla canzone di Fabrizio De Andr\u00e9, era l'ultima propaggine del Burgus, gi\u00e0 inclusa nelle mura del Barbarossa del XII secolo, bench\u00e9 all'epoca fosse ancora, come indica il toponimo, una propriet\u00e0 fondiaria coltivata ad orti di propriet\u00e0 dell'abbazia di S. Siro, compresa tra il rio Carbonara e il \"Fossatello\".\nLunga circa 200\u00a0m, la strada, con un percorso rettilineo ma come in via Pr\u00e8 continuamente variato da piccole salite e avvallamenti, dalla Porta dei Vacca conduce a piazza Fossatello, dove ha inizio via S. Luca, asse dell'antico Burgus. Diversamente da via Pr\u00e8, \u00e8 fiancheggiata da alcuni palazzi nobiliari del XVII secolo, affacciati con prospetti monumentali anche su via Gramsci.\nAltro elemento di interesse \u00e8 la fontana di piazza Vacchero, detta anche \"Peschiera del Raggio\", realizzata nel 1644 dagli eredi di Giulio Cesare Vachero per nascondere alla vista la colonna infame, tuttora presente, che attestava il tradimento del loro congiunto nei confronti della Repubblica di Genova. La piazza (in realt\u00e0 un piccolo slargo lungo la via) era stata creata nel 1628 con la demolizione della casa del congiurato, ordinata dal governo della repubblica.\nPoco pi\u00f9 avanti, in corrispondenza della piazza del Campo, proprio di fronte al negozio-museo dedicato a Fabrizio De Andr\u00e8, sull'arco a sesto acuto che introduce al vico S. Marcellino e all'omonima omonima chiesa, sorge la duecentesca torre Piccamiglio, una delle poche sopravvissute delle numerose torri medioevali esistenti nel centro storico di Genova.\nA partire dal 2004, come in altre zone del centro storico, \u00e8 stato avviato un progetto di riqualificazione della via, nell'ambito degli interventi per la manifestazione \u201cGenova capitale europea della cultura\u201d.\nVia del Campo termina nella piccola piazza Fossatello, all'estremit\u00e0 sud-occidentale del sestiere di Pr\u00e8, circondata da monumentali prospetti di palazzi cinquecenteschi.\nVia del Campo e Fabrizio De Andr\u00e9.\nIn via del Campo si trova il negozio di articoli musicali di Gianni Tassio, grande conoscitore della scuola genovese dei cantautori e appassionato collezionista. Il suo negozio-museo, dopo la morte di De Andr\u00e9 nel 1999, era divenuto ritrovo dei fan del grande cantautore genovese. Gianni Tassio mor\u00ec nel 2004, ma il negozio rimase aperto fino al 2010; acquistato successivamente dal comune di Genova e ribattezzato semplicemente con il numero civico \"Via del Campo 29 rosso\", nel 2012 \u00e8 stato trasformato in un museo, dedicato al grande artista, che con il suo testo aveva reso famosa questa strada del centro storico.\nLa canzone, scritta negli anni sessanta, quando la via era rifugio di prostitute, transessuali e povera gente, tratta con grande sensibilit\u00e0 e umanit\u00e0 di questo mondo di emarginati, in contrapposizione con la freddezza dei benpensanti che li disprezzavano; a questo proposito famoso e spesso citato \u00e8 il verso finale \"dai diamanti non nasce niente, dal letame nascono i fior\".\nVia Gramsci.\nLa via, in origine denominata \"carrettiera Carlo Alberto\", dal nome del sovrano che ne aveva decretato la costruzione, fu aperta nel 1839. La strada, costeggiando le strutture del porto vecchio, collega piazza Principe e piazza Caricamento. Con la sua apertura fu realizzato il primo tratto del collegamento a mare tra il ponente e il levante della citt\u00e0, completato negli anni settanta dell\u2019Ottocento con l'apertura della \"Circonvallazione a mare\" nella zona orientale.\nSulla via si affacciano le facciate posteriori dei palazzi di via Pr\u00e8 e via del Campo, alcuni dei quali con facciate decorate. Tra il 1836 e il 1844 lungo la via, dal lato del porto, furono costruiti dei magazzini portuali, la cui copertura costituiva le cosiddette \"Terrazze di marmo\".\nQuesta costruzione, progettata da Ignazio Gardella senior, larga tredici metri e lunga oltre quattrocento, con un andamento a gomito per seguire l'andamento della linea di costa, fronteggiava la palazzata della Ripa da piazza Caricamento alla darsena. Le terrazze furono realizzate con un parziale riempimento delle antiche calate portuali. Per alcuni decenni le Terrazze furono meta delle passeggiate domenicali della borghesia genovese, che qui amava incontrarsi e osservare il panorama del porto e della citt\u00e0.\nQuesta struttura ebbe tuttavia vita breve: fu infatti demolita nel 1886 per consentire l'ampliamento della strada. Sempre nell'Ottocento per volere dei Savoia era stato realizzato un passaggio sopraelevato che collegava il Palazzo Reale di via Balbi con la darsena e consentiva ai sovrani, quando soggiornavano a Genova, di raggiungere direttamente il porto senza uscire dal palazzo. Quel passaggio sopraelevato, popolarmente chiamato \"Ponte Reale\", fu demolito nel 1963 per la costruzione della strada sopraelevata.\nNel secondo dopoguerra la strada fu intitolata ad Antonio Gramsci, fondatore del Partito Comunista Italiano.\nDall'immediato dopoguerra fino agli anni sessanta nella via erano attivi numerosi locali notturni, frequentati soprattutto dai marinai; sempre in quel periodo assai caratteristico era il mercatino di piazza S. Elena, conosciuto come \"mercatino di Shanghai\", dove si potevano acquistare macchine fotografiche, blue-jeans, abbigliamento militare e in genere prodotti importati via mare dall'oriente e dagli U.S.A. Oggi il mercatino \u00e8 stato trasferito poco distante, in una struttura moderna, perdendo per\u00f2 gran parte del suo fascino.\nVia Balbi.\nUltima tra le cosiddette \u201cstrade nuove\u201d, via Balbi, molto frequentata dai numerosi studenti universitari, collega con andamento rettilineo piazza della Nunziata e piazza Acquaverde. In origine chiamata \u201cStrada nuova del Guastato\u201d, fu realizzata tra il 1602 e il 1620 grazie ad un accordo tra i Padri del Comune e la famiglia Balbi che in cambio dell'apertura di questo nuovo collegamento tra il porto e la porta di S. Tomaso ottennero di poter creare un loro quartiere residenziale, in cui sorsero ben sette palazzi della famiglia, oltre alla chiesa dei Santi Vittore e Carlo, al collegio dai Gesuiti con l'annessa chiesa e otto conventi. Il collegio dai Gesuiti gi\u00e0 alla fine del XVIII secolo divenne sede dell'Universit\u00e0.\nI palazzi nobiliari costeggiano tutto il tratto di levante, mentre verso piazza Acquaverde l'edificazione, di carattere popolare, risale all'Ottocento. In prossimit\u00e0 della piazza tra la fine dell'Ottocento e l'inizio del Novecento la vicinanza con la stazione ferroviaria favor\u00ec l'insediamento di varie strutture alberghiere.\nSul lato a monte, all'inizio di Salita S. Brigida, si pu\u00f2 osservare il portale d'accesso all'omonimo monastero, fondato nel XV secolo e demolito alla fine dell'Ottocento. In una nicchia sopra al portale \u00e8 collocata una statua di S. Brigida, ricordata a Genova soprattutto per una cupa profezia riguardante il futuro della citt\u00e0. Una targa ricorda che qui l'8 giugno 1976 le Brigate Rosse assassinarono il magistrato Francesco Coco insieme a due agenti di scorta. Fu questo uno dei primi omicidi politici degli anni di piombo in Italia.\nNei primi anni duemila sono stati eseguiti lavori di riqualificazione che hanno interessato la strada e gli edifici. La via \u00e8 attualmente sottoposta a limitazioni della circolazione, riservata, in un solo senso di marcia, ai mezzi pubblici e ai residenti.\nVia delle Fontane.\nVia delle Fontane, che sale dolcemente da via Gramsci verso piazza della Nunziata, deve il suo nome alle numerose fontane pubbliche che vi erano un tempo, alimentate dall'acquedotto medioevale che provenendo da Castelletto passava sulle mura del Barbarossa per andare ad alimentare la Darsena. La strada, creata sulla copertura del tratto finale del rio Carbonara, costeggiava infatti le mura pi\u00f9 antiche, di cui resta la porta dei Vacca, dove termina via del Campo e inizia via di Pr\u00e8. Su questa breve via (circa 100\u00a0m), oltre alla porta dei Vacca si affacciano alcuni palazzi nobiliari e le ex chiese di S. Fede e S. Sabina.\nPiazza Acquaverde.\nIl nome della piazza deriva dalle acque del rio S. Ugo che scendendo dalle colline soprastanti formava in questo punto un piccolo stagno, verde per la presenza di alghe. La zona ebbe una prima sistemazione nel 1756 con giardini che risalivano il colle di Montegalletto, dove sorgevano alcuni monasteri seicenteschi: quello della Visitazione, da cui Virginia Centurione Bracelli diede avvio alla sua opera di assistenza, oggi, dopo vicende travagliate, sede della curia provinciale dei Frati Minori e quelli della Neve e di S. Teresa, oggi rispettivamente caserme dei Carabinieri e della Guardia di Finanza. Un'altra fondazione conventuale, patrocinata dalla famiglia Doria, quella dello Spirito Santo, sorgeva sull'area dell'attuale stazione ferroviaria di Principe, inaugurata nel 1854, con la costruzione della quale l'aspetto della piazza mut\u00f2 radicalmente. La facciata che prospetta sulla piazza fu realizzata da Giovanni Battista Resasco.\nIn un angolo della piazza sorgeva anche una cappella con una fonte che la tradizione voleva fosse stata fatta scaturire miracolosamente da Sant\u2019Ugo, all'epoca in cui prestava la sua opera di assistenza presso la Commenda. Il fatto \u00e8 raffigurato in un dipinto di Giovanni Andrea De Ferrari conservato nella chiesa della Commenda.\nNella piazza sorge il monumento a Cristoforo Colombo. Voluto dal re Carlo Alberto fu realizzato su disegno di Michele Canzio a partire dal 1846. La statua di Colombo fu affidata allo scultore toscano Lorenzo Bartolini, che per\u00f2 mor\u00ec poco dopo lasciando alcuni disegni e un bozzetto in gesso; l'opera fu poi ripresa da Pietro Freccia con alcune modifiche. Morto anche il Freccia nel 1856 per le conseguenze di una caduta dall'impalcatura durante la realizzazione del modello in gesso, la statua fu infine scolpita sulla base di questo modello dal carrarese Andrea Franzoni nel 1861 e inaugurata nel 1862. Vari altri scultori lavorarono ai bassorilievi e alle figure di contorno.\nPiazza della Nunziata.\nTrafficato crocevia tra le strade nuove cinquecentesche (via Garibaldi e via Cairoli), via Balbi e via delle Fontane, sull'antica \u201cpiazza del Guastato\u201d dominano la facciata neoclassica della basilica della Santissima Annunziata del Vastato e diversi palazzi nobiliari iscritti al registro dei Rolli, tra i quali, imponente, proprio di fronte alla chiesa, Palazzo Francesco de Ferrari, pi\u00f9 conosciuto come Palazzo Belimbau.\nIl termine \u201cGuastato\u201d o \u201cVastato\u201d, rimasto nell'intitolazione ufficiale della chiesa, per distinguerla da quella dell'Annunziata di Portoria, stava ad indicare l'area esterna alle mura, che doveva rimanere libera da costruzioni ed alberi d'alto fusto per favorire le operazioni militari, in cui nel XIII secolo si esercitavano i balestrieri genovesi.\nCon il tempo, venute meno le servit\u00f9 militari, l'area fu urbanizzata e la piazza prese il nome, in genovese, dalla grandiosa chiesa, nome rimasto poi, non tradotto in italiano, nella toponomastica cittadina.\nNell'Ottocento la piazza era il capolinea delle carrozze pubbliche e vi si teneva un mercato di prodotti ortofrutticoli.\nLa breve via Bensa collega piazza della Nunziata a largo Zecca, che anticamente ospitava i forni pubblici (e per questo era chiamata piazza dei Forni) e in seguito la zecca della repubblica che le ha dato il nome attuale.\nIn largo Zecca sorgono altri palazzi nobiliari tra i quali il Palazzo Giacomo Lomellini (detto anche palazzo Patrone, dal nome dell'ultimo proprietario), ora sede del comando militare della Liguria.\nArchitetture civili.\nPalazzi dei Rolli.\nNell'area di Pr\u00e8 si trovano 20 dei 114 palazzi patrizi genovesi che furono iscritti nei registri dei Rolli tra il XVI e il XVII secolo. Undici di questi sono inseriti dal 13 luglio 2006 fra i Patrimoni dell'umanit\u00e0 dell'UNESCO.\nPalazzo Reale.\nTra i palazzi sopra citati il pi\u00f9 celebre, per le dimensioni e per il valore delle opere d'arte che vi sono conservate, \u00e8 certamente il palazzo Stefano Balbi, costruito intorno alla met\u00e0 del Seicento da Pier Francesco Cantone e Michele Mancino e pi\u00f9 volte oggetto di interventi di restauro ed ampliamento. Nel 1685 la propriet\u00e0 pass\u00f2 alla famiglia Durazzo, che fecero realizzare la grandiosa \u2018Galleria degli Specchi\u2019. Al romano Carlo Fontana si deve lo scenografico cortile interno, realizzato all'inizio del Settecento. Nel 1824 fu acquistato dal re Carlo Felice per utilizzarlo come residenza della corte sabauda a Genova, da cui l'appellativo di \u201creale\u201d. I Savoia dotarono il palazzo di ambienti di rappresentanza adeguati, come una sala del trono e un salone da ballo per i ricevimenti ufficiali.\nNel 1919 il re Vittorio Emanuele III lo cedette allo Stato italiano insieme alle collezioni che vi erano conservate, oggi esposte nella galleria ospitata al piano nobile del palazzo, che \u00e8 anche sede degli uffici regionali del Ministero dei Beni e delle Attivit\u00e0 Culturali.\nIl palazzo \u00e8 stato affrescato da diversi celebri artisti tra i quali Valerio Castello, Andrea Seghizzi, Angelo Michele Colonna, Agostino Vitelli e G.B. Carlone.\nLa quadreria comprende tra le altre opere di Antoon van Dyck, Luca Giordano, Bernardo Strozzi e del Grechetto.\nAccanto al Palazzo Reale, in vico S. Antonio, una lapide ricorda che l\u00ec sorgeva un tempo il Teatro del Falcone, acquistato dai Durazzo ed annesso al palazzo; l'epigrafe ricorda anche il soggiorno genovese del drammaturgo veneziano Carlo Goldoni e la sua storia d'amore con la genovese Nicoletta Conio, che sarebbe divenuta sua moglie.\nPalazzo dell'Universit\u00e0.\nAl civico 5 di via Balbi l'ex collegio dei Gesuiti, costruito su disegno di Bartolomeo Bianco tra il 1634 e il 1636, ospita dal 1775 la sede dell'Universit\u00e0 di Genova. Il Bianco si ispir\u00f2 al modello realizzato da Domenico e Giovanni Ponzello per il palazzo Doria-Tursi, che ben si adattava alla pendenza del terreno, con una scenografica scalinata marmorea che dall'atrio conduce al cortile sopraelevato, circondato da un porticato a colonne binate, da cui altre scale sul fondo raggiungono i piani superiori dell'edificio e il retrostante Orto Botanico.\nOggi il palazzo ospita gli uffici del rettorato, alcune facolt\u00e0 e uffici amministrativi. Nell'aula magna sono conservate sei statue delle Virt\u00f9 e sette bassorilievi in bronzo con episodi della Passione di Ges\u00f9, opera della scuola del Giambologna (1587 circa), in origine nella scomparsa chiesa di San Francesco di Castelletto.\nAccanto al palazzo l'ex chiesa dei Santi Gerolamo e Francesco Saverio, della met\u00e0 del Seicento, ospita la biblioteca universitaria, originata dalla biblioteca dei Gesuiti e arricchitasi nel tempo con vari lasciti. Nella biblioteca sono conservati preziosi manoscritti e incunaboli.\nOggi anche il palazzo Balbi-Senarega e il palazzo Raggio di via Balbi ospitano rispettivamente gli istituti universitari delle facolt\u00e0 umanistiche e la facolt\u00e0 di Lettere.\nBorgo del Carmine.\nIl borgo del Carmine \u00e8 un nucleo urbano medioevale situato spalle di piazza della Nunziata, esteso lungo le pendici della collina di Castelletto, sul versante sinistro della valletta di Carbonara. Il borgo, anticamente detto di Vallechiara, in seguito ha preso il nome dalla chiesa di N.S. del Carmine. Il borgo, che mantiene intatto l'aspetto originario, con gli stretti vicoli le case addossate le une alle altre, collegate tra loro con archi in muratura, ha il suo centro nella piccola piazza del Carmine, circondata da antiche botteghe e osterie, con la struttura metallica ottocentesca del mercato rionale, recentemente ristrutturata e da ottobre 2013 sede di un mercato di prodotti agro-alimentari a \"chilometro zero\"; a monte della piazza un intrico di vicoli dai nomi caratteristici (vico del Cioccolatte, vico della Fragola, vico e piazza della Giuggiola, vico dello Zucchero, per citarne alcuni) risale la collina fino al limite della cinta muraria cinquecentesca, nei pressi dell'Albergo dei Poveri. Qui, al termine della salita di Carbonara, sorgeva la porta omonima, oggi appena intuibile nel muro di sostegno dei soprastanti giardini pubblici intitolati allo scrittore Tito Rosina. Nella zona sorgevano diverse chiese, conventi e oratori, oggi scomparsi (chiesa di S. Agnese, convento di S. Bernardino, di cui resta il seicentesco oratorio) o abbandonati (chiesa e convento di S. Bartolomeo dell'Olivella).\nLa zona pi\u00f9 a valle, nei pressi della basilica della Nunziata, \u00e8 stata profondamente modificata nell'Ottocento, con demolizioni per l'apertura di via Polleri e la costruzione di nuovi caseggiati; in questa circostanza fu demolita anche la chiesa di S. Agnese. Nel 2002 due caseggiati ottocenteschi nei pressi della piazza del Carmine sono stati demoliti e ricostruiti esternamente nelle stesse forme per consentire la costruzione di un parcheggio interrato.\nTruogoli di S. Brigida.\nAl centro di una piazzetta che si apre nell'intrico dei vicoli tra Via Balbi e Via Pr\u00e8, circondata da alti edifici, oggetto di un intervento di recupero nella met\u00e0 degli anni ottanta, si trovano i \u201ctruogoli di Santa Brigida\u201d, con un'elegante copertura metallica, uno dei pochi sopravvissuti dei numerosi lavatoi pubblici che esistevano fino agli anni sessanta in ogni angolo della citt\u00e0. Furono costruiti nel 1656 con il contributo della famiglia Balbi e resi celebri da numerose immagini ottocentesche.\nIn epoca medioevale sul lato di levante della piazza scorreva il breve rio S. Brigida, oggi coperto, che alimentava una fontana, detta \u201cdei macellari\u201d, che proprio per la presenza di acqua corrente e il terreno relativamente pianeggiante avevano trovato il luogo ideale per esercitarvi la loro attivit\u00e0. Sempre nella piazza si trovava l'ospedale di S. Bernardo, detto anche \u201cdello Scalo\u201d, ma pi\u00f9 comunemente indicato come \u201cospedale degli esposti\u201d, perch\u00e9 destinato ad accogliere i neonati abbandonati.\nCastello d'Albertis.\nIl Castello d'Albertis, che svetta sopra via Balbi con la sua torre, copia di quella degli Embriaci, fu costruito in stile neoromanico tra il 1886 ed il 1892 da Matteo Graziani e Francesco Parodi (con la supervisione di Marco Aurelio Crotta e Alfredo d'Andrade), sui resti del cinquecentesco bastione di Montegalletto, al confine con il quartiere di Castelletto, per il capitano ed esploratore Enrico Alberto d'Albertis, che nel 1932 lo lasci\u00f2 in eredit\u00e0 al Comune di Genova, insieme con le ricche collezioni raccolte nei suoi viaggi in Africa, America e Oceania. Queste collezioni hanno costituito il nucleo originario delle raccolte del Museo delle culture del mondo, ospitato all'interno del castello, e nel quale sono poi confluite anche quelle provenienti dal museo Lunardi.\nL'area portuale.\nLa Darsena.\nL'area a mare antistante il quartiere di Pr\u00e8 \u00e8 stata destinata fin dal XII secolo alle infrastrutture di servizio alle attivit\u00e0 portuali. Nel 1284, questo spazio fu riorganizzato realizzando tre bacini distinti, separati da piccoli moli e protetti da mura e da torri merlate: un approdo per le piccole imbarcazioni che praticavano il commercio di cabotaggio, detta \u201cDarsena dei vini\u201d o \u201cDarsena delle barche\u201d, una darsena per le galee (\u201cDarsena delle Galere\u201d), e l'Arsenale per la costruzione delle navi, sia mercantili che da guerra.\nDopo il 1797, con il governo napoleonico e poi con quello sabaudo, la darsena venne militarizzata e tale rimase fino alla met\u00e0 dell'Ottocento, quando l'area a mare dell'Arsenale fu interrata e fu costruito il piccolo bacino di carenaggio ancora esistente. Nel 1870 l'area divenne di propriet\u00e0 comunale e trasformata in emporio commerciale con la costruzione di nuovi grandi magazzini, realizzando un deposito franco; i nuovi edifici, chiamati secondo un'antica tradizione \"quartieri\", vennero battezzati con i nomi delle antiche colonie genovesi (Caffa, Cembalo, Metelino, Scio e Tabarca, che andavano ad affiancare i pi\u00f9 antichi Famagosta e Galata); i lavori, iniziati nel 1879, terminarono nel 1898. La Darsena in quel periodo divenne il punto di arrivo dei prodotti alimentari provenienti dai porti del Mediterraneo e del Nord Europa, come nel caso del baccal\u00e0, che arrivava direttamente dai porti norvegesi. Tra la fine dell'Ottocento e i primi del Novecento furono costruiti i grandi silo granari a calata Santa Limbania. Nei primi anni duemila, nel quadro degli interventi di riconversione e riqualificazione del Porto antico, gli edifici della Darsena e dell'Arsenale sono stati restaurati dall'architetto spagnolo Guillermo V\u00e1zquez Consuegra, che ha disegnato anche il nuovo edificio in acciaio e cristallo del Galata \u2212 Museo del mare, integrandolo con i preesistenti edifici storici.\nIl \"quartiere\" Scio, il pi\u00f9 grande degli edifici ottocenteschi, che sorge accanto al Museo del mare, ristrutturato negli anni novanta, ospita dal 1996 la sede della facolt\u00e0 di Economia dell'Universit\u00e0 di Genova.\nIl bacino di carenaggio della Darsena.\nIl piccolo bacino di carenaggio costruito nel 1851 all'interno della darsena, uno dei pi\u00f9 antichi del Mediterraneo, \u00e8 visibile da via Gramsci, di fronte alla Porta dei Vacca; \u00e8 tuttora in funzione e viene utilizzato per la manutenzione di rimorchiatori e imbarcazioni da diporto.\nI silo granari di calata S. Limbania.\nRealizzata tra la fine dell'Ottocento e i primi anni del nuovo secolo, questa imponente struttura, costruita in cemento armato con il sistema Hennebique, \u00e8 lunga 212\u00a0m ed ha una superficie di circa 45.000 m\u00b2. distribuiti su sei piani. L'impianto, inaugurato nel 1901, comprende un locale centrale per i macchinari di servizio, sovrastato dalla torre per gli elevatori, e due lunghe ali contenenti le celle per lo stoccaggio delle granaglie. I silos sono stati utilizzati fino agli anni settanta per l'immagazzinamento dei cereali che giungevano via mare. L'Autorit\u00e0 Portuale di Genova ha recentemente lanciato un bando di gara per la ristrutturazione e la gestione dell'edificio, ultimo tassello del piano di riqualificazione dell'area della Darsena.\nGalata Museo del Mare.\nIl moderno edificio del Museo del Mare, costruito come gi\u00e0 accennato su progetto di Guillermo V\u00e1zquez Consuegra, \u00e8 stato inaugurato nel luglio 2004. L'edificio moderno integra uno dei pi\u00f9 antichi \u201cquartieri\u201d dell'antico arsenale, il Galata, quello in cui venivano costruite le galee, in cui \u00e8 stato ripristinato uno degli originali scivoli di varo e dove \u00e8 conservata la ricostruzione, realizzata nel 2003 nei cantieri navali di Ostenda, di una galea genovese del XVII secolo.\nAttorno a questa nave ruota l'intero percorso museale, che integra un approccio pi\u00f9 tradizionale ed uno multimediale e interattivo. Il museo occupa 20 sale su una superficie di circa 10.000 m\u00b2.\nAll'ingresso del museo \u00e8 collocato il modello del progetto di ristrutturazione del waterfront portuale proposto da Renzo Piano, il cosiddetto \u201cAffresco\u201d, donato al museo dal celebre architetto genovese.\nNel piccolo bacino della Darsena, antistante al museo, \u00e8 ormeggiato dal 2009 il sommergibile Nazario Sauro, dismesso dalla Marina Militare nel 2002. Reso idoneo alle visite del pubblico, il sommergibile \u00e8 stato anch'esso integrato nel percorso museale.\nArchitetture religiose.\nChiese cattoliche parrocchiali.\nNell'area di Pr\u00e8, dopo le vicende storico-urbanistiche degli ultimi due secoli (vedi box a lato) si trovano oggi cinque chiese cattoliche parrocchiali, che fanno parte del vicariato \"Centro Ovest\" dell'arcidiocesi di Genova.\nCommenda di San Giovanni di Pr\u00e8.\nLa Commenda di San Giovanni di Pr\u00e8 \u00e8 complesso formato da due chiese in stile romanico, sovrapposte l'una all'altra, con annesso un convento appartenuto ai Cavalieri Gerosolimitani e un ospitale in cui era fornita assistenza ai pellegrini e ai crociati in partenza per la Terra santa.\nFondata nel 1180 dai cavalieri ospitalieri di S. Giovanni di Gerusalemme, fu per tutto il Medioevo un importante punto di riferimento per tutti coloro che salpavano dal porto di Genova sulle rotte del Mar Mediterraneo.\nIl complesso si affaccia su piazza della Commenda con il caratteristico loggiato del convento, il campanile con la cuspide piramidale, tipica del romanico genovese, e il fianco della chiesa in cui si apre una serie di bifore. Si accede alla chiesa superiore da una porta su salita San Giovanni, realizzata nel 1731 quando la chiesa fu aperta al culto pubblico (prima era adibita ad uso esclusivo dei cavalieri gerosolimitani, con accesso solo dall'interno del convento).\nNel 1798 l'edificio fu espropriato dal governo della Repubblica Ligure ed adibito a vari usi, esclusa la chiesa superiore, intitolata a S. Giovanni Evangelista, che divenne parrocchiale ed \u00e8 ancora oggi luogo di culto. Il resto del complesso \u00e8 dal 2009 sede del \u201cmuseoteatro della Commenda\u201d, un allestimento multimediale che, nei locali riportati all'originale struttura romanica, fa rivivere l'atmosfera medioevale attraverso dialoghi e racconti di personaggi dell'epoca, interpretati dagli attori del \u201cteatrodelsuono\u201d di Andrea Liberovici.\nPresso la Commenda di Pr\u00e8, all'epoca della sua fondazione visse per circa cinquant'anni il cavaliere gerosolimitano Ugo Canefri (1148-1233), dal quale prende il nome il torrentello (oggi interamente coperto), che sfociava in mare nei pressi della Commenda (rio Sant'Ugo).\nBasilica della SS. Annunziata del Vastato.\nLa basilica della Santissima Annunziata del Vastato, una delle chiese genovesi pi\u00f9 ricche di opere d'arte, rappresentative del barocco del primo Seicento, si affaccia su piazza della Nunziata con il pronao e i due campanili. L'interno, grande e luminoso, restaurato dopo i gravi danni della seconda guerra mondiale, ha tre navate e pianta a croce latina con una serie di cappelle laterali, arricchite da affreschi, dipinti, marmi intarsiati e stucchi in oro zecchino, opere dei migliori artisti genovesi del Seicento.\nFu costruita dai Frati Minori Conventuali a partire dal 1520 sul sito di una pi\u00f9 antica chiesa dei Frati Umiliati intitolata a S. Marta. La nuova costruzione, dedicata a S. Francesco, con la denominazione di \u201cSan Francesco del Guastato\u201d venne iniziata in forme tardo-gotiche, stile ormai anacronistico per quei tempi, e sommariamente completata pochi anni dopo, pur priva di facciata. Nel 1537 ai Minori Conventuali subentrarono i Francescani Minori, costretti a lasciare il convento della Santissima Annunziata di Portoria, parzialmente demolito per l'ampliamento delle mura. I Francescani Minori vollero intitolare anche la loro nuova chiesa alla \u201cSantissima Annunziata\u201d.\nCon le nuove disposizioni volute dal Concilio di Trento nel 1582 si resero necessarie gravose modifiche alla struttura dell'edificio, finanziate dalla famiglia Lomellini, che ottenne l'uso della chiesa come cappella gentilizia. Con il loro patrocinio fu realizzata la maggiore impresa architettonica ed artistica del Seicento genovese.\nDopo i primi adeguamenti architettonici di Taddeo Carlone, dal 1615 furono Domenico \u201cScorticone\u201d e Giacomo Porta a dirigere il cantiere e curare l'ampliamento della chiesa nelle attuali forme barocche e la ricca decorazione interna, mentre Giovanni Battista e Giovanni Carlone realizzarono gli affreschi delle navate e del transetto.\nLa facciata neoclassica, con il pronao con sei colonne in stile ionico, fu realizzata solo nel 1867 sulla base dei progetti redatti da Carlo Barabino nel 1834 e rielaborati da Giovanni Battista Resasco nel 1841.\nNel 1898 la chiesa fu eretta in parrocchia dall'arcivescovo Tommaso Reggio, che l'affid\u00f2 nuovamente ai frati Minori che avevano dovuto lasciarla nel 1861 per le leggi di soppressione degli ordini religiosi emanate dal governo sabaudo. La chiesa sub\u00ec gravi danni per i bombardamenti della seconda guerra mondiale, in particolare quello del 29 ottobre 1943, a cui seguirono i restauri nel dopoguerra.\nChiesa dei santi Vittore e Carlo.\nLa chiesa dei Santi Vittore e Carlo, sita in via Balbi, di fronte al Palazzo Reale, fu costruita tra il 1629 e il 1635 su disegno di Bartolomeo Bianco per i Carmelitani scalzi, che la officiarono fino al 1974. La facciata a loggiato fu ricostruita nel 1743 a spese di Eugenio Durazzo e decorata con marmi e stucchi.\nIl convento fu chiuso nel 1798 per decreto della Repubblica Ligure e abbandonato dai Carmelitani; la chiesa, passata al clero secolare, l'anno seguente divenne sede parrocchiale in sostituzione di quella di San Vittore, sconsacrata e chiusa al culto, il cui titolo fu aggiunto a quello di San Carlo. Nel 1847 l'arcivescovo Placido Maria Tadini richiam\u00f2 ad officiarla i Carmelitani. Nel gennaio 1974, il cardinale Siri ne affid\u00f2 la cura alla Pia Unione \"Fraternit\u00e0 della Santissima Vergine Maria\".\nLa chiesa, a cui si accede tramite una scala a due rampe, ha pianta a croce latina, con una sola navata e sei cappelle laterali e una grande cupola all'incrocio tra la navata e il transetto. L'imponente altare maggiore, collocato nel 1867, proviene dalla demolita chiesa di San Domenico; le decorazioni interne sono quasi tutte di fine Ottocento, e furono eseguite sotto la direzione di Maurizio Dufour. Numerose le opere d'arte, quasi tutte di artisti genovesi del Seicento e del Settecento.\nSopra l'altare campeggia una statua lignea raffigurante la \"Madonna col Bambino\", conosciuta popolarmente come \"Madonna della Fortuna\", proveniente dalla scomparsa chiesa di San Vittore. Secondo la tradizione, questa statua, a cui \u00e8 legata una leggenda popolare, era la polena di una nave naufragata nel porto di Genova nel 1636. Ribattezzata con il titolo di N.S. della Fortuna, fu collocata nella chiesa di San Vittore, da cui fu trasferita in San Carlo nel 1799.\nChiesa di Nostra Signora del Carmine e Sant'Agnese.\nLa chiesa di Nostra Signora del Carmine e Sant'Agnese, che d\u00e0 il nome al borgo del Carmine, si affaccia su via Brignole De Ferrari, la strada che conduce all'Albergo dei Poveri. Fu fondata nel 1262 dai frati Carmelitani sul sito di una precedente cappella intitolata all'Annunziata ed ampliata nei secoli successivi. \nNel 1797 i Carmelitani vennero allontanati per le leggi di soppressione degli ordini religiosi emanate dalla Repubblica Ligure. Chiuso il convento, la chiesa pass\u00f2 al clero secolare e fu riaperta nel 1799, divenendo parrocchiale in luogo della chiesa di Sant'Agnese, chiusa al culto, il cui titolo fu aggiunto a quello di N.S. del Carmine.\nNel 1870 per l'apertura di via Brignole De Ferrari furono demoliti il convento e il chiostro. Nel 1892 fu rifatta la facciata. Vari interventi di restauro furono condotti a pi\u00f9 riprese nel corso del Novecento ed ancora nel 2006. Nel 1893 nella chiesa fu battezzato Palmiro Togliatti; lo storico leader del Partito Comunista Italiano era nato infatti nel rione del Carmine il 26 marzo 1893 da una famiglia piemontese, a Genova per motivi di lavoro del padre. Il futuro leader comunista visse per\u00f2 a Genova solo i primissimi anni dell'infanzia.\nIl 25 maggio 2013 nella chiesa si sono svolti i funerali di don Andrea Gallo, il popolare sacerdote fondatore della Comunit\u00e0 di San Benedetto al Porto, celebrati dal cardinale Angelo Bagnasco e da don Luigi Ciotti. Proprio dalla chiesa del Carmine nel 1970 don Gallo, allora giovane assistente del parroco, era stato allontanato per le sue idee ritenute ideologicamente troppo a sinistra dalla curia genovese dell'epoca.\nL'interno della chiesa conserva pressoch\u00e9 intatto l'originario impianto gotico, con l'abside a pianta rettangolare, unica rimasta a Genova, tipica degli ordini mendicanti del XIII secolo. Numerose le opere d'arte conservate nella chiesa, in maggioranza dipinti ed affreschi dei pi\u00f9 notevoli artisti attivi a Genova tra il XVI e il XVIII secolo\nChiesa di San Sisto papa e Nativit\u00e0 di Maria SS..\nLa chiesa di San Sisto II P.M. e Nativit\u00e0 di Maria SS., nota semplicemente come chiesa di S. Sisto, si trova sul lato a mare di via Pr\u00e8. Una prima chiesa fu eretta in stile romanico verso la fine dell'XI secolo per commemorare la vittoria contro i saraceni delle navi di Genova e Pisa, avvenuta il 6 agosto 1087 a Mahdia; la chiesa fu intitolata a San Sisto essendo quel giorno la sua ricorrenza. Inizialmente fu affidata ai Benedettini che vi rimasero, salvo una breve interruzione, fino al 1479, poi pass\u00f2 al clero secolare.\nPi\u00f9 volte ristrutturata, fu completamente ricostruita verso la fine del XVI secolo. Demolita nel 1825 per l'apertura della \"carrettiera Carlo Alberto\", fu ricostruita poco distante tra il 1825 e il 1828. Il nuovo edificio, progettato da Giovanni Battista Resasco e Pietro Pellegrini, in stile neoclassico, ha forma circolare con pianta a croce greca, \u00e8 sormontato da una grande cupola ed ornato da pilastri scanalati in stile corinzio. La cupola fu affrescata da Michel Cesare Danielli; sull'altare maggiore si trova una statua di San Sisto, opera di Giovanni Battista Cevasco (1856). La nuova chiesa, realizzata con finanziamenti pubblici e privati, fu aperta al culto nel 1828. Nei primi anni duemila \u00e8 stata sottoposta a restauri che hanno riguardato la facciata e gli interni.\nChiese cattoliche non parrocchiali.\nChiesa e oratorio di San Filippo Neri.\nLa chiesa di san Filippo Neri, la pi\u00f9 importante testimonianza di architettura tardo-barocca a Genova, si trova in via Lomellini, al limite orientale del quartiere, ed \u00e8 officiata fin dalla sua fondazione dai Padri Filippini.\nLa costruzione della chiesa e dell'annesso convento, realizzata grazie ad un lascito del nobile genovese Camillo Pallavicini, padre filippino, deceduto a Palermo nel 1644, ebbe inizio nel 1674, ma fu definitivamente completata solo intorno alla met\u00e0 del XVIII secolo, quando fu edificato anche l'adiacente oratorio.\nGrazie a contributi pubblici e privati, la chiesa, consacrata nel 1721, si arricch\u00ec di preziose opere d'arte.\nL'interno \u00e8 formato da un'aula unica con un'alta volta a botte e quattro cappelle laterali.\nL'oratorio di San Filippo, che sorge accanto alla chiesa fu costruito nel 1749. All'interno, a pianta ellittica, con decori ed arredi in stile rococ\u00f2, si trova una statua dell\"'Immacolata\" realizzata da Pierre Puget; per la sua ottima acustica, \u00e8 stato utilizzato fin dal XVIII secolo per concerti di musica sacra e da camera, attivit\u00e0 che prosegue ancora ai nostri giorni.\nChiesa di San Marcellino.\nLa chiesa di San Marcellino si trova in piazza San Marcellino, nei vicoli tra via del Campo e via Gramsci. Parrocchiale fino al 1936, \u00e8 oggi officiata dai padri gesuiti legati all'Associazione San Marcellino.\nSecondo la tradizione una prima chiesa con questo titolo sarebbe stata costruita (o ricostruita su una pi\u00f9 antica) gi\u00e0 nel VI secolo dal clero milanese rifugiato a Genova, ma \u00e8 citata per la prima volta in un documento del 1023. Restaurata nel 1472 con il contributo del cardinale Giovanni Battista Cybo, il futuro papa Innocenzo VIII, che in questa chiesa era stato battezzato nel 1432, fu ricostruita nel XVII secolo; architettonicamente molto semplice, conserva all'interno modesti arredi ed opere d'arte ottocentesche.\nNel 1936 il suo titolo parrocchiale fu trasferito ad una nuova chiesa nel quartiere di San Teodoro. Nel 1945 il gesuita Paolo Lampedosa apr\u00ec nella chiesa l'associazione di assistenza \u201cLa Messa del Povero\u201d, che nel 1988 prese il nome di \u201cAssociazione San Marcellino\u201d.\nChiesa di San Nicolosio.\nSalendo da largo della Zecca lungo salita San Nicolosio, una mattonata che risale le pendici occidentali del colle di Castelletto, si giunge in breve all'antica chiesa intitolata a San Nicola di Bari, conosciuta come San Nicolosio.\nLa chiesa, che faceva parte dell'antico complesso monastico di San Nicol\u00f2 di Vallechiara, \u00e8 oggi inglobata in un moderno condominio: solo una grande croce e una serie di finestre semicircolari sul prospetto laterale (l'unico visibile dall'esterno) lasciano intendere che si tratta di un luogo di culto.\nIl convento, costruito nel 1305 per le monache agostiniane, nel 1514 pass\u00f2 alle clarisse, che vi rimasero fino al forzato abbandono in seguito alle leggi del 1798. Il convento fu trasformato in abitazioni popolari, mentre la chiesa divenne, com'\u00e8 ancora oggi, sede del Terz\u2019ordine Secolare Francescano di San Nicolosio.\nNella chiesa, di ambientazione barocca, aperta solo per le funzioni religiose festive, erano notevoli affreschi di Giovanni Carlone ma, come ricorda l'Alizeri furono malamente restaurati nell\u2018Ottocento, mentre sono scomparse la maggior parte delle opere d\u2018arte citate dal Ratti nel 1780, prima dell\u2018allontanamento delle monache. Sull\u2018altare maggiore, una tela, attribuita sempre dall'Alizeri a Giovanni Andrea De Ferrari, raffigurante \"Francesco, Chiara e Ludovico di Francia in adorazione della Trinit\u00e0\" vi fu collocata nell\u2018Ottocento dai terziari francescani.\nNella chiesa \u00e8 conservato anche un curioso cimelio storico: un calice d'argento dono della madre di Giuseppe Mazzini, Maria Drago, che negli ultimi anni della sua vita divenne terziaria francescana e morendo lasci\u00f2 una cospicua somma in eredit\u00e0 alla chiesa di San Nicolosio.\nAlla destra della porta della chiesa un'altra porta conduce in quello che era il chiostro del convento, oggi cortile di un grande condominio, su cui si affaccia l'antico ingresso principale della chiesa, murato ma ancora ben riconoscibile.\nChiesa e convento della Visitazione.\nSoprastante piazza Acquaverde e la stazione Principe sorge il convento di S. Maria della Visitazione, l'unico fra i tanti che sorgevano nella zona ad essere ancora oggi sede di istituzioni della chiesa cattolica.\nIl convento di Monte Calvario, questa era stata la sua prima intitolazione, fu fondato nel 1588 da un gruppo di conventuali riformati, che dal nome della localit\u00e0, allora detta \"Bregara\", erano chiamati Bregarini. Pochi decenni pi\u00f9 tardi, nel 1626, il papa Urbano VIII soppresse quest'ordine e il complesso fu acquistato dai duchi di Tursi, Carlo Doria e Placidia Doria Spinola, che nel 1631 lo concessero in uso a Virginia Centurione Bracelli per accogliere ragazze provenienti dagli ambienti cittadini pi\u00f9 poveri e malfamati. Virginia avrebbe desiderato acquistare l'edificio, ma nonostante avesse avviato una raccolta di fondi, non riusc\u00ec nel suo intento; nel 1660 il complesso fu invece acquistato dagli Agostiniani Scalzi. Le suore \"Brignoline\", come in seguito sarebbero state chiamate, vi rimasero ancora fino al 1664, poi si trasferirono in una nuova sede, nel quartiere di Carignano, che divenne la casa madre dell'ordine.\nEntrati in possesso del complesso, gli Agostiniani fecero restaurare il convento e ricostruire la chiesa, che venne consacrata il 22 aprile 1715 da Giovanni Domenico Cavagnaro, vescovo di Sagona, in Corsica; in questa occasione la chiesa fu dedicata alla Madonna della Visitazione e ai Dolori della Beata Vergine. La chiesa fu anche arricchita con dipinti di Bartolomeo Guidobono, Giovanni Battista Carlone, Lorenzo e Giovanni Andrea De Ferrari, mentre sull'altare maggiore venne collocata la statua della Madonna del Parto, attribuita a Tommaso Orsolino, oggi nella chiesa di San Nicola da Tolentino.\nIl convento della Visitazione, come i numerosi monasteri femminili della zona, fu anch'esso soppresso nel 1798 e trasformato in un tempio massonico. I massoni, tuttavia, vi rimasero solo pochi mesi: infatti un decreto del 22 luglio 1799 autorizzava l'apertura nei locali dell'ex convento di una \"fabbrica di birra, rosolio ed acquavite\". In seguito il convento ed anche la chiesa furono trasformati in abitazioni, finch\u00e9 nel 1875 il complesso fu acquistato dai frati minori francescani, che ne fecero la sede del Commissariato di Terra Santa e riaprirono la chiesa al culto.\nVerso la fine del XX secolo i francescani, diminuiti di numero, si ritirarono dal convento e lo misero in vendita. Il complesso fu acquistato dalle suore dell'ordine delle \"Figlie di Nostra Signora al Monte Calvario\", il ramo \"romano\" dell\u2018istituzione fondata da Virginia Centurione, che vollero cos\u00ec realizzare, dopo quasi quattro secoli, il desiderio della fondatrice. Le \"Figlie di N.S. al Monte Calvario\" vi fecero ingresso ufficialmente nel 2001 ed oggi gestiscono nei locali del convento una casa di accoglienza per stranieri e un pensionato per studentesse universitarie.\nChiese sconsacrate.\nEx chiesa di Santa Fede.\nL'ex chiesa di Santa Fede \u00e8 situata in \"via delle Fontane\", di fronte alla Porta dei Vacca. \u00c8 attualmente sede di uffici del Municipio I Centro Est.\nUna prima chiesa, in stile romanico, era stata costruita probabilmente nell'XI secolo, ed \u00e8 citata per la prima volta in un documento del 1142. La chiesa, che diede il nome alla porta cittadina oggi conosciuta come \"Porta dei Vacca\", secondo varie fonti sarebbe appartenuta ai Cavalieri templari ma nel 1312, in concomitanza con la tragica soppressione di quell'ordine, pass\u00f2 ai Cavalieri gerosolimitani della vicina Commenda, che nel 1614 la cedettero ai Chierici regolari minori.\nNel 1673 fu completamente ricostruita in forme barocche su progetto di Giovan Battista Grigo e consacrata nel 1716. Chiuso il convento nel 1797 per i decreti di soppressione della Repubblica Ligure, pass\u00f2 al clero diocesano. Nel 1845 con il finanziamento di un benefattore fu costruito il campanile.\nLa chiesa fu chiusa al culto e sconsacrata nel 1926 ed il suo titolo parrocchiale trasferito alla nuova chiesa di Santa Fede in corso Sardegna, nel quartiere di San Fruttuoso, alla quale vennero trasferiti anche gli arredi e le opere d'arte.\nL'edificio sconsacrato fu utilizzato per anni come deposito di vini, poi dal 1993 iniziarono i lavori di riqualificazione, durante i quali furono riportate alla luce le strutture della chiesa seicentesca e ritrovate alcune parti di quella medioevale, rese visibili attraverso una superficie vetrata. A conclusione dei restauri, alla fine del 2005, nella ex chiesa si sono insediati gli uffici del Municipio I Centro Est.\nEx chiesa di Santa Sabina.\nA pochi metri dalla chiesa di Santa Fede, dalla parte opposta di via delle Fontane, su una piccola piazza si affaccia un'altra chiesa sconsacrata, di antichissime origini, la chiesa di Santa Sabina, che oggi, profondamente rimaneggiata, ospita la filiale di una banca. Un primo edificio sacro, in origine dedicato ai Santi Vittore e Sabina (il titolo di S. Vittore fu abolito nel 1212), fu costruito intorno alla fine del VI secolo, ai margini del \"burgus\", sulla riva del rio Carbonara, nel luogo in cui sorgeva una necropoli paleocristiana ritrovata durante scavi effettuati negli anni cinquanta.\nQuesta prima chiesa fu quasi completamente distrutta dai saraceni nel 936 e come nota l'Alizeri, si trovava ancora in rovina nell\u2018anno 1008, quando ci\u00f2 che ne restava fu affidato dal vescovo Giovanni II ai Benedettini della vicina abbazia di San Siro, che ricostruirono la chiesa in forme romaniche edificandovi accanto anche un convento. I lavori furono completati nel 1036. Nel 1155 le mura del Barbarossa racchiusero al loro interno anche la chiesa. Nel XIII secolo nel convento subentrarono le monache benedettine, che vi rimasero per circa due secoli, poi chiesa e monastero furono dati in commenda\nLavori di restauro eseguiti nella prima met\u00e0 del XVI secolo modificarono completamente la struttura della chiesa, trasformandola secondo uno schema basilicale a tre navate, collegate da tre ampie arcate, con un profondo presbiterio. Dal 1839 fino alla morte (1868) fu priore e parroco della chiesa di Santa Sabina Giuseppe Frassinetti, fondatore dei Figli di Santa Maria Immacolata.\nCon un decreto dell'arcivescovo Minoretti del 30 dicembre 1931 la parrocchia fu soppressa e la chiesa sconsacrata. Il titolo parrocchiale fu trasferito alla nuova chiesa di S. Sabina in via Donghi, nel quartiere di San Fruttuoso, alla quale vennero trasferiti anche gli arredi interni compresi altari, marmi ed opere d'arte.\nSoppressa la parrocchia, nell'edificio fu sistemata una sala cinematografica, con pesanti modifiche alla struttura per renderlo idoneo a questa nuova funzione. Nel dopoguerra l'immobile fu acquistato dalla Banca Carige che vi apr\u00ec una delle sue filiali. Nei locali ristrutturati \u00e8 stata messa in evidenza l'unica parte antica ancora ben conservata, la zona absidale in conci in pietra, al centro della quale \u00e8 stata collocata una pala d'altare di Bernardo Strozzi raffigurante la \"Santissima Incarnazione\", che non apparteneva per\u00f2 all'antica chiesa, ma proviene dal Conservatorio Interiano che l'ha concessa in comodato alla Banca Carige, ed era stata dipinta intorno al 1630 per la cappella dell\u2018istituto. Il muro esterno dell'abside \u00e8 visibile da vico Croce Bianca, nell'area interna del Ghetto, mentre la facciata non \u00e8 pi\u00f9 visibile dalla piazza, perch\u00e9 ricoperta da una moderna struttura in vetro e cemento di forma parallelepipeda.\nOratorio della Morte ed Orazione.\nAccanto alla chiesa di S. Sabina nel 1646 fu costruito l'oratorio della confraternita della Morte ed Orazione, che assolveva al compito di dare sepoltura ai poveri e assistere i condannati a morte prima dell\u2018esecuzione. A ricordare l'ingrato compito dei confratelli restano i \"decori\" della facciata, raffiguranti teschi e tibie incrociate.\nDurante la seconda guerra mondiale l'oratorio fu quasi completamente distrutto dai bombardamenti e ricostruito da Mario Lab\u00f2, mantenendolo il pi\u00f9 fedele possibile all'originale. Oggi \u00e8 sede del Priorato delle Confraternite. Al suo interno sono conservate notevoli dipinti, tra i quali \"Immacolata Concezione\" e \"Santa Lucia\" di Anton Maria Piola e il \"Giudizio universale\" di Giovanni Carlone\nChiesa di San Bartolomeo dell'Olivella.\nNella parte pi\u00f9 in alto del rione del Carmine, affacciata su una piazzetta tra salita S. Bartolomeo del Carmine e salita Carbonara, si trova la chiesetta medievale di San Bartolomeo dell'Olivella, costruita nel 1305 assieme all'annesso convento.\nL'antico monastero era stato fondato per le monache cistercensi grazie ad un finanziamento del banchiere genovese Bonagiunta Valente. Il complesso dipendeva dall'abate di Tiglieto, casa madre dei Cistercensi in Liguria. Nel 1514 le monache abbracciarono la regola di sant'Agostino, e nel 1520, restando sempre nell\u2018ambito dell\u2018ordine agostiniano, divennero canonichesse lateranensi.\nNel XVII secolo la chiesa era in precarie condizioni e fu restaurata intorno al 1640, trasformando l'originaria costruzione gotica in stile barocco. Sempre nel 1640 la chiesa fu consacrata dal vescovo di Savona Francesco Maria Spinola.\nNel convento visse suor Angela Veronica Ayroli (circa 1600-1670), discepola del Fiasella, una delle poche esponenti della pittura al femminile in quell'epoca.\nNel 1798 per le leggi di soppressione le monache abbandonarono il complesso: il convento fu venduto e trasformato in abitazioni popolari mentre la chiesa pass\u00f2 dapprima alla confraternita della Madonna del Carmine, alla quale subentr\u00f2 pi\u00f9 tardi la confraternita dei SS. Giacomo e Leonardo, costretta ad abbandonare il proprio oratorio per la costruzione della \"carrettiera Carlo Alberto\".\nNel 1920 la chiesa fu sconsacrata e negli anni cinquanta trasformata in un piccolo teatro. Per adattare l'ambiente a questa nuova funzione furono rimossi gli altari e il coro, realizzando un soppalco in cemento, ancora oggi esistente all'interno della chiesa, peraltro attualmente chiusa al pubblico. Il convento, a cui si accede da un piccolo portone accanto alla chiesa e comprendente anche un antico chiostro \u00e8 ancora oggi utilizzato come abitazioni private e pertanto anch'esso non \u00e8 visitabile.\nLa chiesa conserva tracce dell'originaria struttura gotica nella facciata e nel portale di accesso da salita S. Bartolomeo del Carmine, mentre quello verso salita Carbonara \u00e8 di forme barocche.\nL'interno, a navata unica, era riccamente affrescato da Giovanni Battista Carlone e dal figlio Giovanni Andrea. Al primo si deve la \"Gloria di San Bartolomeo\" nella volta del presbiterio, al secondo una serie di affreschi, tra cui la \"Gloria di Sant'Agostino con i quattro Evangelisti\" nella volta centrale e la \"Discesa dello Spirito Santo\" nella volta del coro, andato distrutto quando il locale fu trasformato in teatro.\nAi tre altari si trovavano un tempo altrettanti dipinti di Luca Cambiaso: il \"Martirio di San Bartolomeo\", che si trovava sull\u2018altare maggiore, e quelle dei due altari laterali, raffiguranti l\"'Assunzione della Vergine\", e \"Sant'Agostino e altri Santi\"..\nAbbazia di San Bernardo dell'Olivella.\nDalla piazza del Carmine la breve salita San Bernardino conduce al monastero di San Bernardo dell'Olivella (detto anche S. Bernardino) che ospitava anticamente monache clarisse. Queste lo abbandonarono nel 1581, trasferendosi nel monastero di S. Leonardo (oggi adibito a caserma), nel quartiere di Carignano.\nIl complesso fu acquistato per settemila lire da Bartolomeo Lomellini, che nel 1584 ottenne dal papa Gregorio XIII, per s\u00e9 stesso e i suoi discendenti, il giuspatronato della chiesa, che divenuta cos\u00ec abbazia della famiglia Lomellini fu abbellita ed arricchita di opere d'arte di celebri artisti dell'epoca, tra i quali Luca Cambiaso e Bernardo Strozzi. \nNumerose altre opere sono citate dal Ratti nella sua \"Instruzione di quanto pu\u00f2 vedersi di pi\u00f9 bello in Genova\", ma gi\u00e0 nell'Ottocento non erano pi\u00f9 conservate nella chiesa.\nNel 1878 il complesso fu acquistato dal \u201cPio Istituto Negrone Durazzo\u201d, fondato da Maria Brignole Sale De Ferrari, duchessa di Galliera, attuando quanto disposto nel suo testamento dalla zia materna, la marchesa Luisa Negrone Durazzo, che aveva messo a disposizione una cospicua somma destinata all'istituzione di una scuola primaria per i figli dei nobili ridotti in povert\u00e0. Qualche anno pi\u00f9 tardi la scuola, affidata ai Fratelli delle scuole cristiane, fu aperta a tutti i ceti sociali. La chiesa divenne la cappella interna dell'istituto.\nIl complesso sub\u00ec gravi danni dai bombardamenti della seconda guerra mondiale, ma mentre la scuola fu ricostruita nell'immediato dopoguerra, la chiesa, priva del tetto, rimase per decenni abbandonata, con le strutture interne esposte alle intemperie, fino al recupero dei primi anni duemila.\nLa scuola, rimasta aperta fino al 1993, ebbe tra i suoi allievi il regista Pietro Germi, il comandante partigiano \"Pedro\" Ferreira, medaglia d\u2019oro della resistenza e il Patriarca di Venezia Francesco Moraglia. Alcuni insegnanti ed ex allievi costituirono allora nei locali della scuola una cooperativa sociale, per gestire servizi sociali ed educativi rivolti a minori in difficolt\u00e0. Nel 1998 l'edificio fu gravemente danneggiato da una frana, ma l'attivit\u00e0 continu\u00f2 in locali adiacenti.\nIl recupero della chiesa fu completato nel 2006, trasformandola in una sala attrezzata, capace di accogliere circa 100 persone, messa a disposizione del quartiere per iniziative sociali e culturali, ma conserva assai poco delle antiche decorazioni.\nEx chiesa dei Santi Gerolamo e Francesco Saverio.\nCome accenato, la ex chiesa dei Santi Gerolamo e Francesco Saverio, gi\u00e0 chiesa del Collegio dei Gesuiti, ospita oggi una sezione della biblioteca universitaria.\nEdificata tra il 1650 e il 1658 su disegno di Pietro Antonio Corradi, ha un'unica navata e quattro cappelle laterali.\nDopo l'allontanamento dei Gesuiti nel 1775, divenne dapprima la cappella dell'universit\u00e0 e poi sede della biblioteca. L'unica zona accessibile al pubblico \u00e8 quella del coro, affrescata da Domenico Piola e dal quadraturista bolognese Paolo Brozzi, mentre chi pu\u00f2 accedere al salone di lettura ha la possibilit\u00e0 di osservare da vicino l'intero ciclo degli affreschi, celebrativi della Compagnia di Ges\u00f9 e della famiglia Balbi, che fece realizzare l'intero complesso.\nEdicole votive e immagini sacre.\nNei vicoli del centro storico sono numerose le edicole votive, in cui erano collocate statue della Madonna o di santi, segno di un'antica devozione, spesso abbinate ad una cassetta per le elemosine destinate a scopi caritatevoli, di cui talvolta restano i vani vuoti nelle facciate delle case. Oggi molte delle originali statuette sono state trasferite nel Museo di Sant'Agostino e sostituite da copie.\nLuoghi di culto islamici.\nIn attesa della costruzione di una vera e propria moschea a Genova, argomento dibattuto da anni e che tra prese di posizione favorevoli e contrarie non ha portato sino ad ora ad una decisione definitiva, i musulmani presenti in citt\u00e0 dispongono di diversi piccoli luoghi di culto soprattutto nei vicoli del centro storico, ospitati in locali che erano un tempo negozi o magazzini. Tre di questi si trovano nella zona di Pr\u00e8, uno in piazza Durazzo, nei pressi di via Balbi, uno in via Pr\u00e8 ed un altro in vico dei Fregoso, nell'area del Ghetto.\nArchitetture militari.\nMura.\nIl quartiere, esterno alle mura cittadine pi\u00f9 antiche, fu parzialmente incluso entro le mura dette del Barbarossa (XII secolo), e poi inglobato completamente con la costruzione della cinta muraria trecentesca. Poco rimane oggi delle due cinte. L'unico elemento ancora ben conservato \u00e8 la porta dei Vacca, nel cuore della zona pi\u00f9 antica del quartiere.\nMura del Barbarossa (XII secolo).\nLe mura del Barbarossa, costruite tra il 1155 e il 1160, nel tratto che interessava il quartiere di Pr\u00e8, scendevano dal colle di Castelletto, seguendo poi il tracciato degli attuali largo Zecca, via Bensa, piazza della Nunziata, via delle Fontane. Due erano le porte di accesso alla citt\u00e0 in questo tratto, quella di Sant'Agnese, all'incrocio tra via Lomellini e via Bensa, e quella di Santa Fede, pi\u00f9 conosciuta come Porta dei Vacca, dal nome della famiglia Vacca o Vacchero, che aveva delle propriet\u00e0 nei pressi. La prima collegava il centro cittadino con le mulattiere dirette al Righi e quindi con la via per l'entroterra, l'Oltregiogo e la pianura padana; la seconda, monumentale accesso a via del Campo, si collocava sulla direttrice principale che attraversava la citt\u00e0 da ponente a levante. All'angolo tra piazza della Nunziata e via della Fontane, dov'\u00e8 oggi il palazzo Belimbau, sorgeva la torre di S. Sabina.\nLa costruzione di nuovi edifici e strade nei secoli successivi alla dismissione di queste mura ha portato alla loro completa scomparsa, ad eccezione della Porta dei Vacca.\nPorta dei Vacca.\nIn origine chiamata Porta di San Fede, dal nome della vicina chiesa, fu a lungo utilizzata come prigione, tribunale ed anche sede di esecuzioni capitali. La porta, accesso da ponente a via del Campo, \u00e8 sopravvissuta allo sviluppo urbanistico perch\u00e9 nel Seicento fu inglobata in due palazzi dei Rolli: la torre a monte al palazzo Marc'Aurelio Rebuffo e quella a mare al palazzo Lomellini-Serra. Nel 1782 le torri furono rivestite con lastre di pietra e vennero aperte anche delle finestre.\nDal punto di vista architettonico, come la pi\u00f9 conosciuta Porta Soprana, \u00e8 formata da due torri semicircolari, coronate da una merlatura ghibellina, che fiancheggiano verso l'esterno un arco a sesto acuto, mentre il lato interno presenta un protiro sostenuto da due ordini di colonne con capitelli a motivi zoomorfi e fitomorfi. Il cammino di ronda, come la sommit\u00e0 delle torri, \u00e8 protetto da una merlatura ghibellina. Un lavoro di restauro e recupero effettuato negli anni sessanta ha liberato dalle sovrastrutture settecentesche la torre a mare e riportato alla luce l'originaria struttura a architettonica, evidenziando i conci di pietre squadrate e gli archetti pensili al di sotto della merlatura.\nMura tre-cinquecentesche.\nQuesta cinta muraria fu costruita tra il 1320 e il 1327 e rinnovata nel XVI secolo per adeguarla alle nuove tecniche di difesa, con il contributo di celebri architetti militari dell'epoca, quali Giovanni Maria Olgiati e Antonio da Sangallo. Distaccandosi dal bastione di Castelletto pi\u00f9 a monte della precedente cerchia muraria, comprendeva una serie di bastioni a mezza costa, quelli di Montalto, Carbonara, Pietraminuta, Montegalletto, S. Giorgio e S. Michele. Tra i bastioni di Montalto e Carbonara si apriva la porta di Carbonara. Quest'ultima, inizialmente in cima all'omonima salita, fu chiusa intorno al 1660, nonostante le proteste degli abitanti di salita Carbonara e di salita S. Bartolomeo del Carmine, in occasione della costruzione dell'Albergo dei Poveri, aprendone una nuova, anch\u2018essa denominata \"di Carbonara\" o anche \"dell\u2018Albergo\", nei pressi della chiesa del Carmine, per consentire un accesso pi\u00f9 diretto al costruendo istituto. Questa nuova porta scomparve nell'Ottocento per l'apertura di via Brignole De Ferrari; alcuni locali che ne facevano parte esistono ancora al di sotto del piano stradale di questa via.\nSull'area del bastione di Pietraminuta fu realizzato il giardino del collegio dei Gesuiti, oggi Orto botanico dell\u2019Universit\u00e0, sul successivo di Montegalletto all'inizio del Novecento \u00e8 stato edificato il Castello d'Albertis; sul bastione di S. Giorgio, oggi compreso nel quartiere di Oregina, sorge l'omonimo forte ottocentesco, sede dell'Istituto Idrografico della Marina, mentre quello di S. Michele fu demolito per la costruzione della stazione Principe. Le mura terminavano con la porta di S. Tommaso, la pi\u00f9 occidentale della citt\u00e0, anch'essa demolita nell'Ottocento per l'apertura della nuova viabilit\u00e0.\nDelle mura tre-cinquecentesche resta qualche breve tratto in piazza Ferreira, nei pressi del convento della Visitazione; pochi resti della struttura muraria sono visibili nei pressi dell'accesso alla stazione della metropolitana di \"Principe\", nei pressi del luogo dove sorgeva la porta di S. Tommaso.\nIstruzione.\nIl quartiere ospita la storica sede dell'Universit\u00e0 e due antichi istituti di istruzione secondaria superiore, il liceo classico Colombo e l'I.T.C. Vittorio Emanuele II-Ruffini.\nInfrastrutture e trasporti.\nStrade urbane.\nViabilit\u00e0 antica.\nIl quartiere si \u00e8 sviluppato lungo l'asse costituito da via del Campo e via Pr\u00e8, parallelo alla ripa, con andamento da levante a ponente. Da questo asse viario avevano inizio le principali vie di internamento, dirette verso l'entroterra e il ponente. La prima di queste aveva inizio alla porta di S. Tommaso e raggiungeva Granarolo, passando quindi in val Polcevera, da dove risaliva al passo della Bocchetta. Un'altra raggiungeva la Crocetta d'Orero e la valle Scrivia attraverso il valico di Trensasco; uscita dalla porta di S. Agnese, ed in seguito di Carbonara, questa strada, ufficialmente chiamata Via del Sale, aveva inizio dalla darsena e lungo il percorso vico Croce Bianca, salita Carbonara e salita San Nicol\u00f2, raggiungeva la localit\u00e0 Chiappe (oggi denominata Righi) e lungo le pendici del monte Diamante giungeva al valico di Trensasco, snodo viario tra la val Polcevera e la val Bisagno. Questa via, frequentatissima in epoca antica, come altre vie di internamento nell'area ligure, era controllata dalla famiglia Fieschi e per questo era chiamata anche \"Via Fliscana dei Feudi Imperiali\".\nPoco sviluppate, almeno fino all'Ottocento, erano invece le strade dirette a levante e a ponente: solo con l'espansione urbana a levante e l'apertura di via Carlo Felice (ora via XXV Aprile) le \"strade nuove\" trovarono uno sbocco verso il nuovo centro cittadino e il levante. A ponente nella prima met\u00e0 dell'Ottocento fu aperta la carrettiera Carlo Alberto, al servizio della zona portuale, ma solo verso la fine del secolo fu creata, con l'apertura di via Adua, via Buozzi e via Milano, un primo collegamento viario per il ponente.\nViabilit\u00e0 moderna.\nIl principale asse di scorrimento della moderna viabilit\u00e0 resta la via Gramsci, che rimane un importante asse viario per il collegamento tra il ponente e il centro della citt\u00e0; la via consente di raggiungere sia la Circonvallazione a mare, e quindi i quartieri di levante, attraverso piazza Caricamento, sia il centro cittadino lungo il percorso via delle Fontane, piazza della Nunziata, largo Zecca e la galleria Giuseppe Garibaldi, aperta negli anni trenta del Novecento.\nLe aree collinari di Oregina e Castelletto sono raggiungibili da piazza Acquaverde (stazione Principe) o da piazza della Nunziata, attraverso via Polleri e via Brignole de Ferrari, che si collegano con la \"circonvallazione a monte\".\nSopraelevata.\nLa strada a scorrimento veloce comunemente chiamata \"sopraelevata\" (intitolata allo statista Aldo Moro), progettata da Fabrizio de Miranda, fu inaugurata nel 1965; attraversa tutto il quartiere costeggiando la cinta portuale collegando il casello autostradale di Genova Ovest (nel quartiere di Sampierdarena) con il quartiere della Foce. Pur non essendovi svincoli nell'area di Pr\u00e8, ha comunque una notevole importanza per il quartiere, in quanto la maggior parte del traffico in transito sulla direttrice ponente-levante non viene a gravare sulla viabilit\u00e0 locale. \u00c8 spesso oggetto di dibattito l'impatto visivo di questa struttura che sovrasta via Gramsci.\nAutostrade.\nIl casello autostradale pi\u00f9 vicino \u00e8 quello di \"Genova-Ovest\", nel quale convergono le tre autostrade che fanno capo a Genova: A7 (Genova \u2013 Milano), A10 (Genova \u2013 Ventimiglia) e A12 (Genova \u2013 Rosignano); si trova nel quartiere di Sampierdarena, a circa 5 \u00a0km dal centro di Pr\u00e8.\nFerrovie.\n La stazione di Genova Principe si trova al margine occidentale del quartiere."}
{"id": "770283", "revid": "1543377", "url": "https://it.wikipedia.org/wiki?curid=770283", "title": "Codici nella Bibbia", "text": "I codici nella Bibbia, noti anche come codici nella Torah, sono parole e frasi estratti con metodi crittografici saltatori e loro raggruppamenti ed \"incroci semantici\" con altre parole e frasi in chiaro nel testo della Bibbia che alcune persone credono siano pieni di significato, degne di attenzione, dal momento che esisterebbero intenzionalmente in forma crittografata nel testo originale in ebraico della Torah. Questi presunti codici sono stati resi famosi dal libro venduto in Italia col titolo \"Codice Genesi\" di autori Michael Drosnin ed Eliyahu Rips (titolo originale inglese: \"The Bible Code\"), che pi\u00f9 o meno apertamente dichiarano che questi codici possono predire il futuro. Queste idee sono fortemente messe in dubbio dagli scettici e da molti gruppi religiosi.\nSequenze di lettere equidistanti.\nIl metodo principale che presuntamente porterebbe a decifrare i messaggi significativi consiste nell'estrazione di \"sequenze di lettere equidistanti\", o \"ELS\" (dell'inglese \"Equidistant Letter Sequence\"). Per ottenere una ELS da un testo, bisogna scegliere un punto d'inizio (in principio, qualsiasi lettera) e saltare un certo numero di lettere, anche prescelto liberamente (ma costante) e pu\u00f2 essere negativo (in sequenza all'indietro del testo). In seguito, cominciando dal punto d'inizio, si prelevano \"meccanicamente\" le lettere dal testo, senza scartarne nessuna e mantenendo costante la spaziatura di prelievo.\nPer esempio, se si \"estraggono\" le lettere in grassetto nel ParagrafoSceltoDannoUnELS - si ottiene la sequenza \"P-G-O-L-A-U-S\". Il salto scelto \u00e8 +4. Nella tecnica proposta da Rips e Drosnin gli spazi e la punteggiatura sono palesemente trascurati.\nFrequentemente pi\u00f9 di un \"ELS\" relativo pu\u00f2 apparire simultaneamente in una \"formazione di lettere ELS\". Questa si ottiene scrivendo il testo in una griglia regolare, con esattamente lo stesso numero di lettere in ciascuna linea, ed in seguito si sceglie di tagliare un rettangolo nella griglia di lettere.\nNell'esempio sottostante, parte del libro biblico della Genesi (in inglese, la versione di re Giacomo (26:5\u201310) viene mostrata con 21 lettere per ogni riga. Gli ELS (tratti dal testo inglese) che codificano \"Bible\" e \"code\" vengono mostrati qui sotto. Di solito nel libro di Drosnin si mostra un rettangolo pi\u00f9 piccolo, come quello evidenziato nella figura. In quel caso non si notano le lettere mancanti tra righe adiacenti nell'immagine, ma \u00e8 essenziale che il numero di lettere mancanti sia lo stesso per ogni paio di righe adiacenti.\nSebbene l'esempio sopra riportato sia in lingua inglese, i codici presenti nella Bibbia utilizzano soprattutto la lingua ebraica. Per ragioni religiose, molti tra gli studiosi ebrei che propugnano queste ricerche utilizzano esclusivamente la Torah ebraica (che si comprende dalla Genesi al Deuteronomio).\nStoria.\nPer quanto si conosce, un rabbino spagnolo del tredicesimo secolo di nome Bachya ben Asher fu il primo che descrisse un ELS nella Bibbia. Il suo esempio di quattro lettere \u00e8 legato al punto zero del calendario ebraico. Nei secoli successivi ci furono molti tentativi di trovare ELS con diverse tecniche, ma ne sono stati trovati ben pochi esempi prima della met\u00e0 del ventesimo secolo. A questo punto, molti esempi furono trovati dal rabbino slovacco Michael Ber Weissmandl e pubblicati dai suoi studenti dopo la sua morte avvenuta nel 1957. Ciononostante, la pratica rimase sconosciuta ai pi\u00f9 fino alla fine degli anni ottanta, quando alcune scoperte di una scuola israeliana giunsero all'attenzione del matematico Eliyahu Rips della Universit\u00e0 ebraica di Gerusalemme. Eliyahu Rips cominci\u00f2 a studiare con il suo collaboratore di studi religiosi Doron Witztum e molti altri.\nUno dei primi cercatori di messaggi nascosti nella Bibbia fu Isaac Newton, che credeva che la bibbia fosse \"\"un crittogramma creato dall'Altissimo - un enigma di Dio di eventi passati e futuri divinamente preordinati. Questa Profezia \u00e8 chiamata la Rivelazione, con rispetto alle Scritture della Verit\u00e0, sulle quali al Profeta Daniele fu comandato di fare silenzio e sigillarle, fino al tempo della fine. Quando questo tempo arriver\u00e0, l\"'Agnello di Dio\" aprir\u00e0 i sigilli\".\"\n\"Esperimento dei rabbini famosi\" di Rips e Witzum.\nL'esperimento dei \"rabbini famosi\" \u00e8 stato pubblicato su diverse riviste bibliche e statistiche. In questo esperimento del 1985 i ricercatori israeliani Elyahu Rips e Doron Witztum hanno cercato i nomi e le date di nascita o di morte di una serie di rabbini. Inizialmente sono stati selezionati 34 rabbini vissuti fra il 90 e il 1900 d.C. Erano i rabbini con le biografie pi\u00f9 lunghe nell'Enciclopedia degli uomini famosi d'Israele.\nHanno introdotto i nomi e le date nel programma contenente la Genesi, con il compito di cercare le codifiche. Per tutti e 34 i rabbini si sono trovati i nomi codificati in stretta prossimit\u00e0 con le date di nascita o di morte del rabbino. I due studiosi sostennero che la probabilit\u00e0 che questi nomi si trovassero in prossimit\u00e0 alle rispettive date \u00e8 di 1 su .\nPer cercare di eliminare ogni possibilit\u00e0 di trucchi, la rivista Statistical Science chiese di ripetere l'esperimento con altri 32 rabbini (i successivi, in ordine d'importanza), prima di pubblicare l'articolo sull'esperimento. Alla sorpresa dei critici pi\u00f9 scettici, l'esperimento fu nuovamente coronato da successo. L'esito mostr\u00f2 che le date di nascita o di morte dei rabbini erano codificate in stretta prossimit\u00e0 con i nomi. Per cui l'editore di Statistical Science fu costretto a pubblicare l'articolo. Nel suo commento egli scrisse: \"I nostri critici erano perplessi: le loro convinzioni erano che il libro della Genesi non potesse contenere riferimenti sensati a individui dell'era moderna [\u2026] L'articolo viene perci\u00f2 offerto ai lettori come una sfida.\"\nIn un articolo di Bible Reviev il dott. Satinover riferisce che la probabilit\u00e0 matematica di ritrovare codificati i nomi di 66 saggi ebrei associati alle loro date di nascita o di morte \u00e8 inferiore a 1 a 2,5 miliardi.\nQuando i ricercatori hanno provato a rifare l'esperimento analizzando altri testi religiosi ebraici, come il Talmud, non hanno ottenuto risultati significativi. Perfino con il Pentateuco samaritano \u2013 che \u00e8 una variante dei 5 libri di Mos\u00e8 con numerose piccole differenze di testo e di dettagli\u00a0\u2013 non si sono trovati risultati di valore.\nIl professor Harold Gans, matematico e autore di pi\u00f9 di 180 saggi tecnici, \u00e8 stato un autorevole ricercatore al Pentagono. Quando \u00e8 venuto a conoscenza di questi fatti era scettico e dichiarava \"ridicole\" le affermazioni fatte. Per\u00f2, avendo a disposizione dei computer, cre\u00f2 un programma per confutare le affermazioni di Witztum, Rosenberg e Rips. il programma esamin\u00f2 il testo della Genesi ( caratteri) ricercando, oltre ai nomi e alle date dei saggi, anche le citt\u00e0 di nascita e di morte di ciascuno di loro. Con sua grande sorpresa Gans arriv\u00f2 alla conclusione che i codici ELS sono effettivamente presenti nella Bibbia ed oggi fa parte di coloro che sostengono l'impossibilit\u00e0 che vi siano apparsi per caso o per disegno umano.\n\"The Bible Code\" e previsioni di Drosnin.\nDi nuovo i risultati vennero interpretati come significativi e suggestivi di un risultato non dovuto al caso. I codici nella Bibbia divennero famosi al grande pubblico grazie al giornalista statunitense Michael Drosnin, che con il suo libro \"The Bible Code\" (tradotto in italiano come \"Codice Genesi\", pubblicato in Italia nel 1997) divenne un best seller in molti paesi.\nSecondo Michael Drosnin, il suo pi\u00f9 famoso successo \u00e8 stata la predizione dell'assassinio del primo ministro israeliano Yitzhak Rabin, mediante i \"Codici nella Bibbia\". Gli scettici dichiarano che per chiunque fosse bene addentro all'atmosfera politica di quegli anni in Israele, il predire (senza alcun dettaglio addizionale) il fatto che il premier Rabin sarebbe stato assassinato non sia un fatto particolarmente eclatante, anche se drammatico. Nel 2002, Michael Drosnin pubblic\u00f2 un secondo libro sullo stesso soggetto, col titolo inglese \"The Bible Code II\".\nIl gruppo oltranzista ebraico \"Aish-HaTorah\" utilizza i Codici nella Bibbia nei suoi \"Discovery Seminars\" per cercare di convincere gli ebrei secolarizzati, atei o indifferenti, sulla divinit\u00e0 della Bibbia e per indurli a fidarsi dei loro tradizionali insegnamenti ebraico-ortodossi.\nL'utilizzo delle tecniche del \"Codice Biblico\" si \u00e8 diffusa presso alcuni circoli di cristiani protestanti, specialmente negli Stati Uniti. I principali e primi propositori furono, che un giudeo messianico, o Grant Jeffrey. Un'altra tecnica assimilabile a quelle del \"Codice Biblico\" viene sviluppata sin dal 1997 da Dean Coombs (anche lui cristiano). Queste persone dichiarano che le parole estratte tramite gli ELS formerebbero pittogrammi, con valenza profetica. Dagli anni 2000 in poi, la maggioranza dei libri e dei website relativi a questo argomento sono prodotti da cristiani.\nCritiche.\nObiezioni contro la validit\u00e0 dei codici.\nL'obiezione principale avanzata contro i codici nella Bibbia, proposti da Drosnin \u00e8 che la teoria dell'informazione non impedisce al \"rumore semantico\" di assumere forme che talvolta sembrano significative. Cos\u00ec, si spiegherebbe come strutture semantiche simili (derivate dall'estrazione saltatoria), possano essere trovate in libri diversi dalla Bibbia. Anche se la probabilit\u00e0 di trovare un ELS in un punto casuale di un testo, accanto ad una parola correlata in modo significativo sembra poco probabile, vi sono cos\u00ec tanti possibili punti di partenza ed intervalli di salto che ci si pu\u00f2 rendere conto come sia completamente naturale che queste frasi con significato appaiano (anche se sono totalmente casuali).\nRispondendo ad una esplicita sfida fatta da Drosnin, che dichiarava che altri testi, anche vasti, come \"Moby Dick\", non potevano nascondere ELS, il matematico australiano Brendan McKay scopr\u00ec molti arrangiamenti di lettere ELS in \"Moby Dick\" che possono essere correlati ad eventi moderni, includendo l'assassinio di Martin Luther King. Inoltre trov\u00f2 un codice relativo all'assassinio di Rabin, contenente il nome e cognome dell'assassino ed il nome dell'universit\u00e0 che frequentava, cos\u00ec come anche la ragione che lo indusse a commettere il crimine (\"Oslo\", relativo agli Accordi di Oslo del 1993).\nAltre persone, come il fisico statunitense Dave Thomas, hanno trovato altri esempi in molti testi. Inoltre, Drosnin si \u00e8 servito della flessibilit\u00e0 della lingua ebraica, riguardo all'ortografia sfruttandola a suo vantaggio, miscelando liberamente l'ebraico classico (nessuna vocale, Y e W rigorosamente consonanti) e le modalit\u00e0 moderne (Y e W utilizzati per indicare le vocali 'i' ed 'u'), come pure variabilit\u00e0 nella pronuncia di K e T, in modo da raggiungere il significato che gli serviva. Nella sua serie televisiva \"John Safran vs God\" (J.S. contro Dio), il personaggio televisivo australiano John Safran, riusc\u00ec a trovare assieme a McKay riferimenti in codice agli attentati dell'11 settembre 2001, nel testo di alcune canzoni del repertorio di Vanilla Ice. Inoltre, i noti riferimenti numerici presenti nella Bibbia, come il famoso numero della bestia, non danno alcun risultato significativo quando utilizzati per decodificare la Bibbia. E non si possono ignorare le conseguenze causate da errori di trascrizione degli scribi (ad esempio, errori d'ortografia, aggiunte, cancellazioni, letture erronee e separazione di lettere), che sono sicuramente presenti, si sono tramandati nel corso dei secoli e rendono difficile credere all'esistenza di un messaggio in codice, presente ad alti intervalli di estrazione, se sono possibili cos\u00ec tanti errori.\nDifesa dei codici.\nI proponenti dei codici rispondono dichiarando che gli insiemi di lettere ELS che appaiono nella Bibbia sono qualitativamente migliori in qualche modo rispetto a quelli che appaiono in altri libri. Essi indagano anche altri tipi di codice e di cifrature per riuscire a controbattere la critica.\nTuttavia, mancando una misura oggettiva di qualit\u00e0 ed un modo oggettivo per selezionare i testi in esame, non \u00e8 possibile stabilire se qualsiasi osservazione fatta sia significativa oppure no. Per questa ragione, la maggior parte dello sforzo fatto dagli scettici si concentra sulle cosiddette \"dimostrazioni scientifiche\" eseguite da Witztum, Rips e Gans.\nConfutazione scientifica dei codici.\nNel 1999, McKay, assieme ai matematici Dror Bar-Natan e Gil Kalai, e lo psicologo Maya Bar-Hillel, pubblicava un articolo in \"Statistical Science\" che asseriva fornire una adeguata confutazione dei primi lavori di Witztum e Rips. L'articolo venne rivisto anonimamente da quattro statistici professionisti che dichiararono conclusiva la completa confutazione fatta da McKay.\nLe loro argomentazioni principali erano:\nL'articolo di McKay non and\u00f2 cos\u00ec lontano da accusare Witzume e Rips di falsificazione del loro esperimento, invece discuteva sul fatto che l'esperimento ELS \u00e8 estremamente sensibile al pi\u00f9 piccolo cambiamento di pronuncia dei nomi. Questo fatto, combinato con la possibilit\u00e0 di opinioni contrastanti, venne sfruttato da McKay et al. per duplicare i risultati della Genesi in una traduzione ebraica di \"Guerra e Pace\"."}
{"id": "770286", "revid": "2091899", "url": "https://it.wikipedia.org/wiki?curid=770286", "title": "Testudo marginata", "text": "La tartaruga marginata (Testudo marginata - Schoepff, 1792) comunemente chiamata tartaruga sarda \u00e8 un rettile appartenente all'ordine delle testuggini.\nTassonomia.\nDifferenziazione.\nLa \" T. marginata weissingeri\" (Bour, 1995) \u00e8 di piccola taglia e diffusa in alcune zone aride nei dintorni di Sparta. C'\u00e8 timore che questa sottospecie sia stata falcidiata dai tremendi incendi che hanno devastato il Peloponneso nell'estate del 2007.\nLa \" T. marginata sarda\" \u00e8 presente in Sardegna, raggiunge dimensioni ragguardevoli ed \u00e8 di pigmentazione scura.\nRecenti studi genetico comparativi mettono in dubbio la suddivisione in tre sottospecie imputando le differenziazioni a fattori ambientali.\nRevisione classificazione.\nIn una classificazione redatta in base ai recenti dati molecolari/morfologici del genere \"Testudo\" \u00e8 stato proposto di rinominare la specie \"T. marginata\" in \"Chersus marginata\" (Gmira, 1993) .\nRiconoscimento della specie.\nTra tutte le testuggini mediterranee la marginata \u00e8 quella che raggiunge le maggiori dimensioni. Documentati sono: 'Ciccia', una pluricentenaria femmina sarda di 45\u00a0cm per 13\u00a0kg e a un maschio di 52\u00a0cm per 12\u00a0kg presso il CARAPAX, precedentemente appartenente a una signora ottantaduenne di Firenze.\nL'origine del vecchissimo animale sembra essere Tempio Pausania in Sardegna.\nCarattere distintivo della specie \u00e8 la presenza sul piastrone da 3 a 5 coppie di triangoli neri con il vertice rivolto verso la coda.\nTriangoli presenti, con una o al massimo 2 coppie, anche nella specie pi\u00f9 piccola delle \"Testudo\", la \"Testudo kleinmanni\" con cui ha una elevata affinit\u00e0 genetica.\nCarattere peculiare \u00e8 la presenza di un caratteristico gonnellino formato dalle squame marginali posteriori. All'interno delle cosce sono presenti una o due coppie di piccoli tubercoli cornei.\nAltra caratteristica peculiare, le scaglie femorali e addominali del piastrone sono incernierate tra loro. Nelle femmine la flessibilit\u00e0 \u00e8 maggiore per agevolare la deposizione delle uova.\nLa colorazione del carapace dei giovani esemplari non \u00e8 molto dissimile dalle altre \"Testudo\" per poi diventare con gli anni pi\u00f9 scuro, punteggiato da alcune macchie gialle nella sommit\u00e0 delle scaglie.\nDimorfismo sessuale.\nIl riconoscimento del sesso avviene generalmente attraverso l'individuazione dei caratteri sessuali secondari. I maschi possiedono una coda lunga, robusta e grossa alla base ed il caratteristico gonnellino pi\u00f9 pronunciato. \nLa distanza dell'apertura cloacale dalla base della coda \u00e8 maggiore nel maschio. I maschi adulti presentano una concavit\u00e0 nel piastrone pi\u00f9 accentuata per facilitare la monta sul carapace della femmina, mentre il piastrone delle femmine e degli esemplari giovani e subadulti \u00e8 piatto. L'angolo formato dagli scuti anali del piastrone \u00e8 molto maggiore nel maschio, mentre l'altezza degli stessi scuti \u00e8 per\u00f2 maggiore nella femmina; lo scuto sopracaudale del maschio \u00e8 curvo verso il basso e nella femmina \u00e8 allineato con il resto del carapace. I maschi sono di taglia maggiore rispetto alle femmine.\nIn molti esemplari, il sessaggio non \u00e8 facile e certo, presentando caratteristiche morfologiche e sessuali fuorvianti, quali: monta tra esemplari dello stesso sesso, coda dei maschi poco sviluppata, scuti del piastrone con caratteristiche indefinite. Non \u00e8 raro che la determinazione del sesso delle femmine possa avvenire solo individuando gli esemplari che depongono le uova.\nSensi.\nLe testuggini hanno una vista eccellente: sanno distinguere forme, colori e riconoscono anche persone. Hanno un senso dell'orientamento molto preciso: se vengono spostate qualche centinaio di metri dal territorio al quale sono molto legate ci ritorneranno in breve tempo. Sono molto sensibili alle vibrazioni del suolo anche se non hanno un udito sviluppato. \nL'odorato invece \u00e8 ben sviluppato ed ha un ruolo importante nel riconoscimento del cibo e dei sessi\nEco-etologia.\nAttivit\u00e0.\nLe T. marginata sono animali ectotermi e nelle prime ore della giornata si crogiolano al sole per innalzare la temperatura corporea ed attivare le funzioni metaboliche. L'esposizione al sole permette di assumere i raggi UVB atti alla sintesi della vitamina D. Raggiunta la temperatura corporea necessaria per l'attivazione degli enzimi atti alla digestione le tartarughe si dedicano alla ricerca del cibo. Con temperature atmosferiche superiori ai 27\u00a0\u00b0C diventano apatiche e cercano refrigerio scavando piccole buche al riparo della vegetazione bassa o riparandosi in piccoli anfratti. Con la discesa delle temperature si ha la ripresa dell'attivit\u00e0.\nSono state osservate sia in Grecia che in Sardegna delle tane collettive, composte da una lunga galleria scavata nel terreno e terminante in una camera in cui si rifugiano la notte e d'inverno.\nIn una tana a Leucade sono stati censiti 12 esemplari adulti (Trimigliozzi, 2006).\nLetargo.\nIn autunno, al calare delle temperature, i rettili smettono di alimentarsi, anche per pi\u00f9 di 20 giorni, per poter svuotare completamente l'intestino da residui di cibo.\nDiventano sempre pi\u00f9 apatici e, verso novembre o dicembre a seconda della latitudine, iniziano ad interrarsi o a ripararsi in luoghi protetti e cadono in letargo.\nIn natura, gli esemplari si interrano anche 10-20 centimetri.\nLa temperatura ideale di letargo, calcolata nel luogo di interramento \u00e8 di 5\u00a0\u00b0C; temperature inferiori ai 2\u00a0\u00b0C arrecano danni cerebrali o morte, mentre superiori ai 10\u00a0\u00b0C le inducono in uno stato di dormiveglia pericoloso per l'esaurimento delle scorte di grasso necessarie a superare l'inverno.\nIl letargo \u00e8 una fase metabolica assolutamente necessaria per questa specie, e va impedito solo in caso di malattia o debilitazione.\nLa principale causa di morte, nel caso di esemplari tenuti a svernare all'interno di abitazioni da allevatori improvvisati, \u00e8 proprio la temperatura, che si presenta troppo alta per consentire il letargo e troppo bassa per consentire di continuare ad alimentarsi.\nIn queste situazioni, se si vorr\u00e0 tenerlo attivo, l'esemplare andr\u00e0 collocato in un terrario riscaldato con un punto caldo sui 28\u00a0\u00b0C ed un punto fresco e ombreggiato sui 18\u00a0\u00b0C, con un substrato di 5\u00a0cm circa composto da un 40% di torba bionda di sfagno, un 40% di terriccio naturale privo di concimi e fitofarmaci ed un 20% di sabbia di fiume.\nEssenziale \u00e8 una lampada UVB specifica per rettili, necessaria per la sintesi della vitamina D occorrente per fissare il calcio. \nSe si opta per un letargo controllato, la testuggine andr\u00e0 posta in un contenitore protetto dai roditori con una rete metallica, ricolmo del medesimo substrato del terrario.\nIl contenitore andr\u00e0 collocato in un locale buio con temperature tra i 4\u00a0\u00b0C e gli 8\u00a0\u00b0C e una sufficiente umidit\u00e0 ambientale, 70% UR.\nIl risveglio avviene generalmente nel mese di marzo ed \u00e8 legato al rialzarsi delle temperature diurne.\nAccoppiamento.\nCon il risveglio inizia il corteggiamento da parte del maschio con un rituale che prevede inseguimenti, morsi e colpi di carapace alla femmina.\nIl maschio monta sul dorso della femmina per la copula che avviene con l'estroflessione del pene contenuto nella grossa coda e in questa occasione emette l'unico verso udibile di questi rettili per il resto muti. La femmina pu\u00f2 arrivare fino a 4 anni di anfigonia ritardata, conservando lo sperma in un apposito organo, la spermateca, all'interno dell'ovidutto.\nLa \" T. marginata \" si pu\u00f2 accoppiare con la filogeneticamente contigua \"Testudo graeca\" con nascita di ibridi fertili.\nRiproduzione.\nAnimali longevi, si hanno notizie di esemplari di oltre 80 anni di et\u00e0, raggiungono la maturit\u00e0 sessuale intorno ai 10 anni. Le \"Testudo\" sono ovipare, le deposizioni avvengono in buche scavate dalla femmina nel terreno con le zampe posteriori.\nLe femmine di \"T.marginata\" depongono anche in quattro volte, da maggio a luglio, un numero variabile di uova generalmente in proporzione alla taglia dell'esemplare.\nIl tempo di incubazione, 2 o 3 mesi circa, e il sesso sono in relazione con la temperatura.\nCon temperatura di incubazione inferiore ai 31,5\u00a0\u00b0C si avr\u00e0 una preponderanza di esemplari maschi, con temperatura superiore ai 31,5\u00a0\u00b0C in maggioranza femmine.\nGiunto il momento della schiusa, spesso agevolata da una giornata di pioggia, il tartarughino per rompere il guscio si avvale del cosiddetto \"dente dell'uovo\", un tubercolo corneo posto tra le narici e la mascella superiore destinato a sparire in pochi giorni. La fuoriuscita dall'uovo dura anche 48 ore e in questo arco di tempo viene assorbito totalmente il sacco vitellino.\nAlimentazione.\nSono rettili prettamente vegetariani. Gli esemplari selvatici vivono in un habitat caratterizzato da lunghi periodi di aridit\u00e0 che li costringe a nutrirsi di erbe secche, in queste condizioni integrano la loro dieta mangiando artropodi o chiocciole, queste ultime utili per l'apporto di calcio del guscio. Saltuariamente non disdegnano escrementi o piccole carogne. Gli esemplari allevati in cattivit\u00e0 sono generalmente sovralimentati e non vanno assolutamente nutriti con: carne, latte, formaggi, alimenti per cani e gatti, uova, pane, latte, agrumi, kiwi, lattuga.\nIl tarassaco, la cicoria e il radicchio rosso sono alcune delle verdure adatte alla loro alimentazione per l'alto rapporto di calcio rispetto al fosforo e per le fibre in esse contenute. Alti apporti proteici e di fosforo con bassi valori di calcio portano a deformazioni permanenti del carapace e danni agli organi interni.\nEvidente segno di una cattiva alimentazione \u00e8 un carapace con gli scuti appuntiti e scanalti nelle suture, la cosiddetta piramidalizzazione; al contrario, un carapace in forma di una levigata semicalotta ovale \u00e8 segno di una corretta alimentazione.\nHabitat.\nGli habitat della testuggine marginata sono tipicamente mediterranei, compresi nella zona fitoclimatica del \"Lauretum\" e caratterizzati da inverni miti, con precipitazioni moderate, ed estati aride, con temperature elevate. Questa specie trova rifugio e nutrimento nella vegetazione bassa cespugliosa della gariga, gli arbusti della macchia mediterranea e nel sottobosco fino a quota collinare temperata.\nIn Sardegna gli habitat in cui sono ancora possibili dei ritrovamenti e sono presenti dei gruppi vitali sono le dune sabbiose costiere ricche di vegetazione, le pinete costiere di pini mediterranei con sottobosco di arbusti mediterranei, le leccete e le sugherete. Si incontrano esemplari in aree destinate all'uso agricolo quali oliveti, agrumeti e vigneti.\nDistribuzione.\nOriginaria della Grecia \u00e8 presente anche in Italia, quasi esclusivamente in Sardegna ove risulta introdotta in epoca storica.\nQuesta specie avendo trovato in Sardegna un habitat ideale si \u00e8 talmente diffusa da essere comunemente denominata tartaruga sarda.\nIn epoca preromana veniva importata dagli Etruschi per essere utilizzata nei riti di inumazione, a Roma resti di carapace furono rinvenuti in una sepoltura arcaica nei pressi del Lacus Curtius.\nFuturo della specie.\nSin dall'antichit\u00e0 tenute come animale da giardino le specie appartenenti al genere \"Testudo\" sono a grave rischio di scomparsa nell'ambiente naturale soprattutto per fattori antropogenici quali l'agricoltura meccanizzata e l'uso dei fitofarmaci, il traffico automobilistico, gli incendi, la distruzione dell'ambiente naturale e l'urbanizzazione, la cattura illegale e nella predazione da parte di animali selvatici (soprattutto per colpa dell'introduzione negli anni ottanta a fini venatori del cinghiale ungherese pi\u00f9 grande ed aggressivo dell'autoctono). La cattura a fini alimentari umani \u00e8 praticamente scomparsa in Italia.\nDa alcuni anni vige in Europa il divieto di cattura, detenzione e commercio degli esemplari presenti in natura; ci\u00f2 ha spinto numerosi appassionati a dedicarsi all'allevamento delle varie specie di Testudo e attualmente gli esemplari allevati superano di gran numero quelli selvatici.\nTuttavia gli sforzi degli allevatori per poter legalmente immettere in commercio la prole allevata, che farebbe di molto ridurre il prelievo illegale di esemplari selvatici, vengono in parte vanificati da una legislazione farraginosa e estremamente burocratizzata che non ha ancora preso atto di questa nuova realt\u00e0.\nLegislazione.\nInserita in Red List, come tutti i rettili del genere Testudo, la \"T.marginata\" \u00e8 protetta dalla Convenzione di Berna allegato II, inclusa nella Convenzione di Washington, C.I.T.E.S. appendice II dal 01/07/75 e in allegato A (reg (CE) 1332/2005) della Comunit\u00e0 Europea, per cui \u00e8 assolutamente vietato il prelievo in natura e regolamentato l'allevamento e il commercio degli esemplari in cattivit\u00e0. In Italia i compiti di sorveglianza e di gestione delle norme applicative delle convenzioni internazionali per la tutela delle specie animali sono di competenza del Corpo Forestale dello Stato.\nStoria, arte e cultura.\nProbabilmente introdotta per la prima volta nella penisola italiana dagli Etruschi, fin dall'antichit\u00e0 \u00e8 stata catturata e allevata per usi alimentari, utilitaristici e come animale da giardino. Dal suo carapace, il pi\u00f9 grande tra tutte le testuggini terrestri mediterranee, se ne ricavavano svariati oggetti di uso comune, preziosi inserti in opere di ebanisteria e gioielleria e casse armoniche per strumenti musicali. La mitologia greca ci narra che l'inventore della lira fu Hermes. Un giorno il dio trov\u00f2 all'interno della grotta una tartaruga. La uccise, ne prese il carapace e tendendo sette corde di budello di pecora su dei corni di antilope ne ricav\u00f2 lo strumento musicale. In seguito Ermes la regal\u00f2 ad Apollo, e questi al figlio Orfeo.\nLa sua effigie \u00e8 ben riconoscibile nella prima moneta europea, coniata dalla citt\u00e0 greca di Egina tra il VII e il IV secolo a.C.\nNumerosi sono i rinvenimenti di gusci o oggetti da essi ricavati in sepolture antiche; da svariati ritrovamenti si ipotizza, ma potrebbero essere delle intrusioni post-deposizionali, che gli Etruschi inserivano delle tartarughe vive nelle tombe. Tra il XVI e il XVIII secolo furono introdotte in Sardegna e allevate da alcuni ordini monastici perch\u00e9 le loro carni, ritenute altamente nutritive soprattutto per gli infermi, erano tra le poche di cui la Chiesa cattolica consentiva il consumo nei giorni di astinenza. Sin dai primordi dell'arte, innumerevoli sono le raffigurazioni di testuggini, in alcune di esse \u00e8 possibile identificare con certezza l'appartenenza alla specie \"T.marginata\". In letteratura \u00e8 ricorrente il personaggio della tartaruga come raffigurazione della longevit\u00e0 e della pacatezza, famoso \u00e8 il racconto di Esopo, \"La lepre e la tartaruga\". In matematica \u00e8 da ricordare, Achille e la tartaruga, il secondo dei paradossi formulati da Zenone di Elea."}
{"id": "770287", "revid": "1192245", "url": "https://it.wikipedia.org/wiki?curid=770287", "title": "Protogondwana", "text": "Il Protogondwana (\"primo Gondwana\") \u00e8 un macrocontinente che si form\u00f2 verso met\u00e0 del Proterozoico: era formato dagli stessi componenti del Gondwana, eccettuati i cratoni atlantico e del Congo.\nLa formazione del Protogondwana inizi\u00f2 dopo la rottura dell'antico supercontinente di Kenorland: l'Australia, l'India, l'Antartico orientale ed il cratone del Kalahari formarono quindi il Protogondwana.\nDopo la separazione della Rodinia, i continenti di dimensioni minori vennero inglobati dal Protogondwana, che divenne pressappoco uguale, come conformazione al successivo Gondwana.\nDopo lo sfaldamento della Pannotia, l'Australia e l'Antartico si staccarono dal supercontinente, per poi unirsi fra loro e successivamente riunirvisi circa 10 milioni di anni pi\u00f9 tardi.\nIl nuovo Gondwana si spost\u00f2 lentamente in direzione del Polo Sud per tutto il Paleozoico. Dal Carbonifero alla met\u00e0 del Giurassico, il Gondwana rest\u00f2 unito alla Laurasia, a formare la Pangea, che, spaccandosi, gli ridiede il rango di continente indipendente.\nIn seguito, il Gondwana si divise a sua volta negli attuali Sudamerica, Africa, India, Australia ed Antartide."}
{"id": "770288", "revid": "122315", "url": "https://it.wikipedia.org/wiki?curid=770288", "title": "Pangaea Ultima", "text": ""}
{"id": "770290", "revid": "642594", "url": "https://it.wikipedia.org/wiki?curid=770290", "title": "Marca Anconetana", "text": ""}
{"id": "770292", "revid": "79968", "url": "https://it.wikipedia.org/wiki?curid=770292", "title": "Canale di Danimarca", "text": ""}
{"id": "770294", "revid": "149485", "url": "https://it.wikipedia.org/wiki?curid=770294", "title": "Viktor Reneysky", "text": ""}
{"id": "770298", "revid": "729019", "url": "https://it.wikipedia.org/wiki?curid=770298", "title": "Fluoroscopia", "text": "La fluoroscopia \u00e8 una tecnica radiologica per ottenere immagini in tempo reale dell'anatomia interna di un paziente, attraverso l'uso di un \"fluoroscopio\". Nella sua forma pi\u00f9 semplice, un fluoroscopio \u00e8 composto di una sorgente di raggi X ed uno schermo fluorescente, tra i quali \u00e8 posizionato il paziente. I fluoroscopi moderni accoppiano lo schermo ad un intensificatore di immagine e ad una videocamera digitale, permettendo di registrare e riprodurre su monitor le immagini ottenute.\nL'uso dei raggi X, una forma di radiazione ionizzante, richiede che i potenziali rischi dell'esposizione siano attentamente bilanciati dai benefici, in genere diagnostici, che l'esame \u00e8 in grado di offrire. Nonostante si cerchi di usare dosi ridotte di radiazioni, il tempo di esposizione di una fluoroscopia \u00e8 piuttosto lungo e la dose assorbita risulta relativamente alta. Gli ultimi sviluppi della tecnica, tra cui l'introduzione della digitalizzazione delle immagini e la costruzione di rivelatori pi\u00f9 avanzati, hanno portato alla nascita della fluoroscopia digitale, oltre ad aver permesso ulteriori riduzioni delle dosi di radiazioni.\nStoria.\nPrecursore della fluoroscopia, e delle altre tecniche radiologiche, fu la scoperta dei raggi X, avvenuta l'8 novembre 1895 da parte di Wilhelm R\u00f6ntgen. Egli scopr\u00ec un effetto di fluorescenza in uno schermo di platinocianide di bario, in seguito all'esposizione a radiazioni che poi sarebbero state chiamate \"raggi X\". Qualche mese dopo, in contemporanea con la nascita della radiografia, furono costruiti i primi fluoroscopi. Thomas Edison scopr\u00ec successivamente che gli schermi di scheelite producevano immagini pi\u00f9 brillanti; a lui \u00e8 accreditata la progettazione e la produzione del primo fluoroscopio commerciale. Inizialmente si pensava che le immagini in tempo reale della fluoroscopia avrebbero completamente prevalso sulle tecniche radiografiche, cosa che non si verific\u00f2 a causa della superiore qualit\u00e0, quindi maggiore valenza diagnostica, dei radiogrammi prodotti da queste ultime.\nAgli albori delle tecniche radiologiche, gli effetti dannosi dei raggi X non erano ancora noti, di conseguenza non venivano prese adeguate misure di sicurezza come quelle utilizzate oggi. Scienziati e medici subivano spesso danni somatici e ustioni da radiazioni in seguito a esposizioni dirette e prolungate al fascio di raggi X. Emersero anche applicazioni triviali della fluoroscopia, tra i quali il fluoroscopio per le misure delle scarpe, usato nei negozi tra gli anni trenta e gli anni cinquanta.\nA causa della debole luce prodotta dagli schermi fluorescenti, i primi esami radiologici si svolgevano in stanze oscurate e i radiologi erano costretti ad abituare gli occhi all'oscurit\u00e0, perch\u00e9 fossero pi\u00f9 sensibili alla luce, prima di eseguire l'esame. Il posizionamento del radiologo dietro lo schermo era soggetto ad alti e pericolosi livelli di dose assorbita. Wilhelm Trendelenburg invent\u00f2 gli occhiali rossi di adattamento nel 1916, per superare il problema dell'adattamento degli occhi all'oscurit\u00e0, studiato precedentemente da Antoine Beclere. Gli occhiali permettevano di lavorare normalmente, lasciando passare principalmente la luce rossa che \u00e8 caratterizzata da lunghezze d'onda relativamente elevate. A tali lunghezze, i bastoncelli, principali responsabili della vista in condizioni di semioscurit\u00e0, sono insensibili mentre i coni non lo sono.\nNegli anni cinquanta, lo sviluppo degli intensificatori di immagine a raggi X e della telecamera rivoluzionarono la fluoroscopia. Gli occhiali di adattamento diventarono presto obsoleti dato che l'intensificatore permetteva di amplificare la luce prodotta dallo schermo fluorescente, permettendo di lavorare in una stanza illuminata. L'aggiunta della telecamera rese successivamente possibile la visualizzazione delle immagini su un monitor, permettendo al radiologo di osservarle in una stanza separata e riducendo i rischi di esposizione alle radiazioni.\nModerni miglioramenti negli schermi a fluorescenza, negli intensificatori di immagine e nei rivelatori a pannello piatto hanno permesso di incrementare la qualit\u00e0 dell'immagine, minimizzando al contempo la dose di radiazioni assorbita dal paziente. I fluoroscopi moderni usano schermi a ioduro di cesio e producono immagini a basso livello di rumore, assicurando sufficiente qualit\u00e0 con minime dosi di radiazioni.\nRischi.\nDal momento che la fluoroscopia fa uso di raggi X, una forma di radiazione ionizzante, tutti gli esami fluoroscopici costituiscono un potenziale rischio per la salute del paziente. Le dosi di radiazione assorbita dipendono principalmente dalla superficie esposta e dal tempo di svolgimento della procedura, in genere dai 20 ai 50 mGy/min. Il tempo di esposizione varia in funzione del tipo di esame fluoroscopico, ma sono documentati tempi di svolgimento fino a 75 minuti. A causa dei lunghi tempi di esposizione, oltre ai danni somatici stocastici (potenzialit\u00e0 cancerogena), sono emersi anche casi danni somatici deterministici che vanno da comuni eritemi a ustioni da radiazione pi\u00f9 gravi.\nLa Food and Drug Administration (USA) ha svolto uno studio sulle ustioni da radiazioni assorbite tramite fluoroscopia ed ha pubblicato un comunicato per la sanit\u00e0 pubblica con disposizioni volte a minimizzare il numero di casi di questo tipo.\nAd ogni modo, mentre sono comunque riscontrabili danni somatici deterministici, le ustioni da radiazione non sono comuni negli esami fluoroscopici standard. Le procedure di durata tale da produrre questo tipo di danno sono in genere parte di operazioni strettamente necessarie alla sopravvivenza del paziente.\nFluoroscopio.\nI primi fluoroscopi erano costituiti da un tubo radiogeno ed uno schermo fluorescente, tra i quali era posizionato il paziente. Nell'attraversare il corpo, i raggi X vengono attenuati in misura variabile a causa dell'interazione con le differenti strutture interne del corpo umano, proiettando determinate \"ombre\" sullo schermo fluorescente. Le immagini sullo schermo sono prodotte dai raggi X non attenuati che interagiscono con gli atomi, trasmettendo la loro energia agli elettroni e provocando cos\u00ec un effetto fotoelettrico. Mentre gran parte dell'energia acquisita dagli elettroni viene dissipata sotto forma di calore, una sua frazione genera luce visibile, generando le immagini. I primi radiologi dovevano adattare gli occhi all'oscurit\u00e0, o usare gli occhiali rossi di adattamento.\nIntensificatori di immagine a raggi X.\nL'invezione degli intensificatori di immagine a raggi X negli anni cinquanta permise di visualizzare le immagini sullo schermo in condizioni normali di luminosit\u00e0, oltre a permettere di registrare le stesse con una comune telecamera. All'accoppiamento di intensificatori e videocamere \u00e8 seguito, in epoca recente, l'uso di videocamere digitali a CCD, permettendo l'archiviazione elettronica delle immagini.\nI moderni intensificatori di immagine non usano pi\u00f9 uno schermo fluorescente separato, ma un tubo intensificatore sul fotocatodo del quale \u00e8 direttamente depositato in fosforo di ioduro di cesio. In un sistema generico, l'immagine in uscita \u00e8 approssimativamente 105 volte pi\u00f9 luminosa di quella in ingresso. Il \"guadagno di luminosit\u00e0\" \u00e8 dato da un \"guadagno di flusso\" (amplificazione del numero di fotoni) e da un \"guadagno di riduzione\" (concentrazione di fotoni da uno schermo pi\u00f9 grande in ingresso su uno schermo pi\u00f9 piccolo di uscita): entrambe le tecniche offrono un aumento di circa 100 volte sulla luminosit\u00e0 dell'immagine originaria. Un guadagno cos\u00ec elevato, a causa del limitato numero di fotoni in gioco, rende il rumore quantistico un fattore rilevante, che pu\u00f2 pregiudicare la qualit\u00e0 delle immagini.\nGli intensificatori di immagine hanno diametri dello schermo d'ingresso fino a 45 cm ed una risoluzione approssimativa di 2-3 paia linee per millimetro.\nRivelatori a pannello piatto.\nL'introduzione di rivelatori a pannello piatto ha sostituito gli intensificatori d'immagine nei fluoroscopi. Questo tipo di rivelatori offre maggiore sensibilit\u00e0 ai raggi X, quindi la possibilit\u00e0 di ridurre la dose assorbita dal paziente e di ottenere una risoluzione temporale migliore, caratteristica che riduce la sfocatura delle immagini in movimento. Anche il rapporto di contrasto \u00e8 superiore: i rivelatori a pannello piatto presentano una risposta lineare per un'ampia gamma di valori, mentre gli intensificatori hanno contrasto massimo di 35:1. La risoluzione spaziale \u00e8 approssimativamente la medesima, anche se le immagini prodotte dagli intensificatori, se ingrandite, risultano leggermente migliori.\nQuesto tipo di rivelatori \u00e8 sensibilmente pi\u00f9 oneroso nei costi d'acquisto e di riparazione rispetto agli intensificatori di immagine, di conseguenza sono principalmente utilizzati per pratiche che richiedano imaging ad alta velocit\u00e0, come angiografia o cateterizzazione cardiaca.\nNote sull'imaging.\nLe immagini da fluoroscopia sono soggette alla sfocatura spaziale che affligge tutti i dispositivi di imaging a raggi X, causati da fattori come l'effetto Lubberts, il riassorbimento della fluorescenza K e la gittata degli elettroni. I sistemi fluoroscopici sono soggetti anche a sfocatura temporale dovuta al lag del sistema: il frame in un determinato istante \u00e8 cos\u00ec influenzato dai frame precedenti, effetto che se da una parte riduce il rumore nelle immagini con elementi statici, dall'altra genera sfocature negli elementi in movimento, oltre a complicare la misura delle prestazioni del sistema."}
{"id": "770299", "revid": "339392", "url": "https://it.wikipedia.org/wiki?curid=770299", "title": "Foederatio", "text": ""}
{"id": "770300", "revid": "1345938", "url": "https://it.wikipedia.org/wiki?curid=770300", "title": "Anabolizzante", "text": "Un anabolizzante \u00e8 una sostanza chimica che aumenta l'anabolismo, ossia che stimola la formazione di molecole complesse (proteine, lipidi complessi e polisaccaridi) a partire da molecole semplici (rispettivamente amminoacidi, acidi grassi e monosaccaridi).\nEsempi tipici sono l'insulina, il testosterone, gli steroidi anabolizzanti (forme chimicamente modificate di testosterone, quali dianabol e nandrolone) e l'ormone della crescita.\nUtilizzo medico.\nLa terapia medica a base di sostanze anabolizzanti \u00e8 rivolta a curare malattie come l'anemia, l'osteoporosi, il diabete mellito, l'ipogonadismo, l'impotenza, nanismo.\nI farmaci anabolizzanti possono essere usati anche in adolescenti con seri problemi di crescita per deficienze ormonali.\nGli stessi possono essere impiegati nei processi di transizione dovuti alla disforia di genere.\nEffetti collaterali.\nDal momento che queste sostanze sono simili all'ormone responsabile dello sviluppo dei caratteri sessuali primari e secondari maschili, chi li assume va incontro a mascolinizzazione (soprattutto le donne), cio\u00e8 ad esempio aumento della massa muscolare, abbassamento della voce e irsutismo. Nei maschi dopo assunzione per lunghi periodi pu\u00f2 manifestarsi invece femminilizzazione in quanto viene inibita la secrezione di testosterone endogeno da parte dei testicoli che continuano a liberare solo estrogeni.\nCarenza di ormoni anabolizzanti e mortalit\u00e0.\nLa carenza di ormoni anabolizzanti (soprattutto IGF-I e testosterone) aumenta la mortalit\u00e0 e il rischio di collasso cardiocircolatorio.\nRegolamentazione.\nGli anabolizzanti sono sottoposti alla rigida legislazione che regola il doping. Questa legge \u00e8 stata modificata alla fine del 2005 per regolare l'uso di sostanze in grado di migliorare le prestazioni sportive, soprattutto in occasione dei XX Giochi olimpici"}
{"id": "770301", "revid": "104458", "url": "https://it.wikipedia.org/wiki?curid=770301", "title": "Hospitalitas", "text": "Per hospitalitas si intende un istituto giuridico attivo nell'Impero Romano giunto alla sua ultima fase, per cui, nel caso i soldati non avessero un luogo dove alloggiare, i cittadini erano tenuti dalle leggi dell'impero ad ospitarli in casa loro, cedendo loro un terzo della casa; erano per\u00f2 esentati da questo gravoso obbligo il clero, i medici, gli insegnanti, gli armigeri e i pittori. A causa dei frequenti abusi di questa \"hospitalitas\" (in particolare il \"salganum\", vocabolo con cui si indicavano le violenze che i soldati ospitati commettevano contro gli ospitanti, costringendoli a cedere loro le coperte, la legna e l'olio per provvedere al loro riscaldamento), diversi imperatori, come Costanzo II, Teodosio I, Teodosio II e Giustiniano I, emanarono delle leggi per vietare questi abusi, senza per\u00f2 troppo successo.\nSuccessivamente l\"hospitalitas\" ricompare con un'accezione leggermente diversa nelle leggi in vigore nei regni romano-barbarici. Secondo il \"Liber Constitutionum\", una raccolta di leggi burgunda, i Burgundi espropriarono i proprietari terrieri romani dei due terzi delle terre, consentendo loro di mantenere il rimanente terzo:\nDalle leggi visigote risulta che anche i Visigoti ottennero i due terzi delle terre del territorio di insediamento. I Barbari al governo dell'Italia a partire dal 476, i mercenari di Odoacre prima e gli Ostrogoti di Teodorico poi, ricevettero invece solo un terzo delle terre dell'Italia in base allo stesso principio. Secondo la tesi tradizionale, che interpreta alla lettera il testo delle leggi, i Barbari ricevettero davvero un terzo o i due terzi delle terre da coltivare. Una teoria alternativa suppone invece che ai Barbari sarebbe stato assegnato non un terzo o i due terzi delle terre ma un terzo o i due terzi delle entrate fiscali nella regione di insediamento. Tale teoria non ha per\u00f2 ricevuto un consenso generale e ha subito anzi diverse critiche. Peter Heather, per esempio, ha affermato che tale teoria alternativa \u00abforza la lettera del testo in maniera inaccettabile\u00bb, e d\u00e0 maggiore credito alla teoria tradizionale. Anche la Cesa ha avanzato dubbi sulla validit\u00e0 della teoria.\nSecondo la tesi tradizionale, l\"hospitalitas\" sarebbe stato l'istituto giuridico con cui i Romani insediavano i barbari \"foederati\" all'interno dei confini a partire dal V secolo. Sarebbero stati dunque i Romani a cedere un terzo o i due terzi delle rendite delle terre (o delle tasse) di una data regione in concessione alle popolazioni barbariche, applicando ai \"foederati\", in quanto almeno formalmente soldati romani, le stesse leggi dello \"ius hospitii\" gi\u00e0 in vigore per l'esercito regolare; l\"hospitalitas\" consisteva nella cessione temporanea ai soldati dell'esercito regolare di un terzo delle case nelle quali essi erano provvisoriamente alloggiati; a differenza dei soldati romani, i \"foederati\" ricevettero tuttavia permanentemente un terzo o i due terzi di queste terre e di queste case e, inoltre, erano esentati dal pagamento delle imposte. Tali popolazioni, in compenso, dichiaravano fedelt\u00e0 all'imperatore e gli fornivano appoggio militare, rimanendo indipendenti.\nPer esempio, secondo la teoria tradizionale, i Visigoti ricevettero i due terzi delle terre dell'Aquitania (una regione della Gallia meridionale) fin dal 418, anno in cui furono insediati nella regione dai Romani. In effetti Filostorgio attesta che in quel frangente i Visigoti ricevettero \u00abuna parte della Gallia per coltivarla\u00bb. Il territorio, almeno inizialmente, rimaneva comunque legalmente di propriet\u00e0 dell'Impero, tanto che per qualche tempo continuarono ad operare nella regione i funzionari civili romani, malgrado l'insediamento dei Visigoti. Anche l'assegnazione dei due terzi delle terre ai Burgundi sarebbe da datare al loro insediamento in Sapaudia nel 443, secondo almeno la teoria tradizionale. Secondo la \"Chronica Gallica ad annum 452\":\nAnche gli insediamenti di Alani nelle regioni di Valence e di Orl\u00e9ans, attuati tra il 440 al 442, sarebbero avvenuti attuando l\"hospitalitas\":\nC'\u00e8 stato un dibattito se effettivamente i Barbari ricevessero terre da coltivare o piuttosto parte o addirittura l'intero gettito fiscale della regione di insediamento. La Cesa propende per l'assegnazione di terre da coltivare, attestata del resto da numerose fonti, ritenendo inaccettabile la tesi che i Romani nel 418 avessero ceduto l'intero gettito fiscale dell'Aquitania ai Visigoti, in quanto a suo dire questo equivaleva alla cessione della regione ai Visigoti, cosa certamente non accaduta nel 418. Anche Heather propende per l'assegnazione delle terre da coltivare, sostenendo che negli anni successivi al 418 non si ha traccia \u00abche l'Impero finanziasse direttamente i Goti con il suo gettito fiscale\u00bb.\nSecondo una teoria alternativa, non \u00e8 da escludere che nel 418 i Visigoti fossero stati insediati su terre pubbliche o abbandonate dell'Aquitania in qualit\u00e0 di veterani appena congedati dall'esercito romano, e non in base all\"hospitalitas\"; solo successivamente, i Visigoti avrebbero espropriato i proprietari terrieri gallici dei due terzi dei terreni in base all\"hospitalitas\". Anche Heather sostiene che nel 418 i Visigoti ricevettero presumibilmente terre abbandonate o pubbliche, per evitare di dover ricorrere alla confisca di terre ai proprietari terrieri locali. La cessione dei due terzi delle terre ai Visigoti sarebbe soltanto successiva, da datare alla seconda met\u00e0 del V secolo."}
{"id": "770307", "revid": "277947", "url": "https://it.wikipedia.org/wiki?curid=770307", "title": "Lord Ruthven", "text": "Lord Ruthven \u00e8 un personaggio immaginario, figura principale del celebre racconto \"Il vampiro\" (\"The Vampyre\") di John William Polidori, che l'autore ide\u00f2 sul modello dell'eroe byroniano. Il personaggio \u00e8 ripreso nell'opera \"Der Vampyre\" di Heinrich Marschner su libretto di Wilhelm August Wohlbr\u00fcck e nel dramma di James Planch\u00e9 \"Il vampiro\".\nIl personaggio rappresenta il capostipite dei vampiri letterari moderni e il suo stesso nome, prima della comparsa di \"Dracula\" di Bram Stoker, era sinonimo di vampiro. Un esempio di questo fenomeno lo si pu\u00f2 trovare nel romanzo \"Il conte di Montecristo\" di Dumas, in cui il conte veniva paragonato a lord Ruthven a causa del suo aspetto pallido e del suo sguardo penetrante.\nLa figura di Ruthven si stacca nettamente dal tipico cadavere vivente del folklore, per trasformarsi non solo in un completo essere umano (che appare come vivo e dotato di volont\u00e0, sentimenti e intelletto), ma addirittura in un aristocratico (cosa impensabile nella precedente tradizione vampiresca).\n\"The Vampyre\" di Polidori.\nIl racconto di Polidori presenta Ruthven come un fascinoso gentiluomo inglese, membro stimato e gradito ospite dei salotti inglesi, dalla gelida cortesia e con \u201cocchi grigi e freddi come la morte, che parevano posarsi sui volti senza penetrarli, giungendo invece, direttamente ai pi\u00f9 profondi recessi del cuore\u201d. Ruthven affascina fin dal principio il giovane Aubrey, con il quale, poco tempo dopo, decide di fare un Grand Tour in Italia e Grecia. Durante il viaggio Aubrey \u00e8 diviso tra la stima e l'ammirazione per il compagno e una certa avversione per l'assoluta insensibilit\u00e0 e amoralit\u00e0 dimostrata in diverse occasioni. Inoltre su Ruthven sembra gravare una sorta di maledizione, che lo porta a distruggere gli altri senza ricavare vantaggi per s\u00e9 (nelle frequenti partite d'azzardo si compiace di rovinare gli avversari, finendo per\u00f2 regolarmente per perdere lui stesso tutte le vincite accumulate, mentre ogni persona che in qualche modo egli aiuta finisce regolarmente in disgrazia o addirittura sulla forca).\nIl male che sembra aleggiare su Ruthven spinge Aubrey a continuare il viaggio da solo. In Grecia, l'amore sul punto di nascere con la giovane Iante \u00e8 troncata dalla morte della ragazza per mano, secondo quanto affermato dai locali, di un vampiro.\nAubrey, sconvolto, precipita in una lunga malattia, durante la quale riceve l'inaspettato conforto di Ruthven, appena giunto sul posto.\nDopo la convalescenza, i due uomini continuano insieme il viaggio finch\u00e9 un attacco da parte dei briganti costa la vita di Lord Ruthven, il quale prima di morire impegna Aubrey in un giuramento. non rivelare a nessuno, per un anno esatto, la sua morte, n\u00e9 le circostanze di essa.\nTornato in Inghilterra, \u00e8 sconvolto e terrorizzato quando la sorella annuncia l'intenzione di sposarsi proprio con Lord Ruthven, il quale ricorda al giovane il giuramento fatto, rivelando di essersi mutato in vampiro proprio per non aver rispettato un simile patto. Mentre il matrimonio si avvicina, Aubrey precipita nell'angoscia e infine in una follia che lo porta alla morte. Solo negli ultimi istanti di vita rivela la verit\u00e0, ma ormai \u00e8 tardi. Ruthven \u00e8 scomparso e la sorella giace morta, uccisa dal vampiro.\n\"Der Vampyr\" di Heinrich Marschner e Wilhelm August Wohlbr\u00fcck.\nDurante un sabba infernale, il Signore dei Vampiri ricorda a lord Ruthven di sacrificargli, pena la dannazione, tre vittime, entro 24 ore. Quella notte stessa seduce e uccide la giovane Janthe, figlia di Sir Berkley. Il padre, con un gruppo di cappiatori, riesce a ferire il vampiro, ma questi risorge grazie alla luce della luna sotto gli occhi dell'amico Edgar Aubrey, al quale Ruthven impone di non dire a nessuno ci\u00f2 che ha visto.\nIl giorno dopo Edgar si presenta al castello dei Davenaut, per incontrare Malwina, di lui innamorata, sperando di ottenerne la mano, ma il padre, sir Davenaut, l'ha gi\u00e0 promessa in matrimonio, da celebrarsi il giorno stesso con il conte Marsden, che altri non \u00e8 che Ruthven. Mentre Edagar \u00e8 diviso tra l'amore per Malwina e il giuramento fatto, Ruthven si preoccupa di trovare la terza vittima, mettendo gli occhi sulla giovane Emmy, in procinto di celebrare le nozze con Dibdin, servo di casa Davenaut. Il tentativo di seduzione \u00e8 interrotto dall'arrivo di Edagar, che minaccia di rivelare pubblicamente il segreto del vampiro. Ruthven lo avverte che \u00e8 stato per colpa di un giuramento rotto che lui si \u00e8 trasformato in vampiro.\nAl paese, Dibdin racconta, sconvolto, di aver visto Ruthven sedurre e uccidere l'amata e di avere inutilmente cercato di ucciderlo. Intanto Davenaut, commosso dall'amore tra i due giovani, che inizia ad avere dubbi circa le nozze, ma appare Lord Ruthven, che e intima un'immediata cerimonia. Edgar trova finalmente il coraggio di svelare la vera identit\u00e0 dell'uomo. Alla pronuncia della parola \"vampiro\", le potenze infernali si scatenano e incenerendo Ruthven all'istante, mentre, tra lo sgomento generale, Davenaut si affretta a stringere il matrimonio tra la figlia e Edgar.\n\"The Vampire\" di James Robinson Planch\u00e9.\nNella Grotta di Fingal, sull'isola di Staffa, Lady Margaret dorme mentre gli spiriti tentano di metterla in guardia dal vampiro che vuole ucciderla: la creatura della notte appare nella grotta per uccidere la giovane, ma gli spiriti riescono ad allontanarlo. Intanto, nel castello di Lord Ronald i suoi servi parlano delle voci secondo cui in zona si aggirerebbe un mostro che sposa delle fanciulle per poi bere il loro sangue, di cui si deve nutrire per rimanere in vita. Gli uomini cominciano a parlare dell'imminente arrivo del conte di Marsend, che dovrebbe venire in visita la mattina successiva per sposare Lady Margaret, mentre il borghese Robert dovrebbe convolare a nozze con l'aristrocratica Effie lo stesso giorno. Margaret racconta alla serva Bridget della sua avventura nella grotta e dice di aver visto un uomo molto attraente che tentava di avvicinarla, ma pi\u00f9 le veniva vicino pi\u00f9 lei si rendeva conto che le fattezze dell'uomo fossero in realt\u00e0 mostruose. Il padre, Lord Ronald, la informa che sposer\u00e0 il conte di Marsden, il fratello di Lord Ruthven, un amico di vecchia data di Ronald, che era morto per salvargli la vita. Quando il conte arriva si scopre in realt\u00e0 che l'aristocratico \u00e8 lo stesso Ruthven e Margaret riconosce in lui l'uomo che l'aveva terrorizzata nella grotta e sviene. \nQuando la giovane rinviene, Ruthven usa i suoi poteri per stregarla e i due confermano di voler procedere con il matrimonio. Il vampiro si rammarica di dover uccidere Margaret, ma la sua morte e, soprattutto, il suo sangue sono necessari per la sua sopravvivenza. Ma i piani di Ruthven cambiano quando sente parlare di Effie, che il vampiro decide a sua volta di stregare e uccidere: ma Effie resiste ai poteri di Ruthven, e quando il vampiro tenta di rapirla con la forza Robert lo vede e gli spara. Lord Ronald ha assistito alla scena e va dalla figlia per portarle la notizia. Quando arriva in camera della figlia scopre con sua grande sorpresa che Ruthven \u00e8 gi\u00e0 l\u00ec con lei: Robert prova a spiegare che l'amico \u00e8 in realt\u00e0 morto, ma il vampiro lo fa portare via dai servi sostenendo che Robert evidentemente non si sente molto bene. I due fidanzati decidono di sposarsi il pi\u00f9 presto possibile, nonostante la malattia del padre della sposa. Mentre i due avanzano verso l'altare, Lord Ronald, Robert e altri uomini che hanno capito che Ruthven \u00e8 un vampiro irrompono in chiesa per smascherare il mostro. Robert combatte con Ruthven finch\u00e9 il sole sorge ed i suoi raggi, entrando dal rosone della chiesa, uccidono il vampiro."}
{"id": "770308", "revid": "28592", "url": "https://it.wikipedia.org/wiki?curid=770308", "title": "Capanna Margherita", "text": ""}
{"id": "770311", "revid": "1719883", "url": "https://it.wikipedia.org/wiki?curid=770311", "title": "Incantesimo", "text": "L'incantesimo \u00e8 la concentrazione di energie volitive verso un preciso scopo, che si prefigge di alterare l'andamento naturale degli eventi o la volont\u00e0 delle persone.\nUso del termine.\nQuasi ogni tradizione magica, e persino religiosa organizzata, ha le sue idee precise rispetto a questo aspetto pratico del lato mistico della vita. Alcuni respingono addirittura anche solo l'idea di potersene servire, ma spesso sono comunque diffusi gesti o rituali scaramantici con lo scopo pi\u00f9 o meno intenzionale di favorire il fatto che un certo desiderio si avveri.\nL'incantesimo pu\u00f2 essere veicolato da parole o da strumenti dedicati a tale scopo, come sigilli, amuleti, talismani, pentacoli, erbe e piante, olii, incensi, rituali, bacchette magiche, ecc. con a volte il supporto di invocazioni di divinit\u00e0 o entit\u00e0 varie, oppure di evocazioni.\nDal punto di vista strettamente etimologico l'incantesimo dovrebbe richiedere l'uso della voce, la ripetizione di parole pi\u00f9 o meno in rima, una cantilena, ecc. Esso deriva infatti dal latino \"incantare\" con il significato di \u00abcantare formule magiche\u00bb."}
{"id": "770315", "revid": "536103", "url": "https://it.wikipedia.org/wiki?curid=770315", "title": "Distretto di Auckland", "text": "Il distretto di Auckland (informalmente chiamato Central Auckland) \u00e8 un'autorit\u00e0 territoriale della Nuova Zelanda che si trova entro i confini della regione di Auckland, nell'Isola del Nord, e comprende l'istmo di Auckland e le isole del golfo di Hauraki. L'intera area metropolitana della citt\u00e0 di Auckland, invece, comprende l'area urbanizzata di questo Distretto pi\u00f9 tutte le sue citt\u00e0 confinanti, cio\u00e8 North Shore, Waitakere e Manukau, oltre a parti dei confinanti Distretti di Papakura, Rodney e Franklin. Fa parte di quest\u00e0 autorit\u00e0 territoriale anche la cittadina di Parakai\nAuckland \u00e8 la pi\u00f9 grande citt\u00e0 neozelandese, con una popolazione residente stimata in oltre 400.000 abitanti. La citt\u00e0 \u00e8 anche sede del Consiglio regionale della regione omonima.\nStoria.\nNel novembre del 1989 il governo neozelandese ridisegn\u00f2 la mappa delle autorit\u00e0 territoriali del paese. Dopo numerose proteste e ricorsi legali, l'Auckland City Council venne fuso con altre 8 autorit\u00e0 locali confinanti, pi\u00f9 piccole, per formare il Distretto di Auckland odierno. Con questo atto la popolazione, rispetto a quella che era amministrata dal Distretto prima del 1989, \u00e8 raddoppiata.\nRecentemente \u00e8 stato richiesto da pi\u00f9 parti di procedere ad un'ulteriore integrazione fra il Distretto di Auckland e le citt\u00e0 confinanti (che gi\u00e0 fanno parte dell'area metropolitana di Auckland), soprattutto alla luce delle richieste di miglioramento dei servizi pubblici (che alcuni considerano altamente insufficienti per una citt\u00e0 di queste dimensioni). Molti chiedono la creazione di una nuova autorit\u00e0 unitaria. Ci\u00f2 porterebbe anche ad una maggiore efficienza (un solo Consiglio invece di sette locali ed uno regionale) e minore burocrazia, mentre chi \u00e8 contrario fa notare che tali unioni in passato non hanno portato i frutti sperati.\nGeografia fisica.\nLa parte principale del Distretto si trova su di un istmo. Il Waitemata Harbour, che si apre nel Golfo di Hauraki, separa l'istmo dalla citt\u00e0 di North Shore e dal resto del territorio settentrionale della regione di Auckland. Al contrario il Manukau Harbour, che si apre sul Mar di Tasman, separa l'istmo dalla citt\u00e0 di Manukau e dalla parte meridionale della regione. Tra le isole del golfo interno ci sono Rangitoto, Motutapu, Browns Island, Motuihe, Rakino, Ponui e Waiheke, mentre nel golfo esterno ci sono Little Barrier, Great Barrier e le Mokohinau Islands.\nAmministrazione.\nGemellaggi.\nAuckland \u00e8 gemellata con 5 citt\u00e0 ed ha relazioni di amicizia con altre 2. Tutte queste 7 citt\u00e0 si trovano sull'Oceano Pacifico:"}
{"id": "770316", "revid": "33689", "url": "https://it.wikipedia.org/wiki?curid=770316", "title": "Faustino (Imperatore delle Gallie)", "text": "\"Praeses\" della Gallia Belgica, Faustino istig\u00f2 le truppe di stanza ad \"Augusta Treverorum\" (Treviri) a ribellarsi contro Tetrico, probabilmente nella primavera o inizio estate 274. Dopo aver sconfitto Tetrico, l'imperatore Aureliano dovette sedare una seconda rivolta in Gallia, molto probabilmente quella di Faustino.\nPer motivare l'assenza di monete coniate da questo usurpatore nel regno, \u00e8 stato proposto che in realt\u00e0 Faustino non si fosse ribellato contro Tetrico, ma ne sarebbe stato il successore."}
{"id": "770317", "revid": "287204", "url": "https://it.wikipedia.org/wiki?curid=770317", "title": "Beta termodinamica", "text": "In meccanica statistica, si dice beta termodinamica una quantit\u00e0 numerica legata alla temperatura termodinamica di un sistema. La beta termodinamica pu\u00f2 essere vista come una connessione tra l'interpretazione statistica di un sistema e la termodinamica.\nDettagli.\nInterpretazione statistica.\nDal punto di vista statistico, \"\u03b2\" \u00e8 una quantit\u00e0 numerica che lega due sistemi macroscopici in equilibrio termodinamico. Si considerino due sistemi, 1 e 2, in contatto termico, con energie rispettivamente \"E\"1 e \"E\"2. Si assuma \"E\"1 + \"E\"2 = \"E\" costante. Il numero di microstati di ciascun sistema sar\u00e0 denotato da \u03a91 e \u03a92. Secondo i nostri assunti \u03a9\"i\" dipende solo da \"Ei\". Cos\u00ec il numero di microstati per il sistema combinato \u00e8\n\"\u03b2\" sar\u00e0 derivata dalla fondamentale assunzione che segue: \n\"Quando il sistema combinato raggiunge l'equilibrio termodinamico, il numero \u03a9 \u00e8 massimo.\" \n(In altre parole, il sistema ricerca naturalmente il numero massimo di microstati.) Pertanto, all'equilibrio:\nMa \"E\"1 + \"E\"2 = \"E\" implica \nPertanto\nLa relazione sopra dimostra la definizione di \"\u03b2\":\nCollegamento con la visione termodinamica.\nQuando due sistemi sono in equilibrio, hanno la stessa temperatura termodinamica \"T\". Cos\u00ec intuitivamente ci si pu\u00f2 aspettare che \"\u03b2\" sia legata a \"T\" in qualche modo. Questo legame \u00e8 dato dalla formula\ndove formula_7 \u00e8 la costante di Boltzmann. Cos\u00ec\nSostituendo nella definizione di \"\u03b2\" d\u00e0\nComparando con la formula termodinamica \nsi ottiene\ndove formula_12 \u00e8 talvolta chiamato la \"temperatura fondamentale\" del sistema con unit\u00e0 di energia."}
{"id": "770329", "revid": "52076", "url": "https://it.wikipedia.org/wiki?curid=770329", "title": "Museo Liechtenstein", "text": ""}
{"id": "770332", "revid": "1573940", "url": "https://it.wikipedia.org/wiki?curid=770332", "title": "Chiesa di San Quintino (Alliste)", "text": "La chiesa di San Quintino \u00e8 l'attuale chiesa parrocchiale di Alliste (LE) ed \u00e8 dedicata al santo patrono.\nStoria.\nNel 1455 venne fondata appena fuori dalle mura dall'Ospedale di San Quintino e dedicata al santo omonimo, nuovo patrono cittadino al posto di san Sabino. La sostituzione dell'antico patrono, un santo di tradizione bizantina, con uno \u201coccidentale\u201d, ufficialmente per aver liberato la citt\u00e0 da un'epidemia di peste, forse quella del 1429, va per\u00f2 letta anche come un'ulteriore tappa del processo di degrecizzazione della societ\u00e0 allistina del Quattrocento. Simili scelte erano state operate anche nelle vicine Racale (con il narbonense san Sebastiano) e Taviano (con san Martino di Tours) e nella poco pi\u00f9 lontana Torrepaduli (con san Rocco, il taumaturgo di Montpellier).\nIn una descrizione del 1618, la chiesa risulta essere stata all'epoca di pianta quadrata, suddivisa in tre navate da due file di tre pilastri e con altar maggiore delimitato posteriormente da un coro con stalli. Vi si accedeva da due porte, la maggiore sulla facciata e una minore alla fine della navata destra. Successivamente alla visita fu ordinata la costruzione di una sagrestia. Nel 1620 assunse temporaneamente le funzioni parrocchiali della chiesa matrice di San Salvatore (attuale chiesa di San Giuseppe), sottoposta a restauri.\nNel 1693 anche la chiesa di San Quintino venne sottoposta a restauri, su progetto di Ferdinando Sanfelice, fratello del vescovo di Nard\u00f2. La chiesa fu riconsacrata il 30 aprile del 1719 dal vescovo di Nard\u00f2, Antonio Sanfelice.\nNel 1863 fu avviata una radicale ristrutturazione dell'edificio, che fu trasformato con pianta a croce latina e conserv\u00f2 dell'originaria chiesa solo la navata centrale, con copertura a botte e sei pilastri: vennero allargate di 1,90 m le navate laterali, inserito il transetto, coperto all'incrocio da una cupola, e spostata pi\u00f9 in avanti di 2,65 m la facciata.\nNel 1875 la chiesa di San Quintino subentr\u00f2 come chiesa parrocchiale all'antica chiesa madre di San Salvatore.\nNel corso del Novecento si sono avute ulteriori modifiche, come la costruzione della cappella dedicata al Sacro Cuore. Nel 1978 nel timpano venne collocato un mosaico, realizzato da Luigi Moscara di Soleto e raffigurante il patrono san Quintino. Durante i restauri nel 1988 eseguiti da uno dei pi\u00f9 bravi mastri del Salento Luigi Cimino venne scoperta l'esistenza di pi\u00f9 antiche colonne inglobate nei pilastri che dividono le navate. Altri restauri nel 2004 hanno riguardato la ripulitura della facciata.\nDescrizione.\nLa facciata, nella quale si aprono tre portali di accesso, \u00e8 ad un solo ordine sormontato da un complesso fastigio, con decorazioni opera dello scalpellino Michele Rizzo (1831-1918) di Casarano.\nL'interno, con pianta a croce latina, \u00e8 suddiviso in tre navate per mezzo di pilastri e contiene, oltre al presbiterio, tre altari per lato e il transetto.\nLa navata centrale \u00e8 coperta con una volta a botte decorata con stucchi termina con un'abside dietro l'altare maggiore. Il transetto presenta la stessa altezza e larghezza della navata centrale e all'incrocio \u00e8 coperto da una cupola, poggiante su quattro pilastri (due dei quali aggiunti appositamente). La cupola, che \u00e8 ricoperta con embrici policromi, \u00e8 stata decorata internamente a stucco da Ippazio Antonio Rizzo (\"Quattro evangelisti\" nei pennacchi).\nNelle navate sono presenti alcuni altari (nella navata destra quelli di San Michele Arcangelo, di Sant'Antonio da Padova e di San Vito, in sostituzione di quelli precedentemente attestati di San Nicola e di San Francesco e della porta piccola; nella navata sinistra il fonte battesimale e gli altari di Santa Lucia, di San Giuseppe e di San Francesco di Paola, che hanno sostituito quelli precedenti di San Filippo apostolo e dell'Immacolata Concezione). Nel braccio sinistro del transetto \u00e8 l'altare della Madonna Immacolata, o Madonna dei Fiori, e in quello destro l'altare dedicato al santo titolare."}
{"id": "770333", "revid": "656614", "url": "https://it.wikipedia.org/wiki?curid=770333", "title": "Catene da neve", "text": "Le catene da neve sono speciali catene che si applicano tramite un sistema di ganci alle ruote motrici a contatto con gli pneumatici di un veicolo, per aumentare la presa su neve, fango, strade bianche (ghiaia) e, se sono del tipo rompighiaccio, anche sul ghiaccio.\nStoria.\nFurono inventate nel 1904 da Harry D. Weed e sono rimaste quasi invariate, anche se adesso esistono varie disposizioni della catena e versioni, come la rompighiaccio che ha un profilo specifico per rompere il ghiaccio, ma anche della misura delle maglie della catena, che varia da 7\u00a0mm, fino a 12\u00a0mm ed oltre per certe categorie di mezzi\nIn Italia a partire da maggio 2002 le catene da neve devono essere omologate.\nApplicazione.\nLe catene da neve devono essere utilizzate sulle ruote motrici, quindi per un veicolo a trazione anteriore si devono applicare obbligatoriamente le catene alle ruote anteriori, per i veicoli a trazione posteriore si devono applicare obbligatoriamente le catene alle ruote posteriori e per i veicoli a trazione integrale (secondo il Codice Stradale) sugli assi motori. Generalmente questa informazione \u00e8 riportata nel libretto di istruzioni dell'autovettura.\nNel caso il veicolo dia la possibilit\u00e0 di utilizzare le catene su tutte le ruote, anche se la trazione si ha solo su alcune ruote (trazione anteriore), si possono montare per migliorare la tenuta.\nLe catene da neve oltre ad avere una parte che permette la trazione, caratterizzata appunto dalla catena, hanno una o pi\u00f9 componenti che ne permettono sia la chiusura che la corretta tensione, questo sistema (che applica una forza sulla catena) \u00e8 necessario in quanto non \u00e8 sempre di facile soluzione ottenere il posizionamento ideale della catena e di conseguenza la giusta tensione, per questo dopo aver percorso poche decine di metri \u00e8 consigliabile verificare la correzione eseguita da tale sistema ed eventualmente provvedere ad un ulteriore sistemazione della catena e di tale sistema.\nObbligo e omologazione.\nL'obbligo in Italia \u00e8 indicato dall'articolo 1 della Legge 29 luglio 2010, n. 120 \"Disposizioni in materia di sicurezza stradale\" sulle strade maggiormente esposte al rischio di neve o gelo \u00e8 possibile che sia prescritta l'obbligatoriet\u00e0 ad avere le catene da neve a bordo o gli pneumatici da neve montati, per un predeterminato periodo, che indica come dal 1\u00ba aprile 2013 potranno essere commercializzate esclusivamente catene da neve contrassegnate con il marchio UNI.\nLe prescrizioni d'obbligatoriet\u00e0 sono definite dai singoli enti/concessionari delle strade, tramite la realizzazione di apposite ordinanze.\n\u00c8 opportuno tenere presente che i dispositivi di aderenza quali le catene da neve per autovetture, SUV, furgoni e per mezzi tipo \u201ctrasporto leggero\u201d devono essere costruiti a regola d'arte, ovvero essere conformi alla norma UNI 11313 (CUNA NC178-01) o ad equipollente norma valida in ambito comunitario, quale la norma austriaca \u04e6N v.5117 (decreto 10 maggio 2011, \"Norme concernenti i dispositivi supplementari di aderenza degli autoveicoli\").\nTipologia.\nLe catene da neve possono essere di diversi tipi a seconda della trama delle maglie:\nLe catene si distinguono anche a seconda della struttura delle maglie:\nInoltre la struttura di supporto laterale delle diverse catene pu\u00f2 essere costituita da una catena di tipo galle o ad anelli, da un cavo o da un sistema misto.\nFattori che hanno ridotto l'utilizzo delle catene.\nQueste catene sono state sostituite nel loro utilizzo quotidiano dalle gomme termiche, dette anche gomme invernali, perch\u00e9 queste gomme a differenza delle catene hanno meno limitazioni o problemi, qui sotto elencati:\nI vantaggi delle catene rispetto alle gomme termiche.\nTuttavia la catena ha prestazioni migliori rispetto alle gomme invernali, garantendo una maggiore aderenza sul terreno nella maggior parte dei casi, soprattutto nelle condizioni pi\u00f9 gravose e pericolose, come quelle elencate qui sotto:\nAccorgimenti e varianti.\nPer garantire la massima presa dello pneumatico e ridurre la possibilit\u00e0 di pattinare su neve, ghiaccio o acqua \u00e8 consigliabile montare pneumatici che abbiano la minor impronta trasversale possibile, ovvero pi\u00f9 stretti, questo perch\u00e9 si riesce a imprimere una maggiore forza e ridurre l'effetto aquaplaning e a schiacciare e spostare pi\u00f9 facilmente la neve, cos\u00ec come rompere il ghiaccio.\nCome varianti esistono diversi sistemi, che non sempre sono omologati in tutti i paesi e quindi riconosciuti come catene da neve:"}
{"id": "770338", "revid": "466539", "url": "https://it.wikipedia.org/wiki?curid=770338", "title": "Ol'ga Vladimirovna Baklanova", "text": "Biografia.\nGiovinezza.\nNata a Mosca da una famiglia di artisti, sua madre, Aleksandra Baklanova, era una promessa del teatro russo, che rinunci\u00f2 alla carriera per stare al fianco di suo marito Vladimir e dei suoi sei figli. All'et\u00e0 di sei anni, la piccola Ol'ga assistette ad una rappresentazione teatrale accompagnata da suo padre e si innamor\u00f2 del mondo della recitazione. Dopo aver conseguito i suoi studi umanistici all'Istituto \u010cernjavskij di Mosca, prosegu\u00ec la sua formazione artistica presso il prestigioso Teatro d'Arte di Mosca dove entr\u00f2 nel 1912 a soli sedici anni. Durante gli studi, nel periodo estivo, era solita trascorrere le vacanze in Crimea, dove conobbe Kostantin Stanislavskij e il drammaturgo Vladimir Nemirovi\u010d-Dan\u010denko che le consigliarono di tentare la via del cinema. Sebbene non esistano prove oggettive, sembra che nel 1914, proprio grazie all'appoggio dei due grandi artisti russi, la Baklanova abbia partecipato come esordiente ad alcune pellicole, di cui per\u00f2 non resta traccia, e tra i suoi compagni di ripresa sembra ci sia stata anche la grande attrice Marija Uspenskaja.\nNel 1917, con la caduta dello Zar, la sua famiglia sub\u00ec le repressioni dei Bolscevichi, che uccisero il padre e confinarono l'intera famiglia all'interno di una sola stanza della loro magione. Per ragioni di convenienza la giovane Ol'ga fu costretta a sposare un avvocato di nome Vladlimir Zoppi, e dovette recitare nel primo film propagandistico del nuovo regime dal titolo \"Chleb\", diretto e recitato da Richard Boleslawski, per permettere alla famiglia di non soffrire nuove rappresaglie.\nIl trasferimento negli Stati Uniti.\nNel 1919 il suo mentore Nemirovi\u010d-Dan\u010denko decise di istituire all'interno del Teatro d'Arte di Mosca la sezione \"Teatro Musicale\" con l'intento di creare allestimenti dei grandi classici del teatro con impostazioni d'avanguardia e sperimentali. Tra il 1920 e il 1925 la Baklanova fu la prima attrice di ben cinque di questi spettacoli, per i quali si perfezion\u00f2 studiando danza e tecniche di canto. Nel 1925 venne insignita dell'onorificenza di \"Attrice del popolo dell'Unione Sovietica\". Alcuni mesi dopo il Teatro D'Arte di Mosca si prepar\u00f2 ad una tourn\u00e9e che attravers\u00f2 l'Europa e giunse sino negli Stati Uniti, facendo il suo debutto in dicembre a New York. La tourn\u00e9e americana era stata organizzata dal celebre impresario Morris Gest il quale incoraggi\u00f2 e convinse l'attrice a disertare dalla sua compagnia teatrale che sarebbe partita a met\u00e0 del 1926 e di restare negli Stati Uniti.\nLa Baklanova venne invitata a tentare la via del cinema e fece cos\u00ec il suo debutto cinematografico (semplificando il suo nome in \"Olga Baclanova\") nel 1927, nella pellicola \"The Dove\" per la regia di Roland West. Protagonista del film era Norma Talmadge, e la Baclanova ebbe solo una particina, poco pi\u00f9 che un'apparizione. Tanto bast\u00f2, comunque, per farla notare. Il grande attore tedesco Conrad Veidt, che aveva lasciato la Germania per lavorare a Hollywood, la volle al suo fianco per il suo debutto americano in \"L'uomo che ride\" (1928), un film drammatico tratto da un romanzo di Victor Hugo. Il regista era Paul Leni, un altro grande nome del cinema europeo trasferito in California. Questa volta, il ruolo della duchessa Josiana nel film metteva Baclanova tra le protagoniste. Quando usc\u00ec, \"L'uomo che ride\" ebbe un tale successo che la Paramount ne prepar\u00f2 subito la versione sonorizzata e offr\u00ec un nuovo film all'attrice russa, \"La via del male\" (1928), diretto da Ludwig Berger, Mauritz Stiller, Lothar Mendes e Josef von Sternberg. Nell'estate del 1928, la Paramount offr\u00ec alla Baclanova un contratto di cinque anni. Venne scritturata per interpretare i due pi\u00f9 importanti film di quel momento prodotti dalla nota casa cinematografica: \"I dannati dell'oceano\" di Josef von Sternberg e \"Eliotropio (Forgotten Faces)\" di Victor Schertzinger. Di quello stesso anno sono \"Vita nuova (Three Sinners)\" con Pola Negri e il western \"Frana\", tratto da un soggetto di Zane Grey e diretto da Otto Brower.\nLe difficolt\u00e0 con il sonoro e il finale di carriera.\nCon l'avvento del sonoro la Paramount, all'epoca in serie difficolt\u00e0 economiche, decise di recuperare il terreno perso nei confronti delle altre case di produzione, investendo in una nuova pellicola, \"The Wolf of Wall Street\" al fianco di George Bancroft. La pellicola fu un successo di pubblico ma fu di funesto auspicio per l'attrice, il cui forte accento russo, che rendeva spesso incomprensibili le sue battute, venne da allora in poi sempre collegato al suo volto, diventando una sorta di marchio per i suoi personaggi, costringendola nell'angusto \"clich\u00e9\" della donna dell'Est.\nLa Baclanova fu cos\u00ec costretta ad accettare la parte di una moglie senza scrupoli, di origini russe, nella pellicola \"A Dangerous Woman\" (1929), che fu la sua seconda interpretazione con l'apporto del sonoro, e in \"The Man I Love\" (1929) di William Wellman nel ruolo di una ricca donna, Sonia Barondoff, innamorata di un pugile, interpretato da Richard Arlen.\nNel 1929, stanca di essere costretta in personaggi stereotipati legati al suo forte accento, decise di citare in giudizio il suo primo manager, Al Rosen, per chiedere lo scioglimento del contratto. La motivazione ufficiale fu che l'attrice non era consapevole della durata quinquennale del contratto al momento della firma, a causa della sua scarsa confidenza con la lingua inglese. L'attrice vinse la causa e nell'estate dello stesso anno decise di sposare il suo fidanzato Nicholas Soussanin, un attore di scarso talento, che ricopriva vari ruoli minori in molte pellicole dell'epoca. In quello stesso periodo firm\u00f2 un nuovo contratto con la Paramount, che per\u00f2 le rifiut\u00f2 ruoli di prima attrice.\nTuttavia, dopo un tentativo di promozione pubblicitaria per rinnovare la sua immagine, in novembre la casa cinematografica decise di rescindere il contratto con la Baclanova, che accett\u00f2 l'offerta del regista britannico Herbert Wilcox per un ruolo nella pellicola \"The Life of Beethoven\" girata in Inghilterra. Tuttavia, dopo essere partita con suo marito presso gli studi di produzione, le riprese vennero interrotte dopo soli due mesi e l'attrice fu costretta a tornare a Hollywood. Qui accett\u00f2 di interpretare due musical per conto della Twentieth Century Fox, \"Cheer Up and Smile\" di Sidney Lanfield e \"Are You There?\" di Hamilton MacFadden. In entrambi i film si trov\u00f2 nuovamente prigioniera della sua immagine di \"femme fatale\", rafforzando cos\u00ec il nomignolo di \"Tigre Russa\". Durante le riprese dell'ultima pellicola, l'attrice era gi\u00e0 in stato interessante e alla nascita di suo figlio rest\u00f2 per un anno lontano dal set.\nAl suo ritorno sul set, a met\u00e0 del 1931, recit\u00f2 nel film \"The Great Lover\" prodotto dalla Metro-Goldwyn-Mayer, che segn\u00f2 il debutto dell'attrice Irene Dunne in qualit\u00e0 di cantante. La critica salut\u00f2 con favore la sua interpretazione di una cantante d'opera di mezza et\u00e0, ma ci\u00f2 non fu sufficiente per convincere l'attrice ad abbandonare temporaneamente il mondo del cinema per ritornare al teatro. Nell'ottobre del 1931 apparve nell'allestimento di \"Silent Witness\" al fianco di Branwell Fletcher, spettacolo che segn\u00f2 l'esordio di Lionel Atwill sui palcoscenici di Broadway.\nIn novembre, la MGM la chiam\u00f2 per interpretare il ruolo di \"Cleopatra\" nel capolavoro di Tod Browning \"Freaks\" (1932), una pellicola maledetta, criticata e denigrata al tempo della sua uscita, ma divenuta poi un \"cult movie\" a partire dagli anni settanta. Al termine della sua carriera si ritir\u00f2, forse per motivi di salute, in Svizzera, a Vevey, dove mor\u00ec nella sua abitazione il 6 settembre 1974."}
{"id": "770340", "revid": "17654", "url": "https://it.wikipedia.org/wiki?curid=770340", "title": "Lord Ruthwen", "text": ""}
{"id": "770347", "revid": "15756", "url": "https://it.wikipedia.org/wiki?curid=770347", "title": "8,8 cm FlaK", "text": "Il cannone contraerei Fliegabwehrkanone (FlaK), soprannominato Flak 88, fu uno dei cannoni di maggior successo della seconda guerra mondiale. Venne utilizzato anche come cannone controcarri ed in questa funzione si dimostr\u00f2 una delle armi meglio riuscite fra quelle prodotte nell'intervallo fra le due guerre mondiali.\nLe origini.\nNel corso della prima guerra mondiale era stato prodotto dalla Krupp e dalla Erhardt (successivamente Rheinmetall) un cannone contraereo del calibro di 88 mm ( FlaK) destinato a difendere le citt\u00e0 tedesche nelle zone della Ruhr e della Renania dalle incursioni aeree che, nel 1917, cominciavano a interessare quelle zone, prossime ai confini con la Francia.\nDopo il trattato di Versailles la Krupp, per eludere le clausole che limitavano la produzione di artiglierie in Germania, invi\u00f2 un gruppo di tecnici in Svezia per sviluppare cannoni contraerei in collaborazione con la Bofors: il prodotto finale fu il Bofors, ma l'esercito tedesco valut\u00f2 le caratteristiche del pezzo ancora insufficienti e richiese la progettazione di un cannone di calibro superiore. Nel frattempo, nel 1933 la Germania aveva denunciato il Trattato di Versailles, quindi questo nuovo pezzo comparve direttamente con la denominazione tedesca, Flak Mod 18. Fu subito chiaro che si trattava di un cannone molto ben riuscito, e fu ordinato in un gran numero di esemplari per la \"Luftwaffe,\" che aveva le competenze per la difesa aerea della Germania. Il Mod 18 aveva la canna in un pezzo unico, caratteristica che rendeva necessaria la completa sostituzione di essa dopo un certo numero di tiri. Con il FlaK 36 la canna fu costruita in sezioni separate, facilitando quindi la sostituzione delle canne usurate dal tiro e permettendo di sostituire solo la sezione adiacente alla culatta (quella che, a causa della maggiore temperatura, si usurava pi\u00f9 facilmente).\nIl modello FlaK Mod 37 aveva un sistema di trasmissione dati ottimizzato per l'impiego da postazioni fisse (quindi per essere utilizzato per la difesa contraerea del territorio e non per quella delle unit\u00e0 da campagna). In pratica questi tre modelli erano intercambiabili, quindi non era difficile vedere canne del Mod 18 su affusti del Mod 37 e viceversa.\nFlaK 18.\nIl cannone \"FlaK 18\" aveva una canna in due pezzi, incamiciati in modo da poter sostituire solo una parte della canna stessa, della lunghezza di 53 calibri (anche se il cannone era indicato come L/56) per una lunghezza totale di . Il meccanismo di otturazione era a movimento orizzontale semiautomatico, attivato da una molla messa in tensione dal rinculo del pezzo. L'affusto era a crociera (\"kreuzlafette\") su un piedistallo relativamente alto, per permettere il movimento dell'otturatore anche alla massima elevazione del pezzo. L'affusto a crociera permetteva un brandeggio per 360\u00b0, ma aumentava il peso e le difficolt\u00e0 di messa in batteria rispetto agli affusti a cassone o a gambe divaricabili. In ordine di marcia due travi della crociera erano sollevate e le altre erano messe su carrelli a ruota singola (nei primi modelli le ruote erano con gomme piene invece che con pneumatici). Il movimento in elevazione era da -3\u00b0 a 85\u00b0, permettendo quindi al cannone di impegnare anche bersagli terrestri. Il peso del pezzo in batteria era di . I serventi erano protetti dal tiro delle armi leggere da una scudatura fissata all'affusto del pezzo.\nIl pezzo dimostr\u00f2 una notevole precisione sia nel tiro terrestre che in quello contraereo. Una squadra di serventi ben addestrata teoricamente poteva sparare 15 colpi al minuto, cadenza di tiro comunque limitata dalle esigenze logistiche. I colpi erano tutti a cartoccio proietto (cio\u00e8 con la granata che veniva caricata come corpo unico col bossolo che conteneva la carica di lancio, a differenza di quanto avveniva e avviene con gli obici in cui la granata viene caricata e successivamente si introduce la carica di lancio variabile) del peso di nel caso del proietto ad alto esplosivo (contro bersagli generici). Successivamente fu introdotto un proiettile perforante del peso di e con una velocit\u00e0 alla bocca di . Il peso dei proiettili chiarisce le esigenze logistiche che limitavano la cadenza di tiro del pezzo: sparando a pieno ritmo praticamente sarebbe stato necessario un rifornimento di di munizioni.\nIl proiettile ad alto esplosivo aveva una quota massima di , ma raggiungeva la massima efficacia a , la massima gittata nel tiro terrestre era di . Utilizzato come arma anticarro poteva impegnare bersagli con il tiro nel primo arco (tiro diretto) fino a .\nFlaK 36.\nL'esperienza della Guerra di Spagna spinse i progettisti tedeschi a rivedere il progetto del FlaK 18. La piattaforma a \"kreuzlafette\" fu conservata, ma ne fu aumentata la stabilit\u00e0 e furono modificati i carrelli, che ora divennero a doppia ruota e sempre con pneumatici. Dato che ora i carrelli anteriore e posteriore erano intercambiabili, il movimento poteva avvenire con la canna rivolta sia in avanti che indietro, accorciando in tal modo i tempi richiesti per mettere il pezzo in ordine di marcia.\nLa modifica pi\u00f9 importante, tuttavia, era nella costruzione della canna, che ora era in tre sezioni, tenute insieme da un manicotto esterno (che caratterizz\u00f2 tutte le versioni successive del pezzo). In questo modo era possibile sostituire una sola sezione della canna, risparmiando cos\u00ec sull'impiego sia di mano d'opera sia di materiale nel corso della vita del cannone.\nLunghezza della canna, meccanismo di otturazione e scudatura erano uguali a quelli del FlaK 18.\nFlaK 36/41.\nNel corso del 1942 la produzione di canne per il FlaK 41 super\u00f2 la produzione di affusti, quindi, data la pressante necessit\u00e0 di pezzi contraerei, alcune canne furono adattate agli affusti del FlaK 36, dando origine ad un ibrido fra i due pezzi. Non si sa quanti di questi pezzi siano stati effettivamente costruiti.\nFlaK 37.\nUno dei problemi pi\u00f9 sentiti del tiro contraerei \u00e8 il problema della determinazione del punto futuro, cio\u00e8 del punto in cui la traiettoria del proiettile intercetta la traiettoria dell'aereo. Nel FlaK 18 e nel FlaK 36 il punto futuro veniva determinato tramite apparati ottici e la spoletta del proiettile era graduata prima del caricamento. Per migliorare questo sistema di mira nei nuovi modelli di 88 si adott\u00f2 un sistema di \"seguire il punto\", in cui si doveva seguire con la tacca di mira un punto che si muoveva su una scala graduata. Il punto (di colore diverso per il puntatore in elevazione e per il puntatore in azimuth) era mosso sulla scala da una centrale di calcolo elettromeccanica (\"Funkmessgerate\"), che dirigeva il tiro di tutta la batteria di cannoni. Generalmente le batterie erano su 4 pezzi, che tatticamente venivano disposti a losanga (a rombo), con la centrale di tiro al centro. Oltre a questo sul nuovo cannone era previsto un meccanismo per l'impostazione in continuo del ritardo della spoletta (cio\u00e8 della quota a cui doveva esplodere il proiettile).\nSul FlaK 37 si torn\u00f2 alla canna in due pezzi del FlaK 18, e questo nuovo sistema di mira praticamente imped\u00ec che potesse essere usato nel ruolo anticarri. L'affusto rimase praticamente lo stesso del FlaK 36.\nOltre al FlaK 37 furono costruiti 12 FlaK 37/41, in cui la canna era stata sostituita con quella del FlaK 41.\nFlaK 41.\nFin dall'inizio della guerra la Luftwaffe, a cui era demandata tutta la difesa aerea della Germania, si rese conto della necessit\u00e0 di avere un cannone con una maggiore quota operativa, e quindi una maggiore velocit\u00e0 alla bocca. La Rheinmetall-Borsig inizi\u00f2 lo sviluppo di una nuova canna, producendo i nuovi prototipi nel 1941, ma producendo il cannone completo solo nel 1943. Il meccanismo di recupero e di ammortizzazione del rinculo fu rivisto, spostando la culla in posizione orizzontale e sostituendo il piedistallo con un perno per abbassare l'altezza del pezzo. La nuova canna era lunga 72 calibri, cio\u00e8 (anche se era definito L/74), costruita in tre parti alesate tenute unite da un manicotto. Il proiettile pesava ed aveva una velocit\u00e0 alla bocca di , quindi per caricarlo era stato previsto un calcatoio automatico. La quota massima per il proiettile era di , mentre la quota di massima efficacia era di . I proiettili ad alto esplosivo per il tiro terrestre avevano un peso di ed una gittata massima di . Il FlaK 41 aveva un peso di in ordine di marcia e di in batteria. L'angolo di tiro variava da -3\u00b0 a 90\u00b0, mentre il brandeggio restava a 360\u00b0. La massima cadenza di tiro (teorica) era di 20 colpi al minuto.\nDKM 43.\nQuesto cannone si discosta totalmente dalla linea degli altri cannoni da ed a rigore non pu\u00f2 essere considerato un cannone contraerei, ciononostante pu\u00f2 essere inserito in questa voce, considerando che usava la testata dei proiettili antiaerei da . Il \"Dusenkanon\" (o \"DKM 43 \" o \"DUKA \", in altre fonti) era un cannone senza rinculo da che doveva essere caricato su un caccia pesante (i candidati erano il Bf 110 e lo Ju 88) per impegnare le formazioni aeree alleate. Il cannone aveva un singolo colpo, e due tubi Venturi dopo l'otturatore, per ridurre le forze di rinculo sull'aereo. Il cannone era caricato a terra e, dopo il colpo, il caccia doveva rientrare per riutilizzare nuovamente l'arma. Il progetto era ancora in fase di studio alla fine della guerra.\nI semoventi.\nNel 1943 l'esercito tedesco fece costruire 14 veicoli basati sul trattore Daimler-Benz da 18 tonnellate, montando sul trattore stesso una bocca da fuoco \" FlaK 37\". Le bocche da fuoco erano simili a quelle trainate, a parte il sistema di controllo del tiro. Questo fu fatto semplicemente rimuovendo la crociera di appoggio e fissando il piedistallo sul pianale posteriore. Per proteggere gli artiglieri fu aggiunto uno scudo a tre lati, il cofano motore e il posto di guida furono blindati. L'impiego tattico era previsto come protezione semimobile, considerando che la cadenza di fuoco e la velocit\u00e0 di brandeggio di un pezzo da non erano sufficienti a proteggere una colonna in movimento da attacchi a bassa quota. Come per il FlaK 37, era totalmente escluso l'impiego come artiglieria controcarri. Con il deterioramento della situazione bellica il progetto fu abbandonato.\nImpiego.\nIl primo impiego bellico dell'88 fu nella guerra di Spagna, in dotazione alla Legione Condor (il reparto della Luftwaffe inviato in appoggio alle truppe nazionaliste). Usato inizialmente nel suo ruolo nominale (contraerei), nel 1937 fu considerato utile anche nel ruolo controcarri e da quel momento fu utilizzato anche nel ruolo terrestre, tanto che nell'offensiva contro la Catalogna (ultima grande offensiva della guerra) i colpi sparati contro bersagli aerei furono solo il 7% del totale.\nNonostante questi risultati non tutti erano convinti della soluzione di utilizzare cannoni contraerei in funzione controcarri, tanto che questa modalit\u00e0 di impiego non era ancora stata codificata all'inizio della Seconda guerra mondiale. Tuttavia la \"Waffenamt\" (Ispettorato per le armi) continu\u00f2 a studiare proiettili perforanti per questa arma. Il 21 maggio 1940 la \"7\u00aa Panzerdivision\" fu attaccata da due divisioni di fanteria (5\u00aa e 25\u00aa Divisione fanteria) britanniche, rinforzate da una brigata corazzata (\"1st Army Tank Brigade\") nei pressi di Arras in Francia. I carri Matilda britannici ebbero presto ragione dei Panzer 38(t) che formavano la parte pi\u00f9 consistente dei carri tedeschi, ed investirono direttamente le fanterie, senza che i PaK 36 riuscissero a fermarli. A quel punto il comandante della divisione (generale Rommel) ordin\u00f2 di mettere in posizione gli 88 che, finalmente, ebbero ragione delle corazze dei carri britannici. Da quel momento l'utilit\u00e0 degli 88 nell'uso controcarri non fu pi\u00f9 messa in discussione.\nRommel continu\u00f2 ad usare gli 88 come arma controcarri per tutta la Campagna del Nord Africa. Particolarmente rilevante sotto questo aspetto \u00e8 la difesa del Passo Halfaya, noto fra i carristi britannici come \"Hellfire Pass\" (passo del fuoco dell'inferno). Fino alla fine della guerra gli 88 contraerei furono utilizzati su tutti i fronti anche come armi controcarri, anche dopo che erano stati sviluppati cannoni controcarri dello stesso calibro.\nTuttavia l'uso controcarri non distolse gli 88 dal loro compito primario, che era quello di impegnare le forze aeree nemiche. Utilizzati dalla \"Wehrmacht\" inquadrati nell'artiglieria contraerei divisionale, ogni divisione aveva in organico un \"Abteilung\" (gruppo) contraerei su 8 pezzi da e 18 pezzi da , serviti 762 uomini. I cannoni da furono impiegati anche dalla \"Luftwaffe\" per la difesa territoriale della Germania. Attorno alle citt\u00e0 tedesche furono realizzate vere e proprie barriere antiaeree per fermare le incursioni dei bombardieri alleati, e, fin dal 1941, i calibri maggiori furono installati su speciali torri da cui avevano possibilit\u00e0 di tiro senza ostacoli terrestri. In questo impiego, basta ricordare che Monaco era circondata da 33 batterie contraerei, comprendenti 66 cannoni da 88 dei vari tipi. Gli effetti della FlaK sono riportati da un documento dello SHAEF del gennaio 1945:\nDopo la seconda guerra mondiale, il cannone rimase in servizio in un numero limitato di esemplari in Jugoslavia, anche come cannone navale sulla nave scuola Galeb. Furono utilizzati anche dall'esercito norvegese i cannoni lasciati dai tedeschi dopo la resa.\nL'impiego nel Regio Esercito.\nNel giugno del 1939 l'Italia aveva forti crediti (circa 300 milioni di lire dell'epoca) nei confronti della Germania per la cessione di materiali lavorati, quindi il Ministero della Guerra propose che venissero saldati con la cessione di 50 batterie di \" FlaK\" (88/55 nella denominazione italiana), pari a 300 bocche da fuoco e relativo munizionamento. Mentre la proposta fu accettata in linea di massima, le autorit\u00e0 tedesche fecero presente di non avere a disposizione tanti pezzi, quindi saldarono il debito in parte con gli \" FlaK\" ed in parte con i \"M37(t)\" (75/50 nella denominazione italiana). Nella proposta presentata dalle autorit\u00e0 tedesche era prevista anche la fornitura da parte italiana di parti meccaniche per cannoni contraerei e controcarri, quindi la produzione di componenti per artiglierie fu avviata nelle officine Ansaldo (Genova e Pozzuoli) e OTO. Le batterie erano fornite complete di centrale di tiro Zeiss Mod. 36 e relative apparecchiature ausiliarie.\nLe batterie cominciarono a giungere in Italia pochi giorni dopo l'ingresso dell'Italia in guerra, ed inizialmente furono assegnati in parte alla MACA per la protezione delle principali citt\u00e0 ed in parte inviate in Libia per la protezione dei porti. Alcuni gruppi furono successivamente assegnati a reparti mobili motocorazzati, ma fu subito evidente che il Regio Esercito non aveva a disposizione un trattore con caratteristiche adatte al traino del pezzo, dato che il compito era affidato ai Lancia 3Ro, privi di trazione integrale. Alla fine del 1940 erano disponibili 44 pezzi e relative centrali di tiro. A partire dall'ottobre 1942 diverse batterie, pur restando tedesche, furono utilizzate da personale italiano per la protezione di infrastrutture militari e centri abitati, pratica ulteriormente intensificata nel 1943, arrivando ad interessare pi\u00f9 di 100 batterie. Oltre ai cannoni che giungevano per i canali stabiliti nel 1940, nel 1943 furono trasferiti 24 pezzi e relativi trattori Sd.Kfz. 7, destinati all'equipaggiamento della 1\u00aa Divisione corazzata \"M\". L'88/55 nel Regio Esercito fu utilizzato nel suo ruolo naturale, cio\u00e8 come arma contraerei, e l'utilizzo come cannone controcarri fu limitato all'Africa Settentrionale (Libia e Tunisia) per pochi gruppi autocampali.\nI trattori.\nPer assicurare la mobilit\u00e0 di artiglierie del peso dei cannoni da (superiore sempre alle in ordine di marcia) erano richiesti trattori particolarmente potenti, e, nell'ambito delle forze armate tedesche, la mobilit\u00e0 veniva assicurata con i semicingolati da . Tuttavia fino al 1934 non erano in servizio veicoli abbastanza potenti, quindi nei primi anni di servizio gli 88 erano trainati dai Sd.Kfz. 11. Il primo trattore effettivamente adatto fu il veicolo KMm 8, prodotto dalla Krauss-Maffei di Monaco di Baviera a partire dal 1934. Tuttavia il veicolo maggiormente utilizzato fu il Sd.Kfz. 7, che comparve nel 1938 come evoluzione del veicolo precedente. Gli 88 del Regio Esercito venivano trainati dai Breda 61, semicingolati di struttura simile ai Sd.Kfz. 7, quando questo si rese disponibile. Presumibilmente fu usato come trattore in condizioni di emergenza anche il Sd.Kfz. 9. \u00c8 documentato l'utilizzo come trattore anche dello Spa 41 Dovunque."}
{"id": "770350", "revid": "767487", "url": "https://it.wikipedia.org/wiki?curid=770350", "title": "8,75 mm", "text": "L'8,75\u00a0mm \u00e8 un formato cinematografico di cui abbiamo pochissime notizie. Nacque negli anni settanta nella Repubblica Popolare Cinese, dove viene ancora oggi usato.\n\u00c8 simile al Super 8, ma richiede, ovviamente, proiettori specificamente progettati per questo formato. Per quanto riguarda le cineprese, , ci\u00f2 in quanto il formato 8,75\u00a0mm fu introdotto, principalmente, allo scopo di proiettare documentari e film propagandistici."}
{"id": "770358", "revid": "122647919", "url": "https://it.wikipedia.org/wiki?curid=770358", "title": "Anthony Marchi", "text": "Carriera.\nCresciuto nelle giovanili del , debutt\u00f2 a 17 anni in prima squadra nell'aprile del 1950, ma fino al 1954, con il passaggio di Ronnie Burgess allo trov\u00f2 poco spazio con la maglia degli \"Spurs\".\nNel 1957 si trasferisce in Italia al Lanerossi Vicenza, giocando 30 incontri e mettendo a segno 7 reti. Passa poi al Talmone Torino con cui gioca 29 partite con 4 gol.\nRitornato al nel 1959, non riusc\u00ec a trovare molto spazio in squadra, dato che nel frattempo gli \"Spurs\" lo avevano sostituito con Dave Mackay. Fu solo quando Danny Blanchflower e lo stesso Mackay si infortunarono contemporaneamente che Marchi pot\u00e9 trovare un posto da titolare: dopo le sue ottime prestazioni nella stagione 1962-1963, la stagione successiva venne nominato capitano della squadra.\nLasci\u00f2 il nel 1965 per diventare allenatore del Cambridge City, formazione impegnata nella Southern League, non dopo aver festeggiato la vittoria di due First Division (1951 e 1961, gli unici della storia della formazione bianco-blu), di due FA Cup (1961 e 1962) di due Community Shield (1962 e 1963) e della Coppa delle Coppe 1962-1963.\nPer un breve periodo fu allenatore anche del Northampton Town."}
{"id": "770361", "revid": "767487", "url": "https://it.wikipedia.org/wiki?curid=770361", "title": "Antonio Berlese", "text": "Biografia.\nStudi\u00f2 al liceo Foscarini di Venezia, per poi iscriversi all'Universit\u00e0 di Padova, dove nel 1883 si laure\u00f2 in scienze naturali. Nel 1887, dopo essersi specializzato con Adolfo Targioni Tozzetti nella Stazione di entomologia agraria di Firenze, insegn\u00f2 zoologia agraria presso la Scuola superiore di agricoltura di Portici. Rientrato a Firenze, dal 1903 sino alla morte diresse la stazione di entomologia agraria. Fond\u00f2, assieme a suo fratello Augusto Napoleone, la \"Rivista di patologia vegetale\" e fu socio onorario della Soci\u00e9t\u00e9 entomologique de France.\nAllievo di Giovanni Canestrini, Berlese \u00e8 stato anche uno studioso di acarologia ed \u00e8 considerato il fondatore della sistematica degli acari. Nel 1906 Berlese scopr\u00ec che una vespa (imenottero), chiamata in seguito \"Prospaltella berlesei\", era capace di uccidere la \"Diaspis pentagona\", parassita delle foglie del gelso. Con questo sistema di difesa biologica si riusciva a salvare la vita delle piante. In tal modo divulg\u00f2 in Italia il concetto di lotta biologica."}
{"id": "770367", "revid": "1543377", "url": "https://it.wikipedia.org/wiki?curid=770367", "title": "Il pony di Lisa", "text": "Il pony di Lisa \u00e8 un episodio della nota serie animata \"I Simpson\", nello specifico si tratta dell'ottavo della terza stagione. And\u00f2 in onda per la prima volta il 7 novembre 1991 negli Stati Uniti sul canale televisivo Fox, e in Italia su Canale 5 il 14 novembre 1993.\nL'episodio fu scritto da Al Jean e Mike Reiss, mentre il regista fu Carlos Baeza. Risale a questo episodio la prima apparizione del personaggio della cuoca Doris.\nPer questa interpretazione il doppiatore di Homer Simpson, Dan Castellaneta, vinse un Primetime Emmy Award nel 1992.\nTrama.\nLisa ha bisogno di un'ancia per il suo sassofono per il saggio di musica che si terr\u00e0 a scuola nel pomeriggio (i tre giudici del saggio sono Gengive Sanguinanti Murphy, la Cuoca Doris e il giardiniere Willie). Chiede allora a Homer, chiamandolo al lavoro, di passare per il negozio di musica per comprare l'ancia. Ovviamente Homer non sa nemmeno cosa sia un'ancia e non ricorda nemmeno lo strumento che suona Lisa.\nIl negozio di musica si trova di fianco al bar di Boe e preferisce passare prima a bere una birra Duff, promettendosi che alle 19, ora di chiusura del negozio sarebbe andato a comprare l'ancia. Alle 19 esce dal bar e trova il negozio chiuso. Il proprietario era uscito un paio di minuti prima per passare da Boe a prendersi una birra. Grazie all'intervento di Boe, il proprietario si convince a riaprire il negozio e Homer riesce ad acquistare l'ancia. Ma quando giunge a scuola \u00e8 troppo tardi, poich\u00e9 Lisa ha gi\u00e0 cominciato a suonare senza l'ancia con risultati disastrosi.\nHomer \u00e8 chiaramente dispiaciuto. Decide allora di voler riconquistare l'affetto di Lisa regalandole un pony che per\u00f2 costa 5.000 dollari. Ricorre allora a un prestito di Burns con tasso da usura.\nMa mantenere un pony costa e Homer \u00e8 costretto a lavorare anche di notte presso il Jet Market di Apu. Chiaramente Homer non riesce a sopportare i ritmi. Marge \u00e8 costretta a rivelare a Lisa degli alti costi per il mantenimento del pony e soprattutto degli sforzi che sta facendo Homer per mantenerlo. Lisa, a malincuore, decide di restituire il pony, permettendo cos\u00ec al padre di smettere di lavorare al Jet Market di Apu, il quale lo ricorda come il suo miglior commesso.\nProduzione.\nL'episodio venne scritto da Al Jean e Mike Reiss, all'epoca showrunner della serie animata. Secondo le loro ricostruzioni, per produrre \"Il pony di Lisa\" utilizzarono i ritagli di tempo notturni lavorando dalle ventidue all'una ogni sera dopo aver terminato la loro consueta giornata lavorativa di circa 12-14 ore. L'idea di partenza degli sceneggiatori era quella di sviluppare una storyline che coinvolgesse una delle passioni di Lisa e alla fine si opt\u00f2 per il pony, provando a immaginare le dinamiche che si sarebbero create in una famiglia con un pony fra le mura domestiche.\nIl creatore dei Simpson, Matt Groening, afferm\u00f2 che rendere animati i cavalli \u00e8 \"la cosa pi\u00f9 difficile da fare\". Gli animatori sfruttarono quindi alcuni riferimenti fotografici fra cui di Eadweard Muybridge per realizzare il cavallo Principessa.\nIl personaggio della signora che vende il pony a Homer \u00e8 ispirato all'attrice Katharine Hepburn e venne doppiata da Tress MacNeille. Il personaggio della cuoca Doris, che qui compare per la prima volta, fu doppiato dalla segretaria di edizione Doris Grau, che le prest\u00f2 la voce anche nelle successive apparizioni e doppi\u00f2 vari altri personaggi nel corso degli anni. Quando la Grau mor\u00ec tutti i personaggi da lei doppiati vennero ritirati dalla serie in segno di rispetto, eccetto la cuoca Doris, che continu\u00f2 ad apparire senza mai parlare.\nRiferimenti.\nLa scena di apertura dell'episodio, nella quale Homer sogna di essere una scimmia, \u00e8 ispirata al film \"\". Quando Homer rivede alcuni filmini del passato, ne nota uno nel quale guardava in TV \"Fantasilandia\" invece di prestare attenzione ai primi passi della figlia Lisa. La scena nella quale Lisa si risveglia accanto al pony \u00e8 una citazione del film \"Il padrino\", dove il personaggio di Jack Woltz trova la testa del suo cavallo nel letto in segno di intimidazione da parte della mafia. Una parte della musica che si sente quando Homer si addormenta alla guida \u00e8 \"Golden Slumbers\", un pezzo dei Beatles incluso nell'album \"Abbey Road\".\nAccoglienza.\nAlla sua prima trasmissione, \"Il pony di Lisa\" ottenne un indice di penetrazione del 13,8%, pari a circa 12,7 milioni di telespettatori. Si piazz\u00f2 al trentacinquesimo posto fra i programmi pi\u00f9 visti della settimana e fu il programma della rete Fox che ottenne gli ascolti pi\u00f9 alti in quella settimana.\nIl doppiatore Dan Castellaneta ottenne il Premio Emmy per il suo doppiaggio di Homer in questo episodio.\nAnche le reazioni da parte dei critici furono in generale molto positive: gli autori del libro \"I Can't Believe It's a Bigger and Better Updated Unofficial Simpsons Guide\", Warren Martyn e Adrian Wood lodarono le scene dei flashback di Lisa bambina. Bill Gibron di \"DVD Verdict\" defin\u00ec l'episodio \"Il pony di Lisa\" come \"senza prezzo\", sostenendo che \"mescolasse vecchie storie con nuove esperienze, combinandole con alcune delle migliori battute della serie\"; Gibron assegn\u00f2 all'episodio una valutazione di 100/100. Anche Nate Meyers di \"Digitally Obsessed\" assegn\u00f2 il punteggio pieno all'episodio (5/5), sostenendo che \"i patiti di film troveranno strepitosi\" i riferimenti alle pellicole di Coppola e Kubrick. Il riferimento alla scena del cavallo conquist\u00f2 il settimo posto della classifica di Nathan Ditum per \"Total Film\" sui migliori riferimenti cinematografici nella storia della serie animata. Il riferimento a \"2001: Odissea nello spazio\" invece venne citato dal quotidiano \"The Star-Ledger\" come una delle loro citazioni preferite di Kubrick all'interno de \"I Simpson\". Sulle pagine di \"The Guardian\" David Eklid afferm\u00f2 che episodi come \"Il pony di Lisa\" e \"Pap\u00e0-zzo da legare\" rendessero la terza stagione de \"I Simpson\" \"la migliore stagione di tutti gli show televisivi di sempre\". Inoltre Molly Griffin del \"The Observer\" sostenne che episodi come \"Il pony di Lisa\" sono fra quelli che \"hanno reso lo show la forza culturale che \u00e8 oggi\". Una recensione meno positiva fu quella a firma di Colin Jacobson di \"DVD Movie Guide\", il quale afferm\u00f2 che episodi come questo \"in cui Homer deve riscattarsi con qualcun altro non sono una rarit\u00e0\" e che \"non ha offerto una grande rappresentazione\".\nUna lista dei dieci episodi migliori della serie a opera del fan site \"The Simpsons Archive\" e ripresa dal quotidiano \"USA Today\" include l'episodio \"Il pony di Lisa\" alla settima posizione. Inoltre il professor Paul Cantor, docente di inglese dell'Universit\u00e0 della Virginia, sfrutt\u00f2 questo episodio come esempio per provare che \"I Simpson\" non promuovono modelli e valori negativi come sostenevano alcuni critici."}
{"id": "770371", "revid": "38275", "url": "https://it.wikipedia.org/wiki?curid=770371", "title": "88 mm FlaK", "text": ""}
{"id": "770372", "revid": "17654", "url": "https://it.wikipedia.org/wiki?curid=770372", "title": "Monaco Dendrita", "text": ""}
{"id": "770374", "revid": "1881833", "url": "https://it.wikipedia.org/wiki?curid=770374", "title": "Stefano Turconi", "text": "Biografia.\nDopo essersi diplomato all'Accademia di Brera e alla Scuola d'Arte del Castello Sforzesco di Milano, Turconi \u00e8 entrato, come allievo di Alessandro Barbucci nell'Accademia Disney.\nAlla fine degli anni '90 ha cominciato a collaborare attivamente con la Walt Disney Italia, prima su Topolino, poi sulle diverse serie innovative che proprio in quegli anni stavano prendendo il via. In particolare, ha collaborato con \"PKNA\" con Mickey Mouse Mystery Magazine, e \"W.I.T.C.H.\".\nNel 2001 Turconi si trova cofondatore del Settemondi Studio, un gruppo di autori italiani nato da un'idea dell'amico di lunga data Giovanni Gualdoni. Lo Studio pubblica fumetti soprattutto in Francia per la casa editrice Soleil Productions (Edizioni BD in Italia).\nIn particolare, Turconi \u00e8 disegnatore di \"Akameshi\", \"Fantaghenna\" e \"Wondercity\", tutti su testi di Giovanni Gualdoni.\n\u00c8 sposato con la sceneggiatrice Teresa Radice, con cui collabora anche a livello professionale, sia per storie Disney che per altri progetti."}
{"id": "770375", "revid": "31360", "url": "https://it.wikipedia.org/wiki?curid=770375", "title": "Equidistant Letter Sequence", "text": ""}
{"id": "770376", "revid": "1305772", "url": "https://it.wikipedia.org/wiki?curid=770376", "title": "Equazione cinetica", "text": "In chimica, l'equazione cinetica \u00e8 l'equazione che rappresenta l'andamento della velocit\u00e0 di reazione in funzione delle concentrazioni dei suoi reagenti e dei suoi prodotti.\nData una generica reazione diretta:\ne definita la velocit\u00e0 di reazione in forma differenziale come:\nin cui \"\u03be\" viene detto \"grado di avanzamento\" della reazione, d\u03be \u00e8 la variazione della concentrazione di un prodotto o di un reagente della stessa reazione nel tempo fratto il suo coefficiente stechiometrico. Questo vale anche per i reagenti ma poich\u00e9 la loro concentrazione diminuisce nel tempo si mette il segno meno davanti alla derivata.\nL'equazione cinetica \u00e8 osservata sperimentalmente ed ha una forma generica\nGli esponenti \"a\", \"b\" e \"c\" non coincidono necessariamente con i coefficienti stechiometrici della reazione e vengono determinati sperimentalmente (ordini parziali di reazione); conoscerli significa, oltre a prevedere l'andamento della reazione nel tempo, anche avere una buona indicazione sul meccanismo della reazione stessa. La somma di \"a\", \"b\" e \"c\" - qualora coincidano con i coefficienti stechiometrici, viene detta ordine globale n di reazione. Va notato che solo raramente risulta n \u2265 3.\nAnche il coefficiente \"k(T)\" viene misurato sperimentalmente; viene chiamato costante di velocit\u00e0 o costante specifica di velocit\u00e0 ed \u00e8 legato alla temperatura in modo esponenziale tramite la relazione:\nnota come equazione di Arrhenius in cui formula_5 viene detto \"fattore pre-esponenziale\" e \u0394\"E\"\u2021 \"energia di attivazione\". formula_6 \u00e8 la costante universale dei gas. Per una trattazione pi\u00f9 rigorosa bisogna inoltre inserire la dipendenza dell'energia di attivazione dalla temperatura \"T\".\nUna tecnica impiegata per determinare sperimentalmente gli esponenti \"a\", \"b\" e \"c\" dell'equazione cinetica consiste nel condurre la reazione in esame in presenza di un grande eccesso di tutte le specie coinvolte tranne una; questo fa s\u00ec che le concentrazioni delle specie presenti in eccesso non siano alterate in maniera apprezzabile dall'avanzare della reazione e quindi possano essere ragionevolmente considerate costanti. Nell'esempio della reazione generica precedente, supponendo di lavorare in presenza di un grande eccesso di \"B\" e \"C\" si ha\na questo punto, sapendo che:\nconfrontando l'andamento della concentrazione osservato sperimentalmente con quello teorico previsto dall'integrazione dell'equazione precedente, si pu\u00f2 dedurre il valore dell'esponente \"a\" (seguono in tabella le integrazioni relative ad alcuni casi)\nOperando in maniera analoga per le specie chimiche \"B\" e \"C\" \u00e8 possibile stabilire l'ordine di reazione e fare ipotesi sul meccanismo, dato che \u00e8 molto probabile che l'ordine di reazione sia correlato agli urti tra le molecole che costituiscono il passaggio critico della reazione.\nAd esempio, una reazione di terzo ordine la cui velocit\u00e0 abbia un andamento del tipo\n\u00e8 probabile che abbia un meccanismo il cui passaggio critico \u00e8 l'urto di due molecole di \"A\" con una molecola di \"B\".\nLe ipotesi cinetiche sul meccanismo vengono successivamente integrate da altre evidenze sperimentali, tra queste quelle spettroscopiche e stereochimiche. Per ottenere l'equazione cinetica di reazioni complesse, che implicano la presenza di pi\u00f9 intermedi, si ricorre sovente all'approssimazione dello stato stazionario, artificio che permette agevolmente di risolvere equazioni differenziali altrimenti pi\u00f9 complesse e di minore praticit\u00e0 di utilizzo."}
{"id": "770378", "revid": "599013", "url": "https://it.wikipedia.org/wiki?curid=770378", "title": "Els", "text": ""}
{"id": "770379", "revid": "73537", "url": "https://it.wikipedia.org/wiki?curid=770379", "title": "Mar Orientale", "text": ""}
{"id": "770385", "revid": "66316", "url": "https://it.wikipedia.org/wiki?curid=770385", "title": "Coefficienti stechiometrici", "text": ""}
{"id": "770388", "revid": "547034", "url": "https://it.wikipedia.org/wiki?curid=770388", "title": "Golden Globe 2003", "text": "La 60\u00aa edizione della cerimonia di premiazione di Golden Globe si \u00e8 tenuta il 19 gennaio 2003 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nMigliore sceneggiatura.\n(*) Donald Kaufman \u00e8 un personaggio fittizio ideato ed accreditato come fratello dallo sceneggiatore Charlie Kaufman."}
{"id": "770390", "revid": "339392", "url": "https://it.wikipedia.org/wiki?curid=770390", "title": "Ig\u00e9", "text": ""}
{"id": "770393", "revid": "125876080", "url": "https://it.wikipedia.org/wiki?curid=770393", "title": "Linea C (metropolitana di Roma)", "text": "La linea C \u00e8 la terza linea della metropolitana di Roma, ancora in costruzione, e attraversa la parte sud-orientale della citt\u00e0. I suoi capolinea sono San Giovanni e Monte Compatri-Pantano, situato nel comune di Monte Compatri.\nSi estende per 18, 7 chilometri con 22 fermate, di cui una di interscambio con la linea A (San Giovanni) e altre due con la ferrovia Roma-Giardinetti. Sono inoltre in costruzione altre due stazioni, di cui una di interscambio con la linea B (Fori Imperiali), ed \u00e8 prevista la realizzazione di un nodo di scambio con le linee ferroviarie FL1 e FL3 presso la fermata di Pigneto.\nSi tratta della prima metropolitana romana con convogli senza guidatore costruiti da AnsaldoBreda ed \u00e8 inoltre l'unica ad avere un sistema di porte che separi la banchina dai binari ferroviari.\nStoria.\nIl progetto e i lavori.\nLa storia della linea C comincia negli anni novanta con l'erogazione dei primi finanziamenti statali per parte della linea e i progetti preliminari con annesse valutazioni per l'impatto ambientale che avrebbe, si prevedeva di aprire la terza linea in vista del giubileo del 2000. Nel dicembre 2001 il CIPE inser\u00ec la linea C tra le opere strategiche della legge obiettivo. L'anno successivo, dopo l'approvazione del progetto da parte del comune, lo Stato finanzi\u00f2 parte del tracciato, nel 2004 venne approvato il progetto anche da parte del CIPE e nel 2005 venne pubblicato il bando di gara per l'affidamento dei lavori. La gara venne vinta dall'ATI \"Metro C s.c.p.a.\", nata come societ\u00e0 per azioni, composta da Astaldi (34,5%), Vianini Lavori (34,5%), Ansaldo Trasporti Sistemi Ferroviari (14%), Cooperativa Muratori e Braccianti di Carpi (10%), Consorzio Cooperative Costruzioni (7%).\nNel maggio 2006 furono aperti i cantieri per le prime indagini archeologiche. Il rinvenimento di manufatti edilizi di epoca romana in largo di Torre Argentina port\u00f2 alla cancellazione della stazione Argentina dal progetto. A luglio 2007 vennero aperti i cantieri da San Giovanni ad Alessandrino e nel maggio 2008 furono varate, a pochi giorni di distanza l'una dall'altra, le due \"talpe\" TBM nel pozzo d'introduzione del cantiere Giardinetti.\nNel luglio 2008 venne chiuso il tratto Pantano-Giardinetti della linea ferroviaria ex concessa Roma Laziali-Pantano in modo da far confluire nel tratto in superficie il percorso della linea C. Il 9 ottobre, durante gli scavi archeologici a Piazza Venezia, fu rinvenuto un edificio di epoca imperiale che si suppone sia l'Athenaeum di Adriano.\nIl 28 aprile 2010 il sindaco di Roma annunci\u00f2 nuove date per il completamento dei lavori: fine 2013 per la tratta \"Monte Compatri-Pantano - San Giovanni\", 2016 per la tratta \"San Giovanni-Fori Imperiali\" e 2018 per l'intera linea \"Monte Compatri-Pantano-Clodio/Mazzini\", con due anni di ritardo rispetto ai programmi originariamente previsti, malgrado l'ATI avesse vinto la gara proprio in virt\u00f9 del teorico accorciamento di due anni sui tempi originariamente previsti.\nIl 2 luglio 2011 Roma Metropolitane diede la notizia che gli scavi della tratta prioritaria fino a San Giovanni erano stati completati.\nL'inaugurazione e i primi prolungamenti.\nIl 15 dicembre 2013 il primo tratto della linea C, da Pantano a Parco di Centocelle, \u00e8 stato consegnato ad ATAC per il pre-esercizio. La sua apertura \u00e8 avvenuta il 9 novembre 2014.\nL'11 maggio 2015 \u00e8 stata consegnata ad ATAC la seconda tratta, da Mirti a Lodi. Il 19 maggio 2015 \u00e8 iniziato il pre-esercizio anche per le corse tra Alessandrino e Lodi, che permetteranno di osservare una cadenza di 6 minuti tra le stazioni di Lodi ed Alessandrino e di 12 minuti nella tratta Alessandrino-Pantano. Tale tratta \u00e8 stata quindi inaugurata il 29 giugno 2015.\nA partire dall'aprile 2017 \u00e8 stato effettuato il collaudo della tratta Lodi-San Giovanni, fino al pre-esercizio della stessa, svoltosi tra marzo ed aprile 2018. L'apertura di questa tratta \u00e8 avvenuta il 12 maggio 2018. \u00c8 la prima archeo-stazione della metropolitana di Roma: l'esposizione dei reperti si caratterizza per essere un \"tour\" con teche per i reperti lungo il percorso, pannelli esplicativi sui muri e una misurazione temporale delle fasi storiche che segue il percorso dei passeggeri dal piano atrio al piano delle banchine. Tra i vari reperti archeologici ritrovati ed esposti figurano elementi piccoli, come gioielli in oro, monete, vasellame e gusci di molluschi. La frequenza dei treni \u00e8 di uno ogni 9 minuti.\nLa fase attuale.\n\u00c8 in costruzione la tratta \"T3\" San Giovanni - Fori Imperiali con completamento previsto entro il 2024. I cantieri di tale tratta vennero aperti il 15 aprile 2013 e vi sono state utilizzate le TBM da , anzich\u00e9 quelle da originariamente previste dalla tecnica di scavo \"modello Roma\". Tale tecnica prevedeva la realizzazione sotto gli strati archeologici per tutta la lunghezza del percorso di gallerie a sezione maggiorata, tali da alloggiare le banchine di stazione, rendendo possibile l'aggiunta di stazioni lungo la galleria realizzata. Questa flessibilit\u00e0 avrebbe inoltre consentito di variare facilmente la posizione delle discenderie e delle uscite di stazione, che dovendo essere scavate \"a cielo aperto\" dal livello stradale (ed attraversare, quindi, lo strato archeologico) avrebbero potuto essere riposizionate in seguito a rinvenimenti di particolare importanza.\nIl 10 settembre 2013, tramite un accordo tra il comune e il consorzio Metro C SpA, sono state superate le diatribe che portarono alla chiusura dei cantieri con la rimodulazione del contratto tra le parti. Il contratto prevede a carico del consorzio sia penali che la rescissione del contratto.\nNel corso delle indagini archeologiche svolte nel 2015 \u00e8 stata rinvenuta nell'area della stazione Amba Aradam-Ipponio un'antica caserma risalente al II secolo d.C.; il nuovo progetto della stazione prevede lo smontaggio e lo spostamento dei reperti, che infine saranno ricollocati alla profondit\u00e0 originaria.\nIl 20 dicembre 2019 il governo Conte II ha approvato la proposta di prolungamento della tratta T3, limitatamente alle sole gallerie, fino a piazza Venezia in modo da non compromettere il futuro della linea ed estrarre le teste fresanti delle TBM una volta che verr\u00e0 realizzata la stazione. Lo scavo delle gallerie fino a piazza Venezia \u00e8 stato completato il 29 agosto 2020.\nNel gennaio 2021 Roma Capitale ha sottoposto al Ministero delle infrastrutture e dei trasporti il progetto definitivo della stazione Venezia, cos\u00ec da ottenere il relativo finanziamento. Nello stesso mese, dopo il parere favorevole delle commissioni parlamentari, il governo Conte II ha nominato Maurizio Gentile commissario straordinario per il completamento della linea; tale nomina \u00e8 stata confermata nell'aprile 2021 dal governo Draghi. Il progetto per la stazione Venezia \u00e8 stato approvato ad agosto 2021.\nIl 18 giugno 2021 il costruttore ovvero il Consorzio metro C scpa ha consegnato tramite Roma capitale ad Atac, il pozzo multifunzionale 3.3, situato tra le stazioni San Giovanni ed Amba Aradam/Ipponio contenente la c.d. croce di scambio che permette ai treni di invertire la marcia dopo la stazione di San Giovanni\nProgetti futuri.\nSono in corso i lavori per il completamento della tratta \"T3\", pi\u00f9 precisamente della sub-tratta dalla stazione Amba Aradam/Ipponio (inclusa) a Fori Imperiali; le gallerie della sub-tratta Fori Imperiali-Venezia, ricomprese nella tratta \"T3\", sono state completate ad agosto 2020. Il progetto della stazione Venezia \u00e8 stato approvato ad agosto 2021.\nSviluppi futuri prevedono la costruzione della tratta Venezia-Clodio/Mazzini (\"T2\"), lunga 4 km e con 4 stazioni. Un'ulteriore opportunit\u00e0 di prolungamento \u00e8 poi offerta dalla tratta Clodio/Mazzini-Farnesina (\"T1\"), lunga 2,5 km e con 2 stazioni. Tali prolungamenti rimangono allo stato di progetto e non hanno ancora trovato n\u00e9 le autorizzazioni n\u00e9 le coperture finanziarie.\nCaratteristiche.\nLa linea \u00e8 elettrificata tramite linea aerea a catenaria rigida (con tensione a in corrente continua) ed \u00e8 composta da 22 stazioni.\nSi estende per . I treni, come nel resto della metropolitana romana, tengono la sinistra.\nIn caso di necessit\u00e0, per guasti o altro, i treni possono effettuare inversione di marcia nei seguenti tratti o stazioni:\nTutte le stazioni sono prive di barriere architettoniche.\nCosti.\nIl costo inizialmente previsto per la tratta fondamentale, compresa tra Monte Compatri-Pantano e Clodio/Mazzini, ammontava a 3 miliardi e 739 milioni di euro. Il costo della tratta da Monte Compatri-Pantano a Fori Imperiali/Colosseo \u00e8 previsto essere di 3 miliardi e 19 milioni di euro. Per il completamento della tratta fondamentale da Piazza Venezia a Clodio/Mazzini i costi non sono ancora noti, in quanto non \u00e8 ancora completata la revisione progettuale.\nIn particolare, per la tratta da San Giovanni ad Alessandrino i costi sono cos\u00ec ripartiti:\nPer le rimanenti tratte:\nMateriale rotabile.\nI convogli Serie MCV00 derivano dalla classe Metropolitana Automatica AnsaldoBreda, gi\u00e0 in uso per la linea M5 a Milano, a Copenaghen e a Brescia; AnsaldoBreda ha acquisito competenze in merito alla progettazione di metropolitane automatiche fornendo rotabili adottati da altre metropolitane, costruite o in costruzione, in Italia e all'estero; i convogli hanno un sistema di automazione uguale a quelli usati a Milano per la M5 ma, a differenza di questi ultimi (e di tutte le citt\u00e0 che gi\u00e0 adottano tale modello di convogli), quelli di Roma sono dotati di 6 casse, con 204 posti a sedere e sono alimentati a cc tramite linea aerea.\nIl primo ordine comprende 13 convogli, seguito da un ordine di 2 treni per la tratta T3, che diventeranno 30 con il completamento del tracciato fondamentale Monte Compatri-Pantano-Clodio/Mazzini. La velocit\u00e0 massima sar\u00e0 pari a , la velocit\u00e0 commerciale (ovvero la velocit\u00e0 media, compresi i tempi di sosta alle fermate) sar\u00e0 pari a .\nAnsaldoBreda \u00e8 stata gi\u00e0 costruttrice dei convogli delle linee A e B (in particolare ha fornito le MA100 alla fine degli anni 70 e le MA200 alla fine degli anni 90 per la linea A e le MB100 per la linea B).\nI convogli sono dotati di telecamere di sicurezza (2 per carrozza), sistema di comunicazione diretta con la centrale operativa, spazi per biciclette, annunci di prossima stazione, schermi informativi sul percorso e sulla citt\u00e0 e un belvedere sui binari.\nIl parco rotabili della linea \u00e8 ospitato nel deposito di Graniti, situato nell'omonima zona sulla via Casilina, con un'estensione di . L'impianto comprende altres\u00ec le officine di manutenzione, la dirigenza della linea e la centrale operativa.\nServizi.\nTutte le stazioni sono inoltre dotate di MEB (macchine emettitrici di biglietti) presso cui \u00e8 possibile acquistare i BIT (biglietti a tempo), i BIG (biglietti giornalieri), la CIS (carta settimanale) e il BTI (carta valida per 3 giorni).\nDalla domenica al gioved\u00ec il servizio inizia alle 5:30 e termina alle 23:30, mentre il venerd\u00ec e il sabato \u00e8 prolungato fino alle 1:30."}
{"id": "770396", "revid": "122741419", "url": "https://it.wikipedia.org/wiki?curid=770396", "title": "Lex Romana Visigothorum", "text": "La Lex Romana Visigothorum (o Wisigothorum), detta anche Breviarium alaricianum, \u00e8 una raccolta di leggi scritte composta dai Visigoti durante il loro dominio nella Gallia meridionale, con capitale Tolosa, voluta da Alarico II nel 506. Esso affianc\u00f2 il primissimo \"Codex euricianus\" (476 circa) di re Eurico, caratterizzato da una applicazione territoriale e non personale.\nSi tratt\u00f2 di un compendio tra il diritto romano teodosiano per la popolazione latina assoggettata ai Visigoti, con un'antologia di fonti normative romane vigenti, raccolte nel testo originale e non in compendi parafrasati, come spesso avveniva nei volgarizzamenti.\nStruttura.\nSi divideva in due sezioni:\nVarie valutazioni.\nSi dice che il re avesse deciso di farla redigere al fine di ingraziarsi i vescovi e la popolazione cattolica (egli era infatti ariano), desiderosi di una semplificazione dell'ordinamento.\nLa \"Lex Romana Visigothorum\" si affianc\u00f2 ad un altro complesso normativo gi\u00e0 esistente, il codice di Eurico, emanato vari anni addietro da re Eurico. A questi si contesta oggi non di aver emanato leggi, bens\u00ec di averle raccolte in un unico complesso normativo. Questo farebbe di Alarico II l'autore di un immenso monumento legislativo, di importanza plurisecolare.\nSi \u00e8 a lungo creduto che la \"Lex Romana Visigothorum\" fosse stata emanata in virt\u00f9 del principio di personalit\u00e0 del diritto, e che fosse quindi rivolta ai romani residenti nel regno, mentre la \"Lex Wisigothorum\" fosse rivolta soltanto ai Goti.\nIn realt\u00e0, le due \"leges\" stavano in un rapporto di \"Genus et Species\": il popolo visigoto, da sempre pi\u00f9 interessato alla guerra che alla civilt\u00e0, aveva forti difficolt\u00e0 ad utilizzare la \"Lex Romana Wisigothorum\". Ne utilizz\u00f2 perci\u00f2 la sua specificazione, la \"lex Wisigothorum\", sommariamente uguale nel contenuto e diversa invece per forma e complessit\u00e0.\n\u00c8 infatti probabile che i visigoti facessero uso della \"Lex Romana Wisigothorum\" per risolvere situazioni complesse, e usassero invece la \"Lex Wisigothorum\" per situazioni semplici, o anche che la \"Lex Visigothorum\" fosse per i Visigoti e di riflesso per i Romani mentre la \"Lex Romana Visigothorum\" per i Romani e di riflesso per i Visigoti."}
{"id": "770398", "revid": "121697911", "url": "https://it.wikipedia.org/wiki?curid=770398", "title": "Umani (Warcraft)", "text": "Gli umani (\"humans\") sono una razza dell'universo di \"Warcraft\" creato da Blizzard Entertainment. Introdotti gi\u00e0 nel primo prodotto della serie di Warcraft, \"\", sono rimasti una presenza costante in tutto il materiale della serie, e in \"World of Warcraft\" sono una delle razze giocabili per la fazione dell'Alleanza. In modo analogo agli umani di altre saghe, sono fortemente basati sulla specie umana reale.\nStoria.\nOrigini.\nLa razza degli umani ha origine all'interno del popolo dei vrykul, nativo del continente di Nordania. Circa 15.000 anni prima degli eventi di \"World of Warcraft\", alcune donne vrykul cominciarono a partorire figli giudicati \"deboli e brutti\", nonch\u00e9 di dimensioni pi\u00f9 piccole del normale, a causa della Maledizione della Carne. Il re dei vrykul Ymiron ordin\u00f2 che tutti questi bambini venissero uccisi, ma alcuni dei genitori li nascosero invece portandoli lontano da Nordania, cos\u00ec che potessero crescere sicuri.\nEssi, ai tempi ancora primitivi, furono toccati relativamente poco dalla Guerra degli Antichi: la maggioranza si ritir\u00f2 dalle zone attaccate dai demoni, mentre gruppi di umani in pericolo vennero salvati dall'intervento della semidea Aviana.\nLa nascita di Arathor e i Sette Regni.\nQuei bambini sopravvissero cos\u00ec lontani dalla loro terra natale, diventando col tempo gli umani e formando diverse trib\u00f9 in guerra fra loro. Sotto la costante minaccia dei troll Amani, la trib\u00f9 degli Arathi riusc\u00ec a riunire tutte le altre sotto la sua bandiera, sconfiggendole prima in guerra e offrendo poi loro la pace, formando cos\u00ec il regno di Arathor e costruendo la capitale, Strom, negli Altopiani d'Arathi. Il re di Arathor si chiamava Thoradin.\nThoradin venne contattato dagli alti elfi di Quel'Thalas, che rischiavano di essere soverchiati dalle forze dei troll, per un'alleanza: Thoradin accett\u00f2, a patto che gli elfi insegnassero poi agli umani ad utilizzare la magia. Assieme, umani ed elfi riuscirono a scacciare le forze dei troll e a distruggere buona parte del loro impero, in quelle che sarebbero poi divenute note come Guerre dei Troll. Gli alti elfi, impressionati dalla forza degli umani, mantennero la loro promessa, portando cos\u00ec alla fondazione di Dalaran, e giurando anche che avrebbero risposto all'aiuto dei discendenti di Thoradin qualora l'avessero richiesto.\nDopo Dalaran, diverse altre grandi citt\u00e0 vennero fondate nel regno di Arathor, come Kul Tiras, Gilneas, Alterac e Lordaeron, che facevano tutte capo a Strom. I discendenti di Thoradin, invece, lasciarono il continente di Lordaeron e viaggiarono a sud, dove fondarono il regno di Azeroth, con capitale Roccavento. Con Strom ridotta pi\u00f9 ad una reliquia che ad una capitale, l'impero di Arathor si sfald\u00f2, lasciando indipendenti sette regni: Lordaeron (da cui prese il nome il continente), Gilneas, Kul Tiras, Alterac, Stromgarde, Dalaran e Roccavento. Nello stesso periodo, gli umani ebbero i primi contatti con i nani.\nL'arrivo degli orchi.\nI regni rimasero in pace per diversi anni, fino a che l'Arcimago Medivh non apr\u00ec il Portale Oscuro nella Palude Nera, consentendo all'Orda degli orchi di invadere Azeroth (evento descritto in \"). Ebbe cos\u00ec inizio la Prima Guerra: nonostante Medivh venne ucciso da Anduin Lothar e Khadgar, il re di Roccavento Llane venne assassinato da Garona la Mezz'Orchessa, portando cos\u00ec alla caduta del regno di Roccavento.\nLothar e Khadgar portarono i sopravvissuti a Lordaeron, dove incontrarono re Terenas Menethil II informandolo della necessit\u00e0 di combattere uniti contro l'Orda. I sei regni di Lordaeron si unirono cos\u00ec formando l'Alleanza, a cui aderirono anche i nani del clan Granmartello e gli elfi di Quel'Thalas, richiamati dal patto fatto a Thoradin, di cui Lothar era l'ultimo discendente. Quando anche l'Orda raggiunse Lordaeron, sotto il comando di Orgrim Martelfato, ebbe inizio la Seconda Guerra. Le forze dell'Alleanza, sebbene quasi pari a quelle dell'Orda, riuscirono dopo un po' a bloccarne l'avanzata e a respingerli a sud, attraverso Khaz Modan (dove trovarono il supporto dei nani di Forgiardente e degli gnomi di Gnomeregan) e poi di nuovo ad Azeroth. Anche se Lothar, comandante delle forze dell'Alleanza, venne ucciso da Martelfato, l'esercito guidato dal suo luogotenente Turalyon riusc\u00ec a sconfiggere l'Orda e a ricacciarle dentro al Portale Oscuro, che venne poi distrutto.\nL'Orda per\u00f2 aveva causato notevole scompiglio a Lordaeon. Dopo la decisione di non uccidere i prigionieri orchi, ma di rinchiuderli in campi d'internamento, i regni di Gilneas e Stromgarde, guidati da Genn Mantogrigio e Thoras Cacciatroll, si ritirarono dall'Alleanza, cos\u00ec come fecero gli elfi, esauriti sia i loro debiti con i discendenti di Thoradin che i discendenti stessi. Il regno insulare di Kul Tiras, seppur danneggiato molto pesantemente, rimase un fermo sostenitore dell'Alleanza, cos\u00ec come Dalaran, Lordaeron, Forgiardente e Roccavento, ricostruita dopo la guerra.\nLa caduta di Lordaeron e la fondazione di Theramore.\nDopo un breve periodo di pace, durante gli eventi narrati in \" la piaga della non morte cominci\u00f2 a diffondersi per Lordaeron, generata dal negromante Kel'Thuzad e dal suo Culto dei Dannati. Re Terenas incaric\u00f2 suo figlio, il principe Arthas Menethil, di combattere i non morti e di scoprire il responsabile della piaga. L'ostinata caccia di Arthas condusse il principe stesso a finire nelle mani del Re dei Lich, che lo trasform\u00f2 in un cavaliere della morte: tornato a Lordaeron, Arthas uccise suo padre, re Anasterian Solealto di Quel'Thalas e Antonidas di Dalaran, devastando tutti e tre i regni. Poi stermin\u00f2 i paladini della Mano d'Argento, compreso il loro leader Uther, ed evoc\u00f2 il demone Archimonde ad Azeroth, permettendo il ritorno della Legione Infuocata.\nPoco prima che i non morti spazzassero via gran parte della razza umana da Lordaeron Jaina Marefiero, su consiglio dello spirito di Medivh port\u00f2 diversi rifugiati al di l\u00e0 del mare, nelle terre di Kalimdor. Qui gli umani, alleatisi con gli elfi della notte e con la nuova Orda guidata da Thrall, sconfissero le forze della Legione durante la Battaglia del Monte Hyjal. Vinta la guerra, Jaina fond\u00f2 la citt\u00e0 di Theramore nelle Acquemorte, intraprendendo relazioni pacifiche, sebbene tese, con l'Orda. Il padre di Jaina, l'ammiraglio Daelin Marefiero, raggiunta Kalimdor per trovare la figlia, cominci\u00f2 a dare battaglia agli orchi contro il volere della figlia, usurpandole anche il controllo su Theramore e rischiando di causare un'altra guerra fra i due popoli. Jaina aiut\u00f2 cos\u00ec l'Orda ad accedere a Theramore, dove l'ammiraglio venne ucciso da Rexxar.\nRe Varian Wrynn e lady Katrana Prestor.\nNel frattempo, a Roccavento, la dragonessa Onyxia era riuscita ad infiltrarsi fra le pi\u00f9 importanti personalit\u00e0 del regno sotto l'aspetto di lady Katrana Prestor. Influenzati da lei, i nobili di Roccavento rifiutarono di pagare gli Stonemasons, la gilda dei muratori che aveva ricostruito la citt\u00e0, causando una rivolta in cui la regina Tiffin, moglie di re Varian Wrynn, rimase uccisa. Gli Stonemasons vennero esiliati e, furiosi per il trattamento subito, formarono la societ\u00e0 criminale nota come Fratellanza di Defias. Con Varian sprofondato nella pi\u00f9 tetra depressione per la morte della moglie, Katrana manipolava la politica del regno facilmente, rifiutando le richieste d'aiuto dalle altre regioni come Boscovespro, le Montagne Crestarossa e le Marche Occidentali, dove i Defias avevano cominciato ad effettuare razzie costringendo gli abitanti ad organizzarsi da soli, formando una milizia.\nGrazie alla presenza di suo figlio Anduin, Varian cominci\u00f2 a risollevarsi dalla depressione, occupandosi sempre di pi\u00f9 delle faccende del regno, con gran fastidio di Katrana. Ella fece cos\u00ec rapire Varian dai Defias durante un viaggio verso Theramore, e oper\u00f2 un incantesimo che lo divise in due persone distinte, una gentile e manipolabile che avrebbe dovuto far ritorno a Roccavento, e l'altra battagliera e portata alla leadership che avrebbe dovuto essere uccisa. Il piano per\u00f2 salt\u00f2, e il secondo Varian sopravvisse, fece ritorno a Roccavento dove si riun\u00ec col suo doppione e port\u00f2 allo smascheramento e alla successiva morte di Onyxia.\nEventi successivi.\nDopo il ritorno di Varian non si sono verificati eventi che hanno influito direttamente sulla razza umana. Molti umani hanno preso parte alle missioni nelle Terre Esterne contro Illidan e la Legione, e un numero ancora maggiore ha partecipato alla guerra a Nordania contro Malygos prima e il Re dei Lich poi: un numero considerevole di umani \u00e8 morto durante la battaglia del Cancello dell'Ira, a causa della Piaga dei Reietti rilasciata dal Gran Speziale Putress. A differenza di altri popoli quali i nani o gli elfi della notte, gli umani non sono stati colpiti in maniera troppo pesante dal Cataclisma, sebbene Roccavento e le Marche Occidentali siano state gravemente danneggiate dagli tsunami; al porto di Roccavento, in particolare, si sono verificate molte vittime. In compenso gli umani hanno subito molto durante l'escalation dei conflitti fra Orda e Alleanza seguenti il Cataclisma: la popolazione umana nella Selva Pinargento e nelle Alture di Colletorto \u00e8 stata completamente estirpata dai Reietti, che hanno poi inglobato i caduti nelle loro file. Il regno di Gilneas (che comprende anche popolazione worgen) ha dovuto essere evacuato in seguito all'attacco delle forze dell'Orda, mentre altri conflitti sono esplosi nelle Savane, nella Palude del Dolore e nelle Terre Devastate. Inoltre la Crociata d'Argento, aiutata dagli alleati del Circolo Cenariano, riprese il compito di epurare ci\u00f2 che rimaneva del Flagello nelle Terre Infette guidato dal Culto dei Dannati. Tuttavia, con le manipoliazione del Martello del Crepuscolo e le mire di conquista del nuovo capoguerra Garrosh Malogrido, l'Alleanza riprese guerra contro l'Orda, continuando a darsi battaglia anche nel nuovo continente di Pandaria dove, dopo aver fermato Lei Shen, il Re del Tuono, riusc\u00ec a deporre anche Garrosh, ormai visto come un pericolo anche dagli altri leader dell'Orda, e, almeno per il momento, la guerra tra Alleanza e Orda si concluse.\nDescrizione.\nCome nella maggioranza delle ambientazioni, gli umani di Warcraft non sono dissimili dagli umani reali, l\"'homo sapiens sapiens\". La pelle pu\u00f2 variare da molto pallida a marrone scuro, i capelli possono essere castani, biondi, neri e rossi, con diverse tonalit\u00e0 e che ingrigiscono col passare degli anni. Sono pi\u00f9 muscolosi degli alti elfi, ma pi\u00f9 magri e slanciati dei nani.\nDi tutte le razze di Azeroth, gli umani sono una di quelle con il ciclo vitale pi\u00f9 breve: un umano \u00e8 considerato vecchio attorno ai 55 anni e la maggioranza non supera i 70, anche se vi sono casi di umani che hanno toccato i 110 anni di vita.\nSociet\u00e0 e cultura.\nGli umani tendono ad essere una razza ambiziosa, profondamente legata alla propria patria e spesso arrogante o vanagloriosa. Negli umani si sono osservati tanto la smodata sete di potere quando la nobilt\u00e0 e l'altruismo, portando alla nascita di alcuni fra i pi\u00f9 grandi eroi e i pi\u00f9 grandi nemici della storia di Azeroth.\nGli umani non sono legati alla natura come i tauren o gli elfi della notte, e il loro rapporto con la terra non va al dil l\u00e0 della coltivazione di una fattoria; un'eccezione a questo si trova fra gli abitanti di Gilneas, che hanno una lunga tradizione simile a quella druidica. A causa del loro breve ciclo di vita, gli umani cercano di compiere quante pi\u00f9 imprese possibili, cosa che ha portato alla nascita di regni, associazioni e organizzazioni pi\u00f9 di qualsiasi altra razza, lavorando perch\u00e9 le generazioni successive siano al sicuro e abbiano di che vivere.\nLa maggioranza degli umani \u00e8 fedele all'Alleanza, che fu creata proprio da essi, e la quasi totalit\u00e0 di questi prova odio, rabbia o disprezzo verso le razze dell'Orda. Tuttavia molti umani fanno anche parte di organizzazioni neutrali come la Crociata d'Argento, e dialogano con esse senza problemi. La quasi totalit\u00e0 degli umani segue la fede della Luce Sacra, e buona parte degli ordini di fedeli della Luce sono stati fondati da umani. Ci sono umani che fanno parte di altri culti, come quelli del Martello del Crepuscolo o del Culto dei Dannati.\nFra le pi\u00f9 importanti personalit\u00e0 umane si ricordano:\nCaratteristiche tecniche in \"World of Warcraft\".\nI giocatori che utilizzano la razza degli umani in \"World of Warcraft\" possono scegliere le classi di mago, paladino, ladro, stregone, sacerdote e guerriero. Con \"Wrath of the Lich King\" si \u00e8 aggiunta la nuova classe del cavaliere della morte, con \"\" quella del cacciatore, prima non accessibile ai personaggi umani, e con \"Mists of Pandaria\" quella nuova del monaco.\nLa zona di partenza \u00e8 la Foresta di Elwynn, proseguendo poi nelle Marche Occidentali e nelle Montagne Crestarossa, mentre la cavalcatura standard \u00e8 il cavallo. Gli umani conoscono il linguaggio comune, e possono contare sui seguenti tratti razziali:"}
{"id": "770400", "revid": "78835", "url": "https://it.wikipedia.org/wiki?curid=770400", "title": "Breviario di Alarico", "text": ""}
{"id": "770418", "revid": "767487", "url": "https://it.wikipedia.org/wiki?curid=770418", "title": "Christine Arnothy", "text": "Spos\u00f2 Claude Bellanger (1909-1978), che fu direttore di \"Le Parisien lib\u00e9r\u00e9\", del quale si innamor\u00f2 nel 1954 in occasione della consegna di un premio letterario, il \"Grand Prix V\u00e9rit\u00e9\" patrocinato dal giornale. \nParla cinque lingue. Era vicina al presidente Fran\u00e7ois Mitterrand, che fu uno dei compagni di Claude Bellanger nella Resistenza.\n\u00c8 autrice di \"J'ai quinze ans et je ne veux pas mourir\". Basato sui suoi ricordi personali, racconta la sua storia di ragazza, la vita a Budapest e la fuga dalla citt\u00e0 nella Seconda guerra mondiale, durante l'assedio del 1945. Il seguito venne narrato in \"Il n'est pas si facile de vivre\", nel quale la protagonista narra la sua fuga, via Vienna, a Parigi, dove si stabilisce e si sposa.\nAltre sue opere sono: \"Le cardinal prisonnier\", \"Le Jardin noir\", \"J'aime la vie\", \"Une affaire d'h\u00e9ritage\", \"Malins plaisirs\", \"Complot de femmes\", \"Toutes les chances plus une\", \"Voyages de noces\", \"La Piste africaine\", \"La Derni\u00e8re nuit avant l'an\", \"Embrasser la vie\", \"On ne fait jamais vraiment ce que l'on... \", \"Relations inqui\u00e9tantes\"."}
{"id": "770419", "revid": "119864381", "url": "https://it.wikipedia.org/wiki?curid=770419", "title": "Codice di Eurico", "text": "Il codice di Eurico (\"Codex euricianus\") \u00e8 un importante documento del diritto germanico. Il codice, fatto redigere da Eurico tra il 476 e il 479, probabilmente a Tolosa, raccoglie le leggi che governavano sia i Visigoti che i Romani residenti nei territori del regno, secondo il principio della territorialit\u00e0 del diritto. Principale autore ne fu Leone di Narbona, giurista romano e principale consigliere del re, il suo contenuto \u00e8 costituito non da materiale giuridico germanico, bens\u00ec da diritto volgare romano rielaborato. Il codex Euricianus non serv\u00ec solo come base per le successive codificazioni dei re visigoti, ma influ\u00ec anche sul diritto delle stirpi franche, burgunde, alemanne e bavare, svolgendo un'importante funzione di mediatore tra il diritto volgare romano e il mondo germanico del primo Medioevo. \nSi tratta della pi\u00f9 antica raccolta di leggi scritte di una popolazione barbarica che ci sia pervenuta. "}
{"id": "770423", "revid": "287204", "url": "https://it.wikipedia.org/wiki?curid=770423", "title": "Brzeszcze", "text": "Brzeszcze \u00e8 un comune urbano-rurale polacco del distretto di O\u015bwi\u0119cim, nel voivodato della Piccola Polonia.Ricopre una superficie di 46,13 km\u00b2 e nel 2004 contava 21.607 abitanti.\n\u00c8 gemellato con il comune di Londa (FI).\nGeografia fisica.\nSorge nel sud della Polonia, vicina ad O\u015bwi\u0119cim (\"Auschwitz\")."}
{"id": "770434", "revid": "108559", "url": "https://it.wikipedia.org/wiki?curid=770434", "title": "Kul\u00e0ki", "text": ""}
{"id": "770437", "revid": "287204", "url": "https://it.wikipedia.org/wiki?curid=770437", "title": "Coniophoraceae", "text": "Coniophoraceae \u00e8 una famiglia di funghi basidiomiceti appartenente all'ordine Boletales.\nGeneri di Coniophoraceae.\nIl genere tipo \u00e8 \"Coniophora\" DC., altri generi inclusi sono:"}
{"id": "770439", "revid": "320578", "url": "https://it.wikipedia.org/wiki?curid=770439", "title": "Racing Avellaneda", "text": ""}
{"id": "770440", "revid": "77358", "url": "https://it.wikipedia.org/wiki?curid=770440", "title": "Monaco dendrita", "text": ""}
{"id": "770441", "revid": "77358", "url": "https://it.wikipedia.org/wiki?curid=770441", "title": "Komb\u00e8dy", "text": ""}
{"id": "770442", "revid": "108559", "url": "https://it.wikipedia.org/wiki?curid=770442", "title": "Kombedy", "text": ""}
{"id": "770443", "revid": "682087", "url": "https://it.wikipedia.org/wiki?curid=770443", "title": "Renella", "text": ""}
{"id": "770445", "revid": "7", "url": "https://it.wikipedia.org/wiki?curid=770445", "title": "Castello di Agli\u00e8", "text": ""}
{"id": "770446", "revid": "752999", "url": "https://it.wikipedia.org/wiki?curid=770446", "title": "Avellaneda", "text": ""}
{"id": "770449", "revid": "484362", "url": "https://it.wikipedia.org/wiki?curid=770449", "title": "Plurale (album)", "text": "Plurale \u00e8 il trentesimo album in studio della cantante italiana Mina, pubblicato nell'ottobre 1976 dalla PDU con distribuzione EMI Italiana.\nDescrizione.\nInizialmente abbinato a \"Singolare\" in un'unica confezione, \u00e8 stato poi venduto separatamente.\nEntrambi i dischi fanno parte di un progetto concettuale che separa canzoni interpretate a una sola voce, nel primo LP \"Singolare\", da quelle corali eseguite a pi\u00f9 voci, in Plurale; da ci\u00f2 derivano le parole scelte come titoli.\nQuesto secondo LP vinse nel 1977 il XV premio della critica discografica italiana come miglior disco dell'anno. Degno di nota il contributo del maestro Gianni Ferrio, che ha curato la stesura armonico-vocale di tutti i brani.\nDistribuito anche su MC (PDU PMA 668) e CD (PDU CDP 7906932), rimasterizzato nel 2001 (EMI 5354522). Pubblicato su vinile in Portogallo nel 1976 (PDU E068 98884), in Grecia nel 1977 (Columbia C062 98884) e in Turchia.\nArrangiamenti vocali e strumentali: Gianni Ferrio.\nTecnico del suono: Nuccio Rinaldis.\nTutte le canzoni sono cantate nella lingua originale.\nI brani.\nDopo l'introduzione parlata, che contiene dialoghi avvenuti durante le prove con Gianni (Ferrio), Nuccio (Rinaldis) e Alba (Ferrio, assistente di produzione), il disco si apre con la celebre Moonlight Serenade (1939) di Glenn Miller, nella versione con le parole di Mitchell Parish.\nLe versioni di \"My Love\" e \"Michelle\" saranno scelte e inserite da Mina il suo album tributo ai Beatles del 1993: \"Mina canta i Beatles\", anche se propriamente My Love non \u00e8 una canzone dei Beatles ma del solo McCartney."}
{"id": "770450", "revid": "287204", "url": "https://it.wikipedia.org/wiki?curid=770450", "title": "Fistulinaceae", "text": "Le fistulinacee (Fistulinaceae ) compongono una famiglia di funghi basidiomiceti appartenente all'ordine Agaricales.\nTassonomia.\nIl genere tipo \u00e8 \"Fistulina\" Bull., gli altri generi inclusi sono:"}
{"id": "770455", "revid": "123495725", "url": "https://it.wikipedia.org/wiki?curid=770455", "title": "Singolare (album)", "text": "Singolare \u00e8 il ventinovesimo album in studio della cantante italiana Mina, pubblicato nell'ottobre 1976 dalla PDU con distribuzione EMI Italiana.\nDescrizione.\nInizialmente parte di un doppio con \"Plurale\", poi venduto anche singolarmente.\nL'edizione con i due LP presenta una sovra copertina realizzata in carta da pacchi, che aperta mostra una foto 70x100cm della cantante, ritoccata da Piero Crida, in cui la testa e una mano (con 6 dita!) sono inseriti in un busto azzurro. Le foto di Mauro Balletti NON sono scattate direttamente a Mina, ma alla sua immagine riflessa allo specchio.\nNel 2015 \u00e8 stato rieditato e rimasterizzato in versione doppio vinile a tiratura limitata di mille copie (Parlophone 54196560614). Intitolato Singolare &amp; Plurale, presenta una copertina apribile con all'interno due foto aggiuntive della cantante, tratte dal medesimo servizio del 1976 e rimaste inutilizzate. Le due buste interne riproducono, con una grafica leggermente modificata per i retro, le copertine originali dei due LP.\nSingolarmente l'album esiste su LP, musicassetta (PDU PMA 667) e CD (PDU 7906922); rimasterizzato nel 2001 (EMI 5354512). Del 1977 \u00e8 la ristampa dell'LP per il mercato spagnolo (Odeon C062-99133).\nOltre al singolo di maggio con due brani in anteprima, a scopo promozionale viene estratto dall'album anche un 45 giri (fuori commercio) per jukebox, con \"Ancora dolcemente/Cablo\" (PDU PA JB 140). Degli stessi brani esiste una versione remix su vinile 12\" a 45 giri per il mercato francese (Path\u00e9 C052-98.564y).\nAncora una volta i due LP insieme scalano le classifiche: raggiungendo il decimo posto nella classifica annuale degli album pi\u00f9 venduti del 1977 e anche la prima posizione in quella settimanale durante lo stesso anno.\nArrangiamenti e direzione d'orchestra.\nTecnico del suono: Nuccio Rinaldis"}
{"id": "770459", "revid": "599013", "url": "https://it.wikipedia.org/wiki?curid=770459", "title": "Tkd", "text": ""}
{"id": "770463", "revid": "6365685", "url": "https://it.wikipedia.org/wiki?curid=770463", "title": "Veronica Ciccone", "text": ""}
{"id": "770465", "revid": "123208440", "url": "https://it.wikipedia.org/wiki?curid=770465", "title": "Concetto Scivoletto", "text": "Biografia.\nLaureato in Filosofia, \u00e8 stato dirigente siciliano del PCI e segretario della Federazione provinciale ragusana dal 1979 al 1987. Nel 1991, dopo lo scioglimento del PCI aderisce al Partito Democratico della Sinistra. \u00c8 stato membro della direzione nazionale dei Democratici di Sinistra fino al 2007, anno in cui fuoriesce in opposizione al progetto del Partito Democratico.\n\u00c8 stato due volte sindaco di Modica, nel 1985-1986 e nel 1990.\nEletto nel 1987 al Senato della Repubblica nel collegio di Ragusa per la X legislatura. Verr\u00e0 riconfermato nelle successive elezioni del 1992 (XI), 1994(XII) e 1996 (XIII legislatura).\nIn Senato \u00e8 stato capogruppo del Pds nella VIII Commissione - Lavori Pubblici e Comunicazioni e membro della Commissione parlamentare Antimafia. Dal 1996 al 2001 \u00e8 stato Presidente della Commissione Agricoltura di Palazzo Madama."}
{"id": "770478", "revid": "79968", "url": "https://it.wikipedia.org/wiki?curid=770478", "title": "Idealisti", "text": ""}
{"id": "770479", "revid": "1318658", "url": "https://it.wikipedia.org/wiki?curid=770479", "title": "Vincenzo Paglia", "text": "Biografia.\nVincenzo Paglia \u00e8 nato a Boville Ernica il 21 aprile 1945.\nFormazione e ministero sacerdotale.\nHa frequentato il Pontificio Seminario Romano Minore e poi il Pontificio Seminario Romano Maggiore, dalla prima media sino alla conclusione del ciclo di formazione. Si \u00e8 laureato in teologia presso la Pontificia Universit\u00e0 Lateranense, dove ha conseguito anche la licenza in filosofia. Si \u00e8 poi laureato in Pedagogia presso l'Universit\u00e0 di Urbino. \u00c8 stato ordinato sacerdote il 15 marzo 1970 incardinandosi nella diocesi di Roma, dove ha esercitato la funzione di viceparroco a Casal Palocco dal 1970 al 1973. Successivamente \u00e8 stato rettore della chiesa di Sant'Egidio in Trastevere.\nDal 1981 al 2000 \u00e8 stato parroco nella basilica di Santa Maria in Trastevere e prefetto della terza prefettura di Roma. \u00c8 stato a lungo segretario della Commissione Presbiterale regionale e membro della Commissione Presbiterale Italiana. \u00c8 stato incaricato, di tempo in tempo, a partecipare a svariate iniziative pastorali nel campo diocesano e nazionale. \u00c8 stato inoltre nominato postulatore della causa di beatificazione dell'arcivescovo di San Salvador \u00d3scar Romero, di cui possiede una croce pettorale donatagli dal suo vescovo ausiliare Ricardo Urioste..\nMinistero episcopale.\nIl 4 marzo 2000 \u00e8 stato eletto vescovo di Terni-Narni-Amelia, il 2 aprile ha ricevuto l'ordinazione episcopale nella basilica di San Giovanni in Laterano e ha preso possesso nella diocesi il 16 aprile.\n\u00c8 stato nominato dalla Santa Sede, nel settembre del 2002, presidente della Federazione biblica cattolica internazionale. Dal maggio 2004 \u00e8 stato presidente della Commissione per l'ecumenismo e il dialogo della Conferenza episcopale italiana. Presso la Conferenza episcopale umbra \u00e8 stato presidente della consulta per il problemi sociali, del lavoro, della giustizia e della pace, presidente della Commissione per i beni culturali e presidente della Commissione per la cultura e le comunicazioni sociali. \u00c8 stato assistente ecclesiastico generale della Comunit\u00e0 di Sant'Egidio che segue sin dall'inizio degli anni settanta.\nHa partecipato attivamente all'associazione \"Uomini e religioni\" della Comunit\u00e0 di Sant'Egidio che organizza incontri ecumenici e interreligiosi. Importante il ruolo svolto per l'incontro interreligioso internazionale svoltosi a Bucarest, che ha permesso il viaggio del Papa in Romania, primo paese ortodosso ad essere visitato da Giovanni Paolo II ed ha operato per la visita del patriarca Teoctist a Roma. Ha inoltre favorito il conferimento della laurea honoris causa al metropolita Kirill, all'epoca responsabile del Dipartimento per gli affari esteri della Chiesa ortodossa russa.\nHa seguito con particolare cura la situazione balcanica. \u00c8 stato il primo prete che ha avuto il permesso di entrare in Albania prima ancora delle prime elezioni libere del marzo 1991. \u00c8 stato membro della delegazione pontificia per la prima visita pastorale in Albania; e in questa veste ha ottenuto la riapertura del seminario e la riconsegna della cattedrale di Scutari, che ha provveduto a restaurare e ripristinare al culto; ha inoltre avviato le relazioni diplomatiche tra Albania e Santa Sede. La sua azione \u00e8 stata particolarmente impegnativa per le questioni relative al Kosovo. \u00c8 riuscito a realizzare l'unico accordo tra Slobodan Milo\u0161evi\u0107 e Ibrahim Rugova per la normalizzazione del sistema scolastico-educativo nella regione. Ha ottenuto, inoltre, il rilascio di Rugova durante la guerra del 1999.\nNel 2005 ha fondato il Popoli e Religioni - Terni Film Festival di cui \u00e8 presidente onorario il regista Krzysztof Zanussi e direttore artistico Arnaldo Casali.\nIl 26 giugno 2012 \u00e8 stato nominato presidente del Pontificio consiglio per la famiglia ed elevato alla dignit\u00e0 di arcivescovo, rimanendo al contempo amministratore apostolico della diocesi di Terni-Narni-Amelia. Il 2 febbraio 2013 gli \u00e8 succeduto nell'incarico di amministratore apostolico Ernesto Vecchi, gi\u00e0 vescovo ausiliare di Bologna, il quale ha confermato le indiscrezioni secondo le quali la curia diocesana ternana sarebbe gravemente indebitata. Il 4 febbraio 2013 ha rilasciato una dichiarazione in cui ha ipotizzato che lo Stato possa riconoscere alcuni diritti alle coppie non sposate, anche omosessuali.\nCon il \"motu proprio Sedula Mater\" del 15 agosto 2016, papa Francesco ha disposto, a partire dal 1\u00ba settembre 2016, la soppressione del Pontificio consiglio per la famiglia, le cui funzioni sono state attribuite al nuovo Dicastero per i laici, la famiglia e la vita. Lo stesso giorno, pertanto, \u00e8 stato nominato presidente della Pontificia accademia per la vita e gran cancelliere del Pontificio istituto Giovanni Paolo II.\nIl 17 settembre 2016 ha celebrato a Livorno le esequie private del presidente emerito della Repubblica Italiana Carlo Azeglio Ciampi.\nIl 17 febbraio 2017 Radio Radicale diffuse alcune dichiarazioni di mons. Paglia, in occasione della presentazione dell\u2019autobiografia postuma di Marco Giacinto Pannella hanno provocato perplessit\u00e0 e disappunto in molti cattolici, e la reazione di una serie di siti e organizzazioni del laicato cattolico in quanto lo stesso Pannella per decenni ha portato avanti battaglie a favore del divorzio, dell\u2019aborto, dell\u2019eutanasia e del riconoscimento delle coppie gay e quindi, di fatto, in senso contrario al magistero della Chiesa.\nNel giugno 2017, papa Francesco, su indicazione di monsignor Vincenzo Paglia, nomina tra i membri dell'accademia per la vita il professor Nigel Biggar, teologo moralista anglicano, accademico all'Universit\u00e0 di Oxford, dichiaratamente abortista. Di lui sono noti alcuni studi morali relativi a una possibile linea abortiva alle 18 settimane del feto. Ci\u00f2 ha creato forte imbarazzo per la Santa Sede e disappunto nel mondo cattolico, anche perch\u00e9 nello statuto dell'Accademia, all'articolo 6, \u00e8 previsto che i nuovi accademici (medici, biologi, teologi, giuristi, filosofi, sociologi, antropologi) sono invitati a firmare l'\u00abAttestazione dei Servitori della Vita\u00bb. Il che significa che \u00abla qualit\u00e0 di Accademico si perde nel caso di azione o dichiarazione pubblica e deliberata contraddittoria a questi principi\u00bb. Mons. Paglia ha poi minimizzato l'accaduto spiegando che effettivamente il professor Biggar aveva fatto quelle affermazioni sull'aborto nel 2011 in alcune interviste ma che non aveva mai scritto nulla su tale tema e che lui stesso lo aveva contattato nei giorni successivi alla nomina dopo che erano sorte le polemiche avendo assicurazioni dall'accademico di Oxford, circa il fatto che non sarebbe entrato in futuro nel dibattito sull'aborto.\nIl 4 ottobre 2017 papa Francesco lo ha nominato membro della Congregazione per l'evangelizzazione dei popoli, l'11 gennaio 2018 membro della Congregazione delle cause dei santi.\nCon riferimento alla pronuncia con cui la Corte di Cassazione francese il 28 giugno 2019 si \u00e8 pronunciata contro il divieto di sospendere alimentazione e idratazione artificiali a Vincent Lambert deceduto l'11 luglio 2019, dopo dieci giorni dalla sospensione, ha destato sconcerto nel mondo cattolico la posizione del Presidente della Pontificia Accademia della Vita indirizzata a \"non elaborare un giudizio etico bens\u00ec trovare vie di comunicazione che favoriscano la riconciliazione pi\u00f9 che la controversia, e quindi a cercare insieme un accordo pi\u00f9 ampio possibile\".\nDurante l'emergenza Covid-19 ha pubblicato il libro \"Pandemia e fraternit\u00e0\" (edito da Piemme) che riflette sull'impatto che l'emergenza sanitaria ha avuto sulla vita quotidiana e sulle relazioni umane e promosso la realizzazione di un documento da parte della Pontificia accademia per la vita. A seguito dello scandalo del Pio Albergo Trivulzio ha invocato la chiusura delle case di riposo.\nOnorificenze.\nPer il suo impegno per la pace ha ricevuto nel 1999 la Medaglia Gandhi dell'UNESCO e nel 2003 il Premio Madre Teresa dal governo albanese. \u00c8 stato insignito, inoltre, nel 2004, del San Valentino d'Oro, nel 2005 del Premio per il dialogo Citt\u00e0 di Orvieto e nel 2006 del Premio Grinzane Terra d'Otranto e il \"III centenario di San Danilo principe di Mosca\" consegnatogli dal Patriarca Alessio. Iscritto all'Ordine dei giornalisti del Lazio, collabora con riviste, giornali e programmi radiofonici e televisivi.\nIl 14 Luglio 2017 ha ottenuto a Latina il Premio Enea - Buone pratiche per l'Italia, nell'ambito della prima edizione del Festival politico e narrativo \"Come il vento nel mare\" e in contemporanea alla presentazione del suo volume dal titolo \"Sorella morte\".\nHa collaborato alla cattedra di Storia contemporanea all'Universit\u00e0 la Sapienza di Roma e ha pubblicato studi e articoli sulla storia sociale e religiosa nonch\u00e9 sulla storia della povert\u00e0. Significativi sono i suoi studi sul dialogo tra credenti e laici. Numerosi sono, inoltre, i volumi di carattere religioso-pastorale. Nel 2000 ha anche iniziato una serie di commenti ai libri del Nuovo Testamento, distribuiti gratuitamente a tutti gli abitanti della diocesi."}
{"id": "770480", "revid": "125772267", "url": "https://it.wikipedia.org/wiki?curid=770480", "title": "Robert Charles Wilson", "text": "Biografia.\nNato in California, nel 1962 si trasfer\u00ec con la famiglia in Canada dove \u00e8 cresciuto e vive tuttora. I suoi romanzi hanno vinto importanti premi letterari, inclusi il Premio Hugo (per il romanzo Spin) e il Premio Philip K. Dick (per il romanzo \"Mysterium\").\nVive a Concord (Ontario), a nord di Toronto."}
{"id": "770483", "revid": "125409898", "url": "https://it.wikipedia.org/wiki?curid=770483", "title": "Gianluigi Burrafato", "text": "Biografia.\nNativo di Borghetto Vara, laureato in lettere, bibliofilo, militante socialista, \u00e8 stato assessore comunale alla cultura e poi ai lavori pubblici. Ex insegnante di scuola media superiore.\nEletto sindaco il 23 luglio 1990 alla guida di una giunta composta dal PCI, PSI, PRI e Indipendenti di Sinistra, la sua amministrazione ha mirato soprattutto ad affiancare alle industrie cittadine legate alla Difesa una pi\u00f9 marcata attivit\u00e0 commerciale e portuale, soprattutto puntando sulle strade di allacciamento. Un evento clamoroso fu la chiusura della Centrale Termoelettrica, il 12 settembre 1991.\nLasci\u00f2 l'incarico il 18 luglio 1992 in ottemperanza agli accordi fra i partiti di maggioranza, che prevedevano il ritorno di un comunista alla poltrona di sindaco. \nLa sua figura politica \u00e8 avvolta da un divertente aneddoto: sembrerebbe infatti che durante il suo mandato fu presa la decisione di interrare la fontana di piazza Europa, prospiciente la cattedrale della citt\u00e0, facendone un'aiuola. Burrafato ha sempre declinato ogni responsabilit\u00e0 riguardo all'interramento della fontana, rivendicandone tuttavia la paternit\u00e0 dell'idea, anzi vantandosi di averla \"rubata\" a Flavio Luigi Bertone e battendolo sul tempo facendone una proposta del suo partito (PSI).\nDi certo c'\u00e8 che la fontana fu ripristinata successivamente dal sindaco Giorgio Pagano.\nNel 2007 viene ricandidato sindaco alla Spezia per la Casa delle Libert\u00e0 (Forza Italia, Alleanza Nazionale, Lega Nord, Udc, Partito Pensionati) nelle elezioni amministrative del 27 maggio, vinte dal candidato del centrosinistra Massimo Federici.\nRisiede attualmente a Podenzana. \u00c8 un grande appassionato ed esperto delle opere di Giuseppe Verdi."}
{"id": "770487", "revid": "6923", "url": "https://it.wikipedia.org/wiki?curid=770487", "title": "Deutz (azienda)", "text": "La Deutz AG \u00e8 un'industria tedesca specializzata nella costruzione di motori e autocarri con sede a Colonia.\nIl costruttore Deutz AG \u00e8 conosciuto sotto altri nomi, come Kl\u00f6ckner - Humboldt - Deutz AG, o la sigla di quest'ultimo KHD, e il nome Deutz ricorre anche nella Magirus-Deutz, marca famosa di autocarri confluita nel gruppo Iveco.\nLa sua fondazione risale al 1864 come \"N. A. Otto &amp; Cie\" grazie a Nikolaus August Otto e a Eugen Langen, la sua prima trasformazione avvenne nel 1872 in \"Gasmotoren-Fabrik Deutz AG\", mentre l'ultimo cambio di denominazione in quella attuale risale al 1983.\nNel 1866 Otto produsse il primo modello di motore, un monocilindrico che presentava un consumo molto pi\u00f9 basso di quello brevettato dall'inventore belga \u00c9tienne Lenoir che era stato la base per i suoi primi motori sperimentali.\nNel 1872 l'azienda cambi\u00f2 ragione sociale in \"Gasmotoren-Fabrik Deutz AG\" in seguito all'ingresso di Gottlieb Daimler e Wilhelm Maybach, destinati in futuro ad essere i primissimi inventori dell'automobile assieme a Karl Benz. Daimler entr\u00f2 nell'azienda come direttore di produzione, Maybach inizialmente assunto come disegnatore e progettista, venne poi promosso qualche anno dopo al ruolo di progettista capo. Daimler e Maybach perfezionarono il motore brevettato da Otto rendendolo pi\u00f9 efficiente e il nuovo motore perfezionato venne brevettato nel 1876 dall'Ufficio Brevetti dell'Impero Germanico. Tale motore, noto anche come motore a ciclo Otto, riscosse grande successo e, nella nascente industria automobilistica, divenne il modello base per la maggior parte dei motori a combustione interna moderni.\nAll'interno dell'azienda cominciarono ad emergere i primi contrasti che portarono nel 1882 alle dimissioni di Daimler e Maybach che fondarono la Daimler Motoren Gesellschaft\nIl logo attuale dell'azienda prende origine da quello del costruttore Magirus (di Ulma) che rappresenta una grande M per \"Magirus\", stilizzata a simboleggiare la grande facciata della cattedrale di Ulm (Ulmer M\u00fcnster)."}
{"id": "770488", "revid": "15756", "url": "https://it.wikipedia.org/wiki?curid=770488", "title": "Distretto di North Shore", "text": "North Shore City (a volte chiamata in modo informale North Shore, o The Shore o, raramente, North Harbour) \u00e8 una citt\u00e0 che fa parte dell'area metropolitana di Auckland, oltre ad essere un'autorit\u00e0 territoriale della Nuova Zelanda che si trova entro i confini della regione di Auckland, nell'Isola del Nord.\nA giugno del 2006 la citt\u00e0 contava una popolazione di 215.300 abitanti, il che la rende la quarta pi\u00f9 popolosa della nazione. Con un'area di circa 130 chilometri quadrati, North Shore \u00e8 anche la quarta per estensione. La citt\u00e0 ha per\u00f2 il record neozelandese della densit\u00e0 di abitanti per chilometro quadrato, in quanto pochissimo del suo territorio non \u00e8 urbanizzato.\nGeografia fisica.\nNorth Shore confina a nord col Distretto di Rodney, a sud col \"Waitemata Harbour\" e col Golfo di Hauraki a est. Due ponti la collegano alla citt\u00e0 di Auckland e alla citt\u00e0 di Waitakere, ad ovest.\nLa sede del consiglio cittadino di North Shore si trova a Takapuna. North Shore stessa deriva dall'unione di numerosi vecchi insediamenti minori dei coloni europei.\nEconomia.\nNella citt\u00e0 di North Shore sono registrate oltre 22.000 attivit\u00e0 economiche, che contribuiscono per circa il 6% dell'intero prodotto interno lordo neozelandese. La crescita economica viaggia ad un ritmo decisamente superiore a quello medio della Nuova Zelanda (quasi il 30% fra il 1998 e il 2002).\nNegli ultimi 5 anni la crescita si \u00e8 concentrata nel sobborgo di Albany, un tempo una zona rurale e oggi il centro commerciale di North Shore. Gli investimenti sono stati massicci, con la conversione di grandi estensioni di terreni agricoli in abitazioni a costi contenuti, che hanno attratto numerosi abitanti da tutta la nazione. Si prevede che in pochi anni la citt\u00e0 di Orewa, il capoluogo del Distretto di Rodney, una citt\u00e0 a vocazione turistica, sar\u00e0 un tutt'uno con l'area urbanizzata di North Shore.\nTutto ci\u00f2 ha causato un'enorme problema di traffico, non tanto per quanto riguarda la citt\u00e0 di North Shore ma per quanto riguarda i suoi collegamenti con le altre citt\u00e0 che formano l'agglomerato urbano di Auckland; in molti prevedono che, con gli attuali ritmi di crescita, questo problema sia praticamente impossibile da risolvere.\nSociet\u00e0.\nEvoluzione demografica.\nDagli ultimi dati disponibili, quelli del censimento del 2001, \u00e8 emerso che il reddito medio degli abitanti di North Shore \u00e8 il secondo pi\u00f9 alto della Nuova Zelanda, 53.355 dollari, contro una media nazionale di 39.588 dollari. Secondo gli stessi dati, la citt\u00e0 era composta da persone di origine europea (81,8%), asiatica (12,7%), M\u0101ori (6,7%) e provenienti da altre nazioni dell'Oceania (3,3%). l'1,6% \u00e8 composto da tutte le altre razze non elencate.\nRecentemente in citt\u00e0 si \u00e8 avuto un massiccio arrivo di immigrati dal Sudafrica del dopo apartheid e dalla Corea del Sud."}
{"id": "770490", "revid": "580", "url": "https://it.wikipedia.org/wiki?curid=770490", "title": "North Shore (Nuova Zelanda)", "text": ""}
{"id": "770491", "revid": "1305772", "url": "https://it.wikipedia.org/wiki?curid=770491", "title": "Hal Foster", "text": "Hal Foster \u00e8 il nome di diverse persone:"}
{"id": "770492", "revid": "599013", "url": "https://it.wikipedia.org/wiki?curid=770492", "title": "Tke", "text": ""}
{"id": "770496", "revid": "767487", "url": "https://it.wikipedia.org/wiki?curid=770496", "title": "Fur - Un ritratto immaginario di Diane Arbus", "text": "Fur - Un ritratto immaginario di Diane Arbus \u00e8 un film del 2006 diretto da Steven Shainberg, con Nicole Kidman. Ispirato al romanzo di Patricia Bosworth \"Diane Arbus: Una biografia\", il film \u00e8 un ritratto immaginario di Diane Arbus, un'artista del XX secolo, che sfid\u00f2 le convenzioni sovvertendo il concetto di bello e brutto e innovando la fotografia.\nTrama.\nDiane Arbus \u00e8 una fotografa e artista americana che vive a New York con suo marito Allan e le sue due figlie. Durante i preparativi di una sfilata di vestiti progettati da lei, la vita di Diane cambia completamente a causa dell'arrivo di un nuovo vicino di casa di nome Lionel Sweeney. Diane rimane molto colpita da quest'uomo misterioso a tal punto che si reca nel suo appartamento, e comincia a frequentarlo assiduamente.\nDurante i loro incontri i due si rivelano i propri segreti pi\u00f9 profondi: Lionel le rivela di essere affetto da una rara malattia che causa la rapida crescita di peli in tutto il corpo, il quale \u00e8 appunto coperto da una fitta \"pelliccia\" che gli copre ogni centimetro di pelle. Diane abbandona la sua monotona vita da casalinga per scoprire i nuovi luoghi e le nuove persone che Lionel la porta a visitare.\nUn giorno per\u00f2 Lionel le rivela che la malattia lo sta portando alla morte, bloccandogli lentamente la respirazione e l'uso dei polmoni. Lionel, ormai innamorato di Diane e da lei ricambiato, si fa completamente radere per poi lasciarsi andare ad un'intensa notte di passione con la sua amata. Ora che Diane sa finalmente ci\u00f2 che da sempre ha rappresentato per Lionel, questi le dona una pelliccia fatta con i suoi peli e, dopo un triste addio, si lascia volontariamente annegare fra le onde dell'oceano.\nDistribuzione.\nPresentato nella sezione Premi\u00e8re della Festa del Cinema di Roma 2006, \u00e8 uscito nelle sale italiane il 20 ottobre 2006.\nIncassi.\nIl film ha incassato globalmente quasi 2.5 milioni di dollari."}
{"id": "770500", "revid": "827882", "url": "https://it.wikipedia.org/wiki?curid=770500", "title": "Odyssey", "text": "Odyssey (odissea in lingua inglese) pu\u00f2 significare:"}
{"id": "770501", "revid": "2212962", "url": "https://it.wikipedia.org/wiki?curid=770501", "title": "Ponte Real Ferdinando", "text": "Il ponte Real Ferdinando \u00e8 un ponte sospeso sul fiume Garigliano situato nei pressi dell'area archeologica di Minturnae (Minturno), sul confine fluviale che dal 1927 separa la regione Campania dalla regione Lazio. Fu cos\u00ec intitolato in onore di Ferdinando II delle Due Sicilie.\nFu il primo ponte sospeso a catenaria di ferro realizzato in Italia, mentre il primato assoluto europeo spetta alla Gran Bretagna. \nFu esempio di architettura industriale del Regno delle Due Sicilie che dal punto di vista tecnico costruttivo era per quei tempi all'avanguardia in Europa.\nL'idea.\nLa primogenitura dell'idea di un ponte sospeso in ferro la si deve allo spirito poliedrico e innovatore di Carminantonio Lippi che avanz\u00f2 la proposta in una serie di cinque memorie, la prima delle quali risale al 1817.\nL'idea del Lippi risultava anticipatrice sia per la tipologia che per l'utilizzo del ferro quale materiale costruttivo primario. L'idea, pur sostenuta dal proverbiale spirito battagliero dello scienziato proponente, inizialmente non ebbe per\u00f2 sufficiente credito. Il Lippi, \"\u00ab[...] in qualit\u00e0 di esperto mineralogista e grazie ai viaggi che un decennio prima aveva condotto nell'Europa settentrionale, colse con largo anticipo rispetto all'ambiente scientifico italiano, le reali potenzialit\u00e0 del ferro nel campo dell'edilizia, mostrando al contempo una notevole sagacia imprenditoriale.\u00bb\"\nQuella del Lippi, fu un'ipotesi di ricerca che gli ingegneri del Corpo borbonico di Ponti e Strade non seppero cogliere in quegli anni. L'ingegner Ignazio Stile, incaricato della relazione, utilizzando argomentazioni speciose, riusc\u00ec addirittura a bollare la tipologia come retrograda, in quanto espressione tecnologica di civilt\u00e0 da lui considerate culturalmente arretrate (il riferimento \u00e8 al Per\u00f9 con ponti di corda degli Inca e ai ponti tibetani della Cina himalayana). Ecco come l'ingegner Stile si esprimeva negativamente sul progetto: \nNel 1825, l'ingegner Luigi Giura, riprendendo l'innovativa idea della realizzazione del ponte sospeso, cos\u00ec recisamente accantonata, scelse come modello di riferimento, in un primo momento, il ponte dell'Unione sul fiume Tweed (1820) presso Paxton in Scozia, anche per il successo che tale struttura aveva riscosso nell'ambiente culturale napoletano (come testimoniano i trattati di architettura di Francesco de Cesare e di Nicola d'Apuzzo). Nel 1828, dopo numerosi viaggi condotti in Inghilterra e in Francia, present\u00f2 un progetto differente dalla prima ipotesi e che faceva riferimento, apportandone numerose variazioni, al \"Pont des Invalides\" di Parigi, che presentava difetti di stabilit\u00e0 prima ancora di essere portato a termine.\nInfatti, prima della costruzione di quello borbonico, in Europa c'erano gi\u00e0 dei ponti sospesi a catene di ferro che si presentavano affidabili. In particolare vi erano gi\u00e0 quattro ponti di questo tipo costruiti in Gran Bretagna: Dryburgh Abbey Bridge (1817), Union Bridge (1820), Menai Bridge (1826), Marlow suspension bridge (1829-1832), a cui si aggiunge ed uno costruito in Germania, il Chain Bridge a Norimberga (1824). \nIl progetto e la realizzazione.\nSu incarico di Francesco I di Borbone, padre di Ferdinando II, la progettazione fu affidata all'ingegner Luigi Giura, che ne diresse anche l'esecuzione. Sostitu\u00ec la fragile scafa risolvendo, almeno per un secolo, l'attraversamento del fiume.\nIl ponte ha una luce netta di 80,40 metri misurata tra gli assi dei piloni. Tenendo conto anche della lunghezza delle due rampe di avvicinamento che collegano i blocchi di ancoraggio delle catene con i piloni (ciascuna di circa 24 metri), il ponte ha una lunghezza complessiva di 128 metri. Il sistema di sospensione \u00e8 costituito da due coppie di catene distanziate tra di loro 5,80 metri.\nI lavori furono iniziati nel 1828 e terminati il 30 aprile 1832: l'inaugurazione alla presenza del re avvenne dieci giorni dopo, il 10 maggio 1832: il sovrano si pose al centro della campata e ordin\u00f2 che sul ponte passassero due squadroni di lancieri al trotto e ben sedici traini d'artiglieria.\nI componenti costruttivi metallici erano stati prodotti nelle ferriere calabresi di Mongiana, di propriet\u00e0 del generale Carlo Filangieri, principe di Satriano e duca di Cardinale. La spesa fu di 75\u00a0000 ducati, a carico del regno.\nLa distruzione e il restauro.\nIl 14 ottobre 1943 la campata fu minata in due punti e fatta esplodere dall'esercito tedesco, attestato lungo la linea Gustav e in ritirata verso Roma dopo l'armistizio. Tuttavia i piloni e le relative basi non subirono danni irreparabili.\nIl ponte \u00e8 stato restaurato con un progetto di archeologia industriale finanziato dalla Comunit\u00e0 Europea per l'interessamento dell'europarlamentare Franco Compasso. Nonostante il restauro sia terminato nel 1998, \u00e8 stato inaugurato provocatoriamente e simbolicamente dal presidente dell'Eureka Club Giuseppe Fellone e dal gruppo \"Borboni di terra Aurunca\" il 10 settembre 2001. Il ponte \u00e8, finalmente, aperto alle visite del pubblico (gruppi di max 25 persone) in concomitanza con gli orari del vicino Comprensorio archeologico di Minturnae."}
{"id": "770502", "revid": "486946", "url": "https://it.wikipedia.org/wiki?curid=770502", "title": "Ponte &quot;Real Ferdinando&quot;", "text": ""}
{"id": "770510", "revid": "6923", "url": "https://it.wikipedia.org/wiki?curid=770510", "title": "James Moody (sassofonista)", "text": "Biografia.\nNato in Georgia, si trasfer\u00ec presto in New Jersey. Bench\u00e9 fosse parzialmente sordo, si avvicin\u00f2 al sassofono all'et\u00e0 di 16 anni, dopo aver ascoltato Buddy Tate, Don Byas, e Count Basie: il suo primo album, per la Blue Note Records, \u00e8 del 1948. In seguito affianc\u00f2 al sassofono il flauto, divenendo uno dei principali esponenti di questo strumento in ambito jazz. Il suo pezzo pi\u00f9 noto \u00e8 \"Moody's Mood for Love\", un'improvvisazione basata sullo standard \"I'm in the Mood for Love\".\nFra le sue molte collaborazioni si ricordano quelle con Dizzy Gillespie con cui, per molti anni, codiresse l'orchestra che portava il nome di Gillespie, continuando in questo ruolo dopo la morte del titolare, fino al 2009. Come Gillespie, Moody \u00e8 stato un membro praticante della religione Baha'i. \u00c8 scomparso nel 2010 all'et\u00e0 di 85 anni."}
{"id": "770511", "revid": "110157", "url": "https://it.wikipedia.org/wiki?curid=770511", "title": "Generali Deutschland", "text": "Generali Deutschland \u00e8 una holding tedesca controllante circa 20 societ\u00e0 assicurative. \u00c8 il secondo assicuratore in Germania subito dopo Allianz. Il suo quartier generale \u00e8 situato a Colonia. Tra le compagnie controllate sono da segnalare AachenM\u00fcnchener, CosmosDirekt, Volksf\u00fcrsorge Versicherungsgruppe. La societ\u00e0 \u00e8 posseduta da Assicurazioni Generali."}
{"id": "770516", "revid": "287204", "url": "https://it.wikipedia.org/wiki?curid=770516", "title": "James Moody", "text": "James Moody \u00e8 un nome proprio della lingua Inglese. Tra le persone note che protano questo nome si ricordano:"}
{"id": "770520", "revid": "92723", "url": "https://it.wikipedia.org/wiki?curid=770520", "title": "Ritardo a rullini", "text": "Il ritardo a rullini \u00e8 una delle modifiche utilizzate per rendere pi\u00f9 efficiente il sistema a massa battente su cui si basa il funzionamento di molte armi da fuoco.\nQuesto meccanismo non va confuso col sistema a rinculo in cui l'otturatore \u00e8 assicurato alla canna tramite spine (che assomigliano infatti a dei rullini): nel caso presente i rullini tengono l'otturatore fermo rispetto al castello, nel caso del rinculo lo tengono solidale alla canna, che infatti rincula.\nPrincipio.\nIl principio sfrutta il coefficiente d'attrito. L'otturatore \u00e8 composto da tre pezzi pi\u00f9 due rullini.\nFino all'introduzione della cartuccia dentro alla culatta, le cose funzionano come nel sistema base. Nel momento in cui l'otturatore si chiude i rullini escono dalle sedi, spinti dal perno centrale a sua volta azionato dalla molla di recupero, e vanno ad occupare le scanalature semicilindriche nel castello.\nQuando il proiettile lascia il bossolo, la pressione nella culatta diventa quasi istantaneamente enorme, per decrescere man mano che esso avanza nella canna.\nI rullini non hanno quindi il tempo di rientrare dentro alle sedi nell'otturatore, poich\u00e9 la forza d'attrito (proporzionale alla pressione dei gas) esercitata dalle pareti delle scanalature glielo impedisce. L'otturatore \u00e8 cos\u00ec tenuto fermo dai rullini che rimangono 'schiacciati' (dalla pressione dei gas) fra le pareti posteriori delle scanalature sul castello e quelle anteriori delle sedi sull'otturatore.\nLa forza che rende stabile il sistema otturatore-rullini-castello dipende quindi dal coefficiente d'attrito e dalla forza generata dalla pressione dei gas.\nAllorquando quest'ultima decresce fino ad un certo valore, l'attrito non \u00e8 pi\u00f9 sufficiente a tenere i rullini nella loro posizione di 'blocco', che cos\u00ec 'scivolano' di nuovo nelle sedi, lasciando l'otturatore libero di arretrare spinto dai gas ancora presenti nella culatta, naturalmente sufficienti a completare l'arretramento dell'otturatore.\nNel frattempo il proiettile ha gi\u00e0 fatto molta strada all'interno della canna (al limite gi\u00e0 uscito), ecco che quindi i rullini hanno consentito un 'ritardo' sufficiente all'espansione dei gas di combustione di una cartuccia che nel sistema base non sarebbe stato possibile sparare.\nCaratteristiche.\nIndubbiamente questo sistema consente di sparare in piena sicurezza munizioni pi\u00f9 potenti, quindi un grande vantaggio rispetto ad altri sistemi meccanici. Le masse in movimento sono inoltre molto ridotte rispetto a un tradizionale sistema a presa di gas, con benefici effetti sulla precisione, e inoltre il ciclo di sparo \u00e8 rapidissimo, il che consente cadenze di tiro molto elevate. Tuttavia si introduce una complicazione notevole in fase di lavorazione delle parti: l'otturatore non \u00e8 pi\u00f9 monolitico, i rullini e le rispettive sedi esigono alta qualit\u00e0 dei materiali, trattamenti termici specifici e lavorazioni accuratissime, con tolleranze dell'ordine del micron, la molla di richiamo deve essere tarata con estrema precisione ecc, con tutti i relativi costi di produzione. Se negli anni quaranta questo era giustificato dall'assenza (o comunque bassa diffusione) di sistemi pi\u00f9 efficienti, al giorno d'oggi questi sistemi (recupero di gas, tipicamente) sono alla portata di qualsiasi costruttore, quindi il ritardo a rullini risulta poco conveniente: per camerare cartucce potenti si usa la presa di gas, o similari; viceversa per le cartucce meno performanti \u00e8 sufficiente la chiusura labile a semplice massa battente 'prima maniera' (tipo il Beretta M12). \nStoria.\nElaborato da alcuni progettisti polacchi alla fine degli anni '30, fu attentamente studiato e migliorato dai tedeschi, e usato per la prima volta su vasta scala in Germania durante la Seconda guerra mondiale nella mitragliatrice MG 42, e quindi ripreso negli anni cinquanta, sempre in Germania dalla Heckler &amp; Koch e dalla spagnola CETME. La casa Cecoslovacca CZ produsse l'unica pistola con chiusura a rulli: il modello CZ 52, che utilizzava la potente cartuccia sovietica 7,62 x 25 Tokarev gi\u00e0 in uso nei mitra PP\u0160-41 e PPS 43. L'arma rimase ordinanza militare per lunghi anni ed \u00e8 tuttora un apprezzato oggetto da collezionisti.\nOggigiorno, la chiusura a rulli contrapposti \u00e8 utilizzata sulle armi prodotte dalla societ\u00e0 tedesca Heckler &amp; Koch, e su poche altre armi."}
{"id": "770521", "revid": "1748167", "url": "https://it.wikipedia.org/wiki?curid=770521", "title": "Monte Zoncolan", "text": "Il Monte Zoncolan (\"\u00c7oncolan\" in friulano standard) \u00e8 una montagna delle Alpi Carniche, alta 1.750\u00a0m s.l.m., posta a sud della catena carnica principale (Alpi Tolmezzine Orientali - gruppo montuoso Monte Arv\u00e8nis-Tamai), in Carnia, in Friuli, tra i territori dei comuni di Sutrio, Ovaro e Ravascletto, sede di un importante polo sciistico del Friuli-Venezia Giulia.\nDescrizione.\nSulla cima (raggiungibile da Ovaro e Sutrio attraverso delle strade che salgono fino in cima, e da Ravascletto tramite la \"Funivia Ravascletto-Zoncolan\" servendo un comprensorio sciistico di circa 30\u00a0km di piste.\nVersanti di ascesa.\nLa cima dello Zoncolan \u00e8 raggiungibile da due versanti attraverso tre differenti percorsi stradali: \nSella di Monte Zoncolan.\nLa parte sommitale della salita stradale dello Zoncolan \u00e8 nota come \"Sella di Monte Zoncolan\", punto culminante della salita dai versanti di Ovaro e Sutrio, nei pressi della stazione sciistica di Ravascletto.\nSport.\nSul monte Zoncolan \u00e8 praticato il ciclismo, sia a livello amatoriale che professionistico; in particolare, a partire dal 2003 il monte \u00e8 stato spesso sede di passaggi del Giro d'Italia.\nDopo essere stato affrontato dal Giro d'Italia Femminile nel 1997, con vittoria di Fabiana Luperini, il monte \u00e8 stato affrontato per la prima volta, dal versante di Sutrio, nella dodicesima tappa del Giro d'Italia 2003, con vittoria di Gilberto Simoni. La tappa regal\u00f2 anche una degli ultimi attacchi in salita al Giro di Marco Pantani, che scatt\u00f2 a 3 km dalla vetta, per poi terminare la tappa al quinto posto, a 42 secondi dal vincitore.\nLo Zoncolan torn\u00f2 al Giro dell'edizione 2007, questa volta dal pi\u00f9 impegnativo versante di Ovaro. Anche questa volta la vittoria fu appannaggio di Simoni, che in 39'03\" fiss\u00f2 anche il miglior tempo di scalata, al 2021 ancora imbattuto. La salita da Ovaro \u00e8 stata riproposta nel 2010, con vittoria di Ivan Basso, che poi vinse quell'edizione, nel 2011, con vittoria di Igor Ant\u00f3n, nel 2014, con vittoria di Michael Rogers, e nel 2018, con vittoria di Chris Froome, poi vincitore del Giro.\nNel 2021 \u00e8 stato percorso per la seconda volta il versante di Sutrio, con vittoria di Lorenzo Fortunato."}
{"id": "770522", "revid": "300067", "url": "https://it.wikipedia.org/wiki?curid=770522", "title": "Manute Bol", "text": "\u00c8 il giocatore pi\u00f9 alto della storia dell'NBA a pari merito con il rumeno Gheorghe Mure\u0219an (seppur quest'ultimo sia pi\u00f9 alto per una questione di millimetri).\nAltezza e infanzia.\nManute Bol, crebbe in un villaggio Dinka, badando al gregge delle pecore. Stando a quanto da lui dichiarato sua madre era alta 208\u00a0cm, suo padre 203\u00a0cm, sua sorella 203\u00a0cm e il suo bisnonno addirittura 239\u00a0cm. Il figlio Bol Bol, nato nel 1999 e promessa del basket americano, a 15 anni era alto 203\u00a0cm.\nTent\u00f2 inizialmente di cimentarsi nel calcio, ma, respinto da ogni squadra alla quale si presentava, decise a 16 anni di darsi al basket. Uno scout statunitense lo not\u00f2 durante un incontro con la nazionale sudanese, e lo convinse, ventenne, a trasferirsi negli Stati Uniti. Bol arriv\u00f2 in America senza conoscere una parola di inglese e, secondo alcune testimonianze, senza saper leggere e scrivere; ci\u00f2 complic\u00f2 notevolmente il gi\u00e0 difficile ambientamento nella sua nuova patria.\nCarriera cestistica.\nCollege.\nManute Bol frequent\u00f2 inizialmente la Fairleigh Dickinson University; successivamente pass\u00f2, nonostante le difficolt\u00e0 con l'inglese, a Cleveland State University, per arrivare nel terzo e ultimo anno di college alla University of Bridgeport. Fu proprio nel corso del suo ultimo anno da collegiale che, a fronte dei migliori rendimenti scolastici, pot\u00e9 partecipare al torneo di basket NCAA. Le cifre di quest'unica stagione si commentano da sole: 22,5 punti, 13,5 rimbalzi, 7,1 stoppate a partita e oltre il 60% al tiro.\nNBA.\nI Washington Bullets ingaggiarono Bol al secondo giro del draft 1985; divenne il pi\u00f9 alto atleta a esser mai sceso in campo in una partita di NBA (sarebbe stato superato da Gheorghe Mure\u0219an, pochi millimetri pi\u00f9 alto). E fu nella sua stagione da matricola, che Bol sigl\u00f2 una delle sue pi\u00f9 celebri imprese: totalizz\u00f2 397 stoppate in 80 partite, con una media di 4,96 che, oltre a essere la seconda pi\u00f9 alta nella storia della lega (dietro solo a Mark Eaton), costituisce un record assoluto per un \"rookie\". L'apporto tecnico di Bol non and\u00f2 mai tuttavia molto al di l\u00e0 della difesa, anche perch\u00e9 in attacco, sotto canestro, pativa notevolmente la stazza dei lunghi avversari che, sebbene molto pi\u00f9 bassi, possedevano un fisico ben pi\u00f9 robusto.\nFu soprattutto per questo motivo che, quando venne scambiato ai Golden State Warriors, l'allenatore Don Nelson ebbe l'idea di farlo attaccare con una certa regolarit\u00e0 dietro la linea dei tre punti. Il risultato non fu granch\u00e9 positivo, ma Bol, nella sola annata 1988-89, mise comunque a segno 20 triple; una volta arriv\u00f2 persino a segnare 6 canestri da tre nel corso di una sola partita, risultato fuori dal comune per quasi tutti i centri e impensabile per un giocatore della sua statura. Ancora in questa stagione, Bol raggiunse nuovamente vette elevatissime nelle stoppate (4,3 di media).\nL'avventura ai Warriors dur\u00f2 per\u00f2 solamente per due stagioni, e al termine del 1990 fece il suo arrivo ai 76ers. Le tre stagioni a Philadelphia portarono il personaggio di Manute Bol a livelli di popolarit\u00e0 altissimi, ben superiori alla sua discreta importanza in campo, e furono gli ultimi tranquilli dal punto di vista degli infortuni. Nel 1993-94, infatti, Bol fu protagonista di una stagione da incubo, passando per tre diverse squadre (Miami, Washington e Philadelphia) e giocando in tutto la miseria di 14 partite a causa di un brutto infortunio alle sue fragilissime ginocchia. L'anno seguente fece ritorno ai Warriors, ma scese in campo solamente 5 volte a causa dei terribili dolori che lo affliggevano. Ancora oggi, \u00e8 secondo di sempre nella media di stoppate a partita (3,3 in 624 partite) e primo assoluto nella singolare classifica delle stoppate per minuto (0,176).\nVita dopo il basket.\nConclusa la sua decennale esperienza con il basket americano con una stagione nella CBA con i Florida Beach Dogs, Manute fece ritorno a casa sua in Sudan. Fu contattato dopo poco tempo da Massimo Mangano, allenatore a Forl\u00ec, che lo volle in squadra: nonostante il grande entusiasmo che lo circond\u00f2 al suo arrivo, si ferm\u00f2 solamente il tempo di giocare due partite a 5,5 punti di media, dopodich\u00e9 venne tagliato e rientr\u00f2 nuovamente nella sua terra nativa.\nBol tornava a casa con una grande popolarit\u00e0 e molto arricchito da anni di ricchi contratti NBA e innumerevoli compensi pubblicitari; distribu\u00ec buona parte di questo denaro a una gran quantit\u00e0 di parenti sparsi nelle varie trib\u00f9 Dinka. Contribu\u00ec inoltre al finanziamento dell'esercito popolare che lottava per la liberazione del Sudan e fond\u00f2 alcune associazioni di solidariet\u00e0, fra cui la \"Ring True Foundation\", a sostegno dei bambini poveri sudanesi. Perse tuttavia anche molti soldi in investimenti sbagliati negli Stati Uniti, e venne messo alle strette dal governo sudanese, che lo isol\u00f2 e gli sequestr\u00f2 il passaporto per via di alcuni dissidi dovuti anche alla religione.\nNel 2000 decise di fare ritorno in America, dove aveva lasciato moglie e figli. Arriv\u00f2 in Egitto, dove sarebbe dovuto partire per gli Stati Uniti; ma, complici anche i problemi successivi all'11 settembre 2001, ebbe grosse difficolt\u00e0 col dipartimento d'immigrazione statunitense, nonostante la sua precedente popolarit\u00e0. Riusc\u00ec infine a tornare negli Stati Uniti. Nella nazione che tanta ricchezza e tanta celebrit\u00e0 gli aveva dato, Bol si diede da fare in mille modi, alle volte anche piuttosto degradanti, pur di trovare altri fondi utili alle sue cause: nel 2003, ad esempio, partecip\u00f2 a un incontro di pugilato al \"Celebrity Boxing Show\", trasmissione nella quale celebrit\u00e0 passate e contemporanee si sfidano sul quadrato; Manute, seppur a malincuore, partecip\u00f2 e vinse l'incontro, aggiudicandosi i 35.000 dollari di premio che lo aiutarono nei suoi progetti.\nSempre nel 2003, alla ricerca di altri finanziamenti, accett\u00f2 di entrare a far parte di una squadra di hockey su ghiaccio professionistica; si tratt\u00f2 esclusivamente di una trovata pubblicitaria, tanto che Bol scese in campo una sola volta, ma che gli serv\u00ec a raccogliere parecchi fondi per la sua associazione. \u00c8 morto il 19 giugno 2010 negli Stati Uniti all'et\u00e0 di 47 anni, a causa di un'insufficienza renale acuta insorta come complicanza alla sindrome di Stevens-Johnson.\nSuo figlio Bol Bol \u00e8 stato selezionato dai Miami Heat al secondo turno del Draft NBA 2019, con la 44\u00aa scelta assoluta, venendo subito girato ai Denver Nuggets."}
{"id": "770526", "revid": "77358", "url": "https://it.wikipedia.org/wiki?curid=770526", "title": "Carlo XIV Giovanni di Svezia", "text": ""}
{"id": "770529", "revid": "1776051", "url": "https://it.wikipedia.org/wiki?curid=770529", "title": "Dark Secret Saga", "text": "The Dark Secret Saga \u00e8 la seconda saga fantasy del gruppo symphonic metal italiano Rhapsody of Fire, ideata dal chitarrista Luca Turilli. Gli album che la compongono sono (2004), Triumph or Agony, (2006) The Frozen Tears of Angels (2010), l'EP The Cold Embrace of Fear - A Dark Romantic Symphony (2010) e From Chaos to Eternity (2011).\nTrama.\nDopo la dipartita del sanguinario Akron, sconfitto grazie alla leggendaria spada di smeraldo da parte del potente guerriero venuto dal nord, le terre incantate di Algalord hanno finalmente conosciuto la pace.\nPoco prima della morte durante l'Ultima Guerra Primordiale, sentendone l'incombenza, Nekron stil\u00f2 un testamento di pura malvagit\u00e0, i sette libri neri, scritti col sangue degli angeli.\nUno dopo l'altro sei di questi libri furono scoperti, ma l'ultimo, il pi\u00f9 potente di tutti, non \u00e8 ancora stato ritrovato. Esso contiene il segreto per la resurrezione dello stesso Nekron.\nQuesto libro \u00e8 nascosto nelle segrete di Dar-Kunor, antica citt\u00e0 diroccata sperduta tra le Montagne Grigie.\nNell'album verr\u00e0 formato un ordine segreto (White Dragon's Order) che avr\u00e0 come compito mantenere la pace ed evitare la resurrezione del demone. Un concilio verr\u00e0 indetto a Elgard da re Uriel, al quale parteciperanno vari re, maghi, elfi e signori dei draghi per decidere chi dovr\u00e0 partire e compiere il lungo e pericoloso viaggio verso Dar Kunor. Il mago Iras Algor di Hor-Lad, il guerriero Khaas, la principessa Lothen dell'antico regno delle cascate e Tarish, re elfico sono i primi ad essere scelti.\nQui entra in scena Dargor, quinto membro della compagnia, essere in parte demoniaco e in parte umano. Figlio della D\u00e9a Gaia, madre della Terra, e adottato da Vankar, mago personale di Kron, una volta resosi conto che il male era una cosa snaturata \u00e8 passato dalla parte del bene.\nLui \u00e8 l'unico in grado di trovare il settimo libro, perch\u00e9 \u00e8 gi\u00e0 stato a Dar Kunor e sa come attraversare i labirinti e le insidie di quegli oscuri sotterranei. Ma trovare il libro oscuro potrebbe non bastare. Le leggende narrano di un altro libro, scritto dall'angelo Erian, in cui si troverebbe una contro-profezia per impedire il ritorno dell'oscuro signore Nekron. Purtroppo nell'Era della Luna Rossa, 3000 anni prima, quando i signori delle terre oscure hanno vinto la battaglia contro le armate del bene nelle pianure del nord, il Libro Bianco di Erian \u00e8 stato trovato dallOrdine Oscuro nelle segrete stanze della citt\u00e0 di Ainor. Da quel giorno il Libro, che essendo stato scritto col sangue di un angelo non pu\u00f2 essere distrutto, \u00e8 stato nascosto in un luogo segreto.\nIl disco si chiude con l'arrivo dei cinque eroi alle Montagne Grigie, mentre la notte scende sulle Enchanted Lands.\nTriumph or Agony narra di come Iras Algor, Kaas, Lothen, Tarish e Dargor riescano a sottrarre dalle profondit\u00e0 di Dar Kunor il Libro Nero, attraversando il Pozzo delle Anime oscure e sfuggendo a un'armata di morti viventi. Inoltre viene raccontanta la leggenda di come la mitica Emerald Sword sia stata forgiata nel passato, durante la terza Guerra Elfica e di come sia stata usata per distruggere le forze del Male. Quell'arma per\u00f2 fu considerata troppo potente e pericolosa dal concilio dei maghi, e quindi fu nascosta oltre i Cancelli di Avorio, dove solo un eroe dal cuore puro avrebbe potuto recuperarla.\nRecuperato il libro e riportato ad Algalord, la citt\u00e0 sacra, Lothen sussurra una profezia: i cinque eroi si rincontreranno per difendere la Terra e i miti e le leggende li accompagneranno per sempre. I discepoli dell'Ordine Oscuro infatti si sono mobilitati per far s\u00ec che il signore dei demoni Nekron risorga proprio come vuole la nera profezia.\nNel terzo album della saga, The Frozen Tears of Angels, gli eroi tornano ad Elgard, dove nascondono il libro che con tanta fatica hanno recuperato dalle oscure profondit\u00e0 di Dar Kunor. Dopo aver studiato il libro, Iras e gli altri si rendono conto che il sacro libro di Erian non era solo una leggenda, ma deve essere trovato per porre fine alla terribile profezia di Nekron. Il libro si trova in un luogo sconosciuto situato tra le bianche montagne nelle terre del nord. Per trovarlo Iras, Dargor, Khaas, Lothen e Tarish cavalcano fino alla citt\u00e0 di Ainor. Nella torre pi\u00f9 alta della fortezza, gli eroi si trovano tra migliaia di libri. Dopo un lungo studio, trovano ci\u00f2 che cercavano. Il luogo in cui \u00e8 stato nascosto il libro di Erian \u00e8 Har-Kuun, una fortezza usata in passato da Nekron, situata da qualche parte vicino a Nair-Kaan, la montagna sacra delle terre del nord. Cos\u00ec inizia un viaggio attraverso un mondo freddo e misterioso, dove persino le lacrime degli angeli non possono fare altro che diventare ghiaccio.\nNell'EP The Cold Embrace of Fear - A Dark Romantic Symphony viene narrato l'ingresso dei cinque eroi nell'ancestrale mondo di Har-Kuun, nel disperato tentativo di rintracciare il sacro libro di Erian e scoprire come fermare l'orribile profezia che minaccia l'intero mondo conosciuto. Dopo aver scongiurato valanghe e assalti da parte di creature da incubo, i Naarot, i cinque riescono infine a trovare il libro, ma un'orribile rivelazione rovina la conquista dell'artefatto: prendendo in ostaggio Iras, l'elfo Tarish dichiara di essere un seguace dell'Ordine Oscuro, ed esige il Libro di Erian in cambio della vita del mago. Alla fine Dargor \u00e8 costretto ad uccidere Tarish, che precipita in un crepaccio assieme ad alcune pagine del tomo. Con la tristezza nel cuore, i quattro superstiti tornano a casa. Non manca ormai molto al fatidico ritorno di Nekron...\nFrom Chaos to Eternity \u00e8 la fine della saga, e inizia con le parole scritte nel Libro Bianco. Le parole di Erian erano chiare e alla fine fu rivelato il Segreto Oscuro che minacciava l'intero mondo conosciuto. Durante l'ultima delle guerre primordiali il drago nero Thanor trad\u00ec Nekron e disse agli angeli dove si nascondeva. Quando Nekron lo ha scoperto, la rabbia dell'inferno ha fatto tremare la terra!\nThanor fu torturato e gli furono strappati gli occhi dalla faccia prima di essere ucciso. Il drago che stava a guardia del libro di Erian in Har-Kuun era lo stesso Thanor. Dopo l'ultima delle guerre primordiali gli angeli presero gli occhi di Thanor e li trasformarono in due pietre preziose; Aelin e Mornir. Gli angeli lanciarono le due pietre sulla terra, diffondendo simbolicamente coraggio e saggezza in tutte le terre.\nIl libro di Erian rivel\u00f2 anche che nel giorno della settima eclissi (l'ultima del secolo), le energie mistiche dell'eclisse avrebbero risvegliato i sette demoni alati che erano in grado di aprire la porta dell'Inferno. Ma lo stesso giorno, se Thanor avesse riabbassato gli occhi, l'urlo della sua anima avrebbe fatto tremare di nuovo la terra e si sarebbe rialzato per l'ultima volta per fermare i piani oscuri di Nekron.\nFurono trovati Aelin e Mornir, ma a costo del cavallo di Dargor e della vita di Khaas. Gli eroi tornarono a Har-Kuun dove il destino del mondo sarebbe stato rivelato. L'Ordine Nero si sta preparando per la battaglia e l'odore della guerra \u00e8 nell'aria. Dopo lunghi giorni di battaglie e spargimenti di sangue, l'esercito delle tenebre fu sconfitto, ma la guerra non \u00e8 ancora stata vinta. Il tempo scorreva veloce e la luna si stava lentamente spostando verso il sole. Gli eroi attraversano Har-Kuun e vedono ancora una volta la maestosa statua di Thanor.\nQuando la luna inghiott\u00ec il sole, i sette demoni alati che giacevano sulle alte colonne scure che circondavano Har-Kuun stavano lentamente iniziando ad aprire gli occhi fissando l'eclissi. I lamenti di Nekron divennero sempre pi\u00f9 udibili. Era giunto il momento di ridare a Thanor i suoi occhi. L'incantesimo di Thanor fu rotto, e cos\u00ec inizi\u00f2 il suo maestoso volo.\nEtherus, mago maestro dell'Ordine del Drago Bianco ha dato la vita per le amate terre. Ha usato l'incantesimo proibito per uccidere Koras, il pi\u00f9 potente dei sette demoni. Thanor torn\u00f2 vittorioso dopo aver distrutto gli altri sei demoni alati e torn\u00f2 nella sala principale di Har-Kuun, e rimane magicamente sbalordito. Thanor riapr\u00ec gli occhi e due bianchi raggi di luce colpirono il corpo di Dargor. Alcune frasi profetiche nel sacro alfabeto degli angeli sono state scritte sul suo corpo. Le pagine mancanti del libro di Erian sono state scolpite sul corpo di Dargor.\n\"Sono la reincarnazione di Erian e il prescelto per attraversare la porta del mondo antico per sfidare l'anima infernale di Nekron e l'energia malvagia che lo ha generato.\"\nDargor chiede perch\u00e9 sia stato scelto per andare nell'aldil\u00e0, sapendo che \u00e8 un mezzo demone. Iras gli dice che gli dei e gli angeli lo hanno scelto perch\u00e9 Dargor ha scelto la luce sull'oscurit\u00e0. Accetta quindi il suo destino, entra nei cieli e sfida Nekron.\nIl portale si chiude dietro Dargor, e Dargor deve lasciare il suo corpo fisico per servire la volont\u00e0 degli angeli. Il destino di Dargor era finalmente chiaro; Lo spirito angelico di Erian ora abbracciava l'anima immortale di Dargor. Combinare le energie supreme del cosmo per diventare pura divinit\u00e0. Un dio della luce cosmica ha respirato sulla Terra ... di nuovo.\nAlbum.\nTutti gli album vedono la presenza di Christopher Lee come ospite nelle vesti di narratore."}
{"id": "770533", "revid": "23117", "url": "https://it.wikipedia.org/wiki?curid=770533", "title": "Gr\u00eamio", "text": ""}
{"id": "770534", "revid": "287204", "url": "https://it.wikipedia.org/wiki?curid=770534", "title": "Przystanek Woodstock", "text": "Przystanek Woodstock (in italiano: Fermata Woodstock) \u00e8 un festival musicale organizzato dalla Wielka Orkiestra \u015awi\u0105tecznej Pomocy-WO\u015aP ogni anno fra la fine di luglio e l'inizio di agosto. \nIl festival.\nL'accesso alla manifestazione \u00e8 gratuito e il pubblico \u00e8 composto prevalentemente da giovani polacchi e tedeschi. All'edizione del 2011 700.000 persone hanno preso parte al festival. Durante la kermesse, oltre ai concerti, vi sono convegni, presentazioni teatrali o di pittura, discussioni, incontri a partecipazione libera. \nPrzystanek Woodstock.\nIl nome \"Przystanek Woodstock\" secondo Jurek Owsiak, l'organizzatore del festival, si riferisce al festival di Woodstock e all'atmosfera della cultura hippy. La parola \"Przystanek\" sarebbe legata invece al nome della serie televisiva statunitense \"Un medico tra gli orsi\" (in polacco: \"Przystanek Alaska\").\nOwsiak organizza annualmente questo festival per ringraziare coloro che aiutano volontariamente la sua fondazione WO\u015aP.\nStoria.\nIl primo \"Przystanek Woodstock\" ha avuto luogo a Czymanowo nel 1995. Nel 1996 il festival si \u00e8 svolto a Stettino. Dal 1997 al 1999 a \u017bary. Nel 2000 a L\u0119bork. Dal 2001 al 2003 nuovamente a \u017bary. Dal 2004 si svolge a Kostrzyn nad Odr\u0105.\nTra gli ospiti pi\u00f9 famosi si possono annoverare: Janusz Kochanowski, Tadeusz Mazowiecki, Bohdan \u0141azuka, Lech Wa\u0142\u0119sa, Leszek Mo\u017cd\u017cer e Stanis\u0142aw Tym. In un'occasione Przystanek Woodstock ha ospitato anche Michael Lang, l'organizzatore del festival di Woodstock del 1969."}
{"id": "770535", "revid": "1632387", "url": "https://it.wikipedia.org/wiki?curid=770535", "title": "Fanny Targioni Tozzetti", "text": "Fu famosa, nella societ\u00e0 fiorentina, per la bellezza e per le frequentazioni letterarie, che attirarono su di lei voci e pettegolezzi. Su di lei si appunt\u00f2 la passione, non corrisposta, di Giacomo Leopardi, che dissimul\u00f2 la sua figura sotto lo pseudonimo di Aspasia \u2013 la celebre sapiente milesia, concubina e poi moglie di Pericle \u2013 nell'omonima poesia.\nUn amore leopardiano.\nNata Francesca Ronchivecchi, figlia di Luigi Ronchivecchi e di Teresa Manzi, spos\u00f2 il professor Antonio Targioni Tozzetti, dal quale ebbe tre figlie, Giulia, Adele e Teresa. La loro casa fiorentina di via Ghibellina era aperta a letterati e artisti fiorentini e l'avvenenza e la spigliatezza le procurarono la fama di donna leggera e facile agli amori.\nAlessandro Poerio la present\u00f2 a Leopardi il 10 maggio 1830, poco dopo l'arrivo del poeta a Firenze. Cos\u00ec il Poerio la descriveva al comune amico Antonio Ranieri:\nLa Targioni Tozzetti collezionava autografi di personaggi illustri e Leopardi si preoccup\u00f2 di procurargliene un buon numero dai propri corrispondenti, come Pietro Colletta, o gli editori Pietro Brighenti, Antonio Stella e Gian Pietro Vieusseux, e si attiv\u00f2 per farle ottenere qualche scritto di Vittorio Alfieri, di Ippolito Pindemonte, di Vincenzo Monti, di Saverio Bettinelli, di Melchiorre Cesarotti e di Alphonse de Lamartine. Questo interesse per autografi di personaggi illustri \u00e8 alla base di una scena del film \"Il giovane favoloso\", in cui Leopardi consegna a Fanny l'autografo di Vittorio Alfieri. Tanto pressante attivismo, testimoniato dalle sue lettere, per soddisfare le richieste della signora, fa ritenere che egli cercasse cos\u00ec di guadagnarsi la benevolenza di Fanny.\nDal carteggio tra Ranieri e la donna, risulterebbe che la donna n\u00e9 lo corrispose n\u00e9 ebbe mai da Leopardi la rivelazione dei suoi veri sentimenti. Pare, anzi, che i suoi interessi sentimentali propendessero pi\u00f9 per l'esule napoletano Ranieri che per il poeta di Recanati.\nNel ventesimo secolo alcuni studiosi, tra cui Marcus de Rubris, hanno preteso che non fosse Fanny l'ispiratrice del celebre \"Ciclo di Aspasia\". De Rubris, facendo leva sul fatto che il carteggio tra Leopardi e la donna prosegu\u00ec in modo amichevole dopo il soggiorno fiorentino del poeta recanatese, e riconoscendo nella poesia \"Aspasia\" alcune spie testuali che rimanderebbero a una dimora di \u00abben altro fastigio\u00bb rispetto a quella dei Targioni, sostiene che sotto lo pseudonimo di Aspasia si celi in realt\u00e0 la contessa Carlotta Lenzoni.\nLa Targioni comment\u00f2 cos\u00ec col Ranieri la morte di Leopardi avvenuta nel 1837:\nFanny Targioni Tozzetti mor\u00ec a 88 anni e venne sepolta nel cimitero monumentale dell'Antella.\nIl ciclo di Aspasia.\nLeopardi rimase profondamente colpito da questa traumatica vicenda d'amore e da quest'esperienza trasse ispirazione per il cosiddetto \"Ciclo di Aspasia\", una serie di componimenti poetici (\"Il pensiero dominante\", \"Amore e Morte\", \"Consalvo\", \"A se stesso\", \"Aspasia\"), con temi principali l'amore e la morte, nonch\u00e9 la caduta e la vanit\u00e0 di ogni illusione, nei versi di \"A se stesso\" (dove questa disillusione amorosa viene universalizzata in un'accusa contro la natura, potere \"che, ascoso, a comun danno impera\", e nel passo finale sulla \"infinit\u00e0 vanit\u00e0 del tutto\").\nLo pseudonimo.\nIl titolo della poesia si riferisce ad Aspasia, una colta e autorevole donna ionia, nata a Mileto ma vissuta ad Atene. Aspasia fu amante, consigliera autorevole e infine sposa di Pericle. Una parte della tradizione letteraria l'ha descritta nei panni di un'etera.\nAspasia diventa lo pseudonimo letterario sotto il quale il poeta nasconde l'identit\u00e0 di Targioni Tozzetti in una delle liriche del ciclo, intitolata appunto \"Aspasia\". A differenza delle altre, questa poesia, ultima composizione della serie, fornisce un'immagine negativa della nobildonna e dell'amore."}
{"id": "770547", "revid": "287204", "url": "https://it.wikipedia.org/wiki?curid=770547", "title": "Waitakere", "text": "Waitakere (197.700 ab.) \u00e8 una citt\u00e0 della Nuova Zelanda, la quinta del Paese per popolazione e capoluogo dell'omonima autorit\u00e0 territoriale neozelandese che si trova entro i confini della regione di Auckland, nell'Isola del Nord. Fa parte dell'area metropolitana della citt\u00e0 di Auckland. Ad occidente della citt\u00e0 si staglia la \"Waitakere Range\", una serie di colline coperte di foreste che si elevano dalle spiagge del Mar di Tasman fino ad un'altezza di circa 400 metri e rendono unico lo skyline di Waitakere.\nIl nome ha origini M\u0101ori: Waitakere era un capo trib\u00f9 il cui nome venne dato ad un piccolo villaggio che si trovava vicino al confine settentrionale dell'odierna citt\u00e0 e che successivamente venne esteso all'intera contea.\nStruttura amministrativa.\nL'autorit\u00e0 territoriale di Waitakere venne creata dall'unione delle amministrazioni locali di Waitemata, Henderson, New Lynn e Glen Eden nel 1989, durante la riorganizzazione di tutta la struttura amministrativa neozelandese.\nEconomia.\nIndustria.\nDopo i primi insediamenti europei della met\u00e0 del XIX secolo, per 150 anni l'industria della zona si \u00e8 basata sulla produzione di mattoni, ceramica, legname, vino, agricoltura e sulle due basi della Royal New Zealand Air Force di Whenuapai e Hobsonville.\nOggi si sono enormemente sviluppate le imprese dedicate al settore dei servizi, dei cantieri navali e del cinema."}
{"id": "770549", "revid": "108678", "url": "https://it.wikipedia.org/wiki?curid=770549", "title": "Waitakere (Nuova Zelanda)", "text": ""}
{"id": "770550", "revid": "339392", "url": "https://it.wikipedia.org/wiki?curid=770550", "title": "Associazione Sportiva San Felice Normanna", "text": ""}
{"id": "770552", "revid": "108678", "url": "https://it.wikipedia.org/wiki?curid=770552", "title": "Distretto di Waitakere", "text": ""}
{"id": "770558", "revid": "1568601", "url": "https://it.wikipedia.org/wiki?curid=770558", "title": "Creta di Timau", "text": "La Creta di Timau (\"Hocheck\" in tedesco, \"Crete di Tamau\" in friulano) \u00e8 una montagna delle Alpi Carniche orientali, alta 2218 metri, situata nel territorio del comune di Paluzza (UD), raggiungibile a piedi dal paese di Timau, in circa 4 ore tramite alcuni sentieri.\nAccesso.\nIl pi\u00f9 frequentato \u00e8 quello che inizia nel centro del paese, passa per il Rifugio Casera Pramosio (1521\u00a0m); prosegue lungo una ripida mulattiera, lasciandosi prima a destra un sentiero per il monte Scarniz (2118\u00a0m), e poi la mulattiera per il passo di Pr\u00e0mosio (1804\u00a0m); continua verso ovest fino a raggiungere, in un circo di origine glaciale, il lago Avostanis (1936\u00a0m), sulla cui sponda c'\u00e8 il ricovero Casera Pramosio Alta (1940\u00a0m). Un ultimo tratto, salendo per il dosso erboso che chiude a sud la conca del lago, porta alla panoramica vetta."}
{"id": "770561", "revid": "1347902", "url": "https://it.wikipedia.org/wiki?curid=770561", "title": "Patto di non aggressione tedesco-polacco", "text": "Il patto di non aggressione tedesco-polacco (, ), anche chiamato patto Hitler-Pi\u0142sudski, fu un trattato internazionale stipulato il 26 gennaio 1934 dalla Germania nazista e della Seconda Repubblica di Polonia. Con esso, entrambi i Paesi si impegnavano a risolvere i loro problemi attraverso negoziati bilaterali e a evitare conflitti armati per un periodo di dieci anni. Il patto normalizz\u00f2 effettivamente le relazioni tra la Polonia e la Germania, che erano in crisi sin dal Trattato di Versailles, che aveva lasciato scontenta soprattutto la Germania a causa dello spostamento del confine tra i due stati. Tra le conseguenze del patto, la Germania riconobbe i confini della Polonia, e i due paesi posero fine alle reciproche limitazioni economiche delle merci provenienti dall'altro stato.\nJ\u00f3zef Pi\u0142sudski utilizz\u00f2 l'ascesa di Adolf Hitler e l'isolamento internazionale del nuovo regime della Germania come opportunit\u00e0 per sottrarsi al revanscismo tedesco. I nuovi comandanti della Germania sembrarono discostarsi dal tradizionale orientamento anti-polacco dei prussiani, pertanto Pi\u0142sudski consider\u00f2 il nuovo cancelliere meno pericoloso dei suoi predecessori, e vide invece nell'Unione Sovietica il principale avversario, al punto che si oppose agli sforzi della Francia e della Cecoslovacchia di includere l'URSS all'interno di un fronte comune contro la Germania nazista.\nIl trattato danneggi\u00f2 quindi la posizione diplomatica della Francia verso la Germania.\nPrima del patto, Pi\u0142sudski sugger\u00ec a Francia e Belgio una guerra preventiva contro il Terzo Reich, ma al tempo stesso inizi\u00f2 a stipulare il patto con la Germania; probabilmente si tratt\u00f2 quindi di un bluff per indurre la Germania a ratificare il trattato. Per sottolineare il fatto che il patto aveva funzioni pacifiste, Pilsudski rinnov\u00f2 il 5 maggio 1934 anche il patto di non aggressione sovietico-polacco, firmato il 25 luglio 1932.\nTra le conseguenze del Patto, la Polonia doveva mantenere relazioni amichevoli con la Germania per i cinque anni successivi, contemporaneamente all'intrattenimento di buone relazioni con la Francia e la Gran Bretagna, anche se ci\u00f2 avrebbe potuto portare a conflitti in politica estera contro i dettami della Societ\u00e0 delle Nazioni e al disinteresse nella sicurezza dello stato proposta dai francesi negli anni trenta.\nLa politica tedesca cambi\u00f2 drasticamente nel tardo 1938, dopo l'annessione dei Sudeti, che segnarono il destino della Cecoslovacchia; il Corridoio di Danzica divenne l'obiettivo successivo di Hitler. Nell'ottobre 1938 il ministro degli Esteri tedesco Joachim von Ribbentrop propose il rinnovamento del trattato di non aggressione in cambio della cessione della Citt\u00e0 Libera di Danzica alla Germania e in cambio del permesso di costruire una strada extraterritoriale che collegasse la Prussia Orientale con la Germania attraverso il Corridoio polacco. La Polonia rifiut\u00f2 di accettare queste richieste, quindi il patto di non aggressione fu annullato unilateralmente da Adolf Hitler il 28 aprile 1939 durante un discorso al Reichstag. Dopo alcuni mesi di tensione crescente, nell'agosto del 1939 vennero inviate nuove richieste, questa volta ben pi\u00f9 cospicue, nuovamente rifiutate dalla Polonia sotto pressione di Francia e Inghilterra; a causa di ci\u00f2, la Germania invase la Polonia il 1\u00ba settembre 1939, dando inizio alla seconda guerra mondiale."}
{"id": "770569", "revid": "26415", "url": "https://it.wikipedia.org/wiki?curid=770569", "title": "Tremiti", "text": ""}
{"id": "770574", "revid": "339392", "url": "https://it.wikipedia.org/wiki?curid=770574", "title": "Prima Guerra d'Indipendenza", "text": ""}
{"id": "770575", "revid": "120395", "url": "https://it.wikipedia.org/wiki?curid=770575", "title": "Roberto II", "text": ""}
{"id": "770579", "revid": "121415115", "url": "https://it.wikipedia.org/wiki?curid=770579", "title": "Presepio imminente", "text": "Presepio imminente \u00e8 un singolo composto dalla rock-band milanese Elio e le Storie Tese per il Natale 2006. Sul singolo sono presenti anche due pubblicit\u00e0 della catena di fast food Spizzico realizzate per la radio ed il video del backstage della realizzazione di \"Mozzarella cubica\".\nIl brano \"Presepio imminente\" recita alcune parodie del Natale, tra cui i re Magi guidati dal GPS, e le mummie che fanno il presepe. Inoltre cita l'\"incipit\" della voce Mirra di Wikipedia.\nIl brano \"Verdure pastellate\" riprende la melodia de \"La terra dei cachi\".\nTraccia multimediale.\nNel disco \u00e8 presente una traccia multimediale contenente un video in formato MPEG. Nel video c'\u00e8 il backstage della registrazione di \"Mozzarella cubica\". All'inizio e alla fine del video si vede Faso che parla con una riproduzione di C1-P8 della saga di Guerre stellari."}
{"id": "770591", "revid": "729019", "url": "https://it.wikipedia.org/wiki?curid=770591", "title": "Cisti (medicina)", "text": "La cisti, o ciste, \u00e8 una cavit\u00e0 o sacca, normale o patologica, chiusa da una membrana ben distinta, contenente un materiale liquido o semisolido. Le raccolte di liquido non delimitate da membrana vengono definite pseudocisti, mentre le raccolte di pus vengono definite ascessi. Di forma generalmente rotondeggiante, possono presentarsi singolarmente o in numero variabile.\nUna volta formata, una cisti pu\u00f2 scomparire da s\u00e9 o pu\u00f2 richiedere di essere rimossa chirurgicamente.\nEziologia.\nLe cisti possono essere congenite, cio\u00e8 nascere da adesioni di pieghe nello stadio embrionale, o possono essere causate da infiammazioni, come per esempio nel caso di borse sierose che si sviluppano in prossimit\u00e0 di articolazioni. Talvolta sembrano comparire senza causa apparente.\nIn alcuni casi le cisti rappresentano uno stadio del ciclo vitale di alcuni parassiti, come l'echinococco.\nSintomi.\nLe cisti possono avere effetti di compressione sui tessuti circostanti; i loro effetti variano secondo la posizione e il volume.\nForme e degenerazioni della cisti.\nDi s\u00e9guito si elencano alcune cisti caratteristiche di un certo tessuto o organo:\nAltre patologie sono correlate a una degenerazione nello sviluppo della cisti. La fibrosi cistica \u00e8 un esempio di disordine genetico per cui la cisti si sviluppa nei tessuti del polmone e secerne muco negli alveoli, riducendo la capacit\u00e0 polmonare e causando tosse persistente.\nNeoplasia cistica.\nLa maggior parte delle cisti presenti nel corpo \u00e8 di tipo benigno (disfunzionali). Esistono per\u00f2 anche neoplasie ad aspetto cistico sia in origine, come nel caso delle neoplasie a origine ghiandolare, sia in seguito a degenerazione della massa tumorale. Esempi di neoplasie che tendono a presentarsi con aspetto cistico sono il carcinoma adenoido-cistico, le neoplasie del pancreas, l'ameloblastoma, il tumore cheratocistico.\nTrattamento.\nIl trattamento varia dalla semplice enucleazione della cisti tramite \"curette\" alla sua resezione. Ci sono cisti che regrediscono autonomamente e l'unico trattamento \u00e8 l'osservazione di possibili sintomi collegati o infezioni."}
{"id": "770593", "revid": "599013", "url": "https://it.wikipedia.org/wiki?curid=770593", "title": "Christian Wilhelmsson", "text": "Biografia.\nWilhelmsson \u00e8 soprannominato \"Chippen\". L'origine del nomignolo \u00e8 per\u00f2 incerta e ne esistono due spiegazioni: la prima \u00e8 per la \"leggerezza\" con cui il calciatore gioca il pallone; la seconda deriva dai \"chippendales dancers\", ossia dei ballerini spogliarellisti per un pubblico femminile. Lo svedese non ha per\u00f2 mai chiarito quale fosse la ragione corretta.\n\u00c8 sposato con la modella Oksana Andersson dal 2010 e i due hanno una figlia.\nCaratteristiche tecniche.\nEra un esterno destro con caratteristiche prettamente offensive. Calciatore veloce, era particolarmente bravo nell'uno contro uno.\nCarriera.\nClub.\nLa carriera professionistica di Wilhelmsson inizi\u00f2 nel club svedese del Mj\u00e4llby, in Seconda Divisione (\"Division Ett S\u00f6dra\", \"Prima divisione meridionale\"). Alla fine della stagione 1999 lasci\u00f2 la Svezia per essere ingaggiato dal club norvegese di Prima Divisione Stab\u00e6k, con il quale gioc\u00f2 fino al 2003.\nNell'estate di quell'anno ebbe il suo primo contatto con il calcio italiano, quando ebbe un provino con l'Udinese, che tuttavia non ebbe seguito. Fu quindi ingaggiato dal club belga dell'Anderlecht, divenendone quasi subito centrocampista titolare. Rimasto nel club di Bruxelles fino al 2006, dopo il mondiale di Germania si \u00e8 trasferito in Francia al Nantes, nel quale ha tuttavia avuto poche occasioni di mettersi in mostra. Dopo sole 13 partite giocate nel club francese, infatti, nel gennaio 2007 \u00e8 andato in prestito alla grazie all'interessamento di Luciano Spalletti che aveva avuto modo di conoscerlo ai tempi del citato provino all'Udinese (della quale era all'epoca allenatore).\nAlla fine della stagione 2006/07 torna al Nantes, nel frattempo retrocesso in serie B. La Roma, infatti, non ha pagato la somma stabilita per il riscatto del giocatore, che \u00e8 tornato alla sua squadra di appartenenza. Il 26 luglio 2007, Christian Wilhelmsson si trasferisce in prestito dal Nantes al Bolton.\nIl 30 gennaio 2008 passa in Spagna, al Deportivo, in prestito dal Nantes senza diritto di riscatto. Dopo sei mesi positivi, torna al Nantes e viene ceduto il 4 agosto 2008 al club saudita dell'Al-Hilal.\nIl 5 settembre 2012, dopo un breve periodo di prova, viene ingaggiato dai Los Angeles Galaxy, club militante in Major League Soccer con la quale vince la Major League Soccer 2012. Il 13 gennaio 2013 viene ingaggiato con un contratto di un anno e mezzo dalla squadra degli Emirati Arabi Uniti del Baniyas, scegliendo il numero 99.\nIl 29 luglio 2014 viene annunciato il suo ritorno al Mj\u00e4llby, formazione nella quale era cresciuto e aveva debuttato, ma la squadra non riesce ad evitare la retrocessione. Prima dell'inizio della stagione 2015 Wilhelmsson annuncia il ritiro dal calcio giocato, ma l'11 agosto 2015 torna sui suoi passi e ricomincia a giocare per evitare la seconda retrocessione consecutiva del Mj\u00e4llby, senza per\u00f2 riuscirci.\nNell'agosto 2018 scende in campo per una partita di settima serie con la maglia del Torsby IF, realizzando anche una rete su rigore.\nNazionale.\nLa carriera in Nazionale di Wilhelmsson inizi\u00f2 nel 2000, con la selezione Under-21. Del 2001 \u00e8 l'esordio in Nazionale maggiore, con la quale ha giocato il campionato d\u2019Europa 2004 in Portogallo e il citato campionato del mondo 2006 in Germania. In Svezia \u00e8 anche famoso per essere andato via dal ritiro della nazionale svedese insieme ai compagni Zlatan Ibrahimovi\u0107 e Olof Mellberg per andare a festeggiare il compleanno di quest'ultimo e per questo salt\u00f2 la successiva sfida valida per le qualificazioni europee contro il Liechtenstein e non fu convocato per alcune gare.\nStatistiche.\nPresenze e reti nei club.\n\"Statistiche aggiornate all'8 febbraio 2013.\""}
{"id": "770594", "revid": "661526", "url": "https://it.wikipedia.org/wiki?curid=770594", "title": "Dino Pedriali", "text": "Ha vissuto e lavorato a Roma.\nGenere.\nNel 2004, in occasione della retrospettiva \"Nudi e Ritratti - Fotografie dal 1974/2003\", il critico d'arte Peter Weiermair defin\u00ec Pedriali come il \"Caravaggio della fotografia del Novecento\", riferendosi in particolare al genere del nudo. Scrisse infatti: \u00abCome Caravaggio prendeva i suoi modelli dalla strada e li nobilitava nei suoi quadri, ostentando la loro bellezza lasciva in vesti mitologiche o bibliche (giovani amori o apostoli senescenti!), e strappando loro i vestiti dal corpo, cos\u00ec anche Pedriali spoglia i suoi modelli proletari mostrandone la forza, l'orgoglio, la muta coscienza di s\u00e9.\u00bb\nPedriali \u00e8 s\u00ec il Caravaggio della Fotografia ma non tanto per il suo modo di rappresentare, di fotografare, di mettere in scena il corpo nudo dei suoi modelli quanto per la sua singolare adozione di un genere in cui il grande pittore del Seicento eccelleva, la natura morta, che si afferm\u00f2 come genere a s\u00e9 stante nel Seicento, favorita dalla rivoluzione culturale laica e da un nuovo orientamento artistico di cui fu sommo artefice il Caravaggio.\nDavanti al suo obiettivo sono passati sia ragazzi di vita che grandi personaggi come Segal, Giacomo Manz\u00f9, Giorgio De Chirico, Federico Zeri, Marcel Carn\u00e9, Carol Rama, Alberto Moravia, Federico Fellini, Rudol'f Nureev, Andy Warhol, Man Ray, e Pier Paolo Pasolini, quest'ultimo fotografato nella sua casa di Chia nel 1975 per il libro \"Petrolio\" poco tempo prima del suo tragico assassinio, avvenuto il 2 novembre 1975 all'Idroscalo di Ostia.\nMostre personali.\n\"Dino Pedriali ed i suoi amici\" Paolo Tonin arte contemporanea, Torino\n\"Pierpaolo Pasolini.Fotografie di Dino Pedriali\" Triennale di Milano, Milano\n\"Dino Pedriali - Emilio Prini\" Galleria Pio Monti, Roma\n\"Sulla pelle\" Galleria Pio Monti, Roma\nMostre collettive.\n2014\n2016\n\"Atto Secondo\" Palazzo Velli Expo, Roma Dicembre 2017"}
{"id": "770596", "revid": "1318658", "url": "https://it.wikipedia.org/wiki?curid=770596", "title": "Catena ramificata", "text": "In chimica organica una catena ramificata rappresenta un legame tra atomi di carbonio che genera ramificazioni rispetto ad una struttura lineare. La ramificazione influenza propriet\u00e0 chimico-fisiche, quali il punto di ebollizione, minore ad esempio per gli isomeri strutturali ramificati in confronto a molecole lineari (a parit\u00e0 di peso molecolare) e la solubilit\u00e0; ci\u00f2 \u00e8 dovuto ad un differente effetto dei legami chimici secondari. Gli idrocarburi a catena ramificata conferiscono maggiore qualit\u00e0 alla benzina, abbassandone il potere indetonante. La ramificazione influenza anche la reattivit\u00e0 e stabilit\u00e0 di carbocationi e radicali organici, oltre a manifestare differenti effetti in ambito biochimico. Ad esempio l'emoglobina caratteristica delle cellule falciformi contiene valina, amminoacido con catena ramificata apolare, in sostituzione dell'acido glutammico, con catena polare: tale differenza, che consiste in una molecola diversa su un totale di ben 146 amminoacidi, rende l'emoglobina meno stabile e meno adatta al trasporto di ossigeno causando anemia drepanocitica (anemia falciforme o drepanocitosi).\n Esempio di catena ramificata: CH(CH3)2\n CH3-CH-CH-CH3\n CH3\nLa nomenclatura IUPAC prevede l'individuazione della catena principale, cio\u00e8 quella contenente il maggior numero di atomi di carbonio, e l'evidenziazione delle ramificazioni in funzione della numerazione degli atomi di carbonio della catena principale. Nel caso citato ad esempio la catena principale \u00e8 quella corrispondente al pentano, sono presenti tre ramificazioni metiliche sui carboni numero 2, 3 e 4: la nomenclatura IUPAC sar\u00e0 quindi 2,3,4-trimetilpentano.\nCatene polimeriche ramificate.\nIn genere, all'aumentare del numero di ramificazioni, i polimeri presentano una densit\u00e0 pi\u00f9 bassa.\nAd esempio il polietilene ad alta densit\u00e0 (HDPE) e il polietilene a bassa densit\u00e0 (LDPE) sono entrambi dei polimeri ramificati, ma il polietilene ad alta densit\u00e0 contiene un minor numero di ramificazioni e per tale ragione ha una densit\u00e0 pi\u00f9 elevata (da cui il nome).\nAll'aumentare delle ramificazioni aumentano i nodi fisici che si stabiliscono tra le macromolecole e di conseguenza aumenta la viscosit\u00e0 del materiale polimerico.\nInoltre all'aumentare delle ramificazioni aumenta la viscosit\u00e0 elongazionale del materiale polimerico."}
{"id": "770601", "revid": "1906976", "url": "https://it.wikipedia.org/wiki?curid=770601", "title": "Cemento a vista", "text": "Il cemento a vista, detto anche \"calcestruzzo a vista\" o \"faccia a vista\", indica una modalit\u00e0 di utilizzo architettonico del calcestruzzo che consiste nel non ricoprire le superfici a vista con intonaco o rivestirle con altri materiali (pietra, mattoni, piastrelle), ma lasciarle piuttosto visibili, evidenziando le forme e le caratteristiche strutturali della costruzione edilizia.\nL'architettura moderna in special modo con la corrente architettonica del Brutalismo (dal termine francese \"beton brut\" \"cemento grezzo\") ha fatto sempre pi\u00f9 riferimento all'espressivit\u00e0 del calcestruzzo a vista. A partire dai volumi \"plastici\" ma \"brutali\" di Le Corbusier, nell'Unit\u00e9 d'Habitation de Marseille e nella realizzazione del Capitol della citt\u00e0 Indiana di Chandigarh, dopo le quali \u00e8 seguito un vero e proprio stile architettonico legato all'uso del calcestruzzo a vista.\nAnche in Italia possiamo trovare esempi di questa tendenza di evoluzione del Razionalismo italiano che conducono ad opere di sicuro impatto visivo ed architettonico. Possiamo ricordare la dirompente plasticit\u00e0 del cemento a vista della Chiesa dell'Autostrada del Sole di Giovanni Michelucci (1964), l'Istituto Marchiondi a Milano di Vittoriano Vigan\u00f2 (1957), il gioco volumetrico delle abitazioni del quartiere Sorgane a Firenze, di Leonardo Ricci ed altri (1966), gli edifici per unit\u00e0 abitative del quartiere Matteotti di Terni di Giancarlo De Carlo (1971-74).\nCon questa tecnica il cemento costruisce lo spazio architettonico divenendo parte essenziale del disegno architettonico. Si possono ottenere notevoli effetti prospettici, che esaltano la struttura con manifestazioni quasi scultoree, tese a rompere la ripetizione monotona delle superfici cementizie in rapporto anche al colore grigio per il cemento tipico.\nTecniche di realizzazione.\nSemplice disarmo.\nPer realizzare finiture superficiali del calcestruzzo con particolari requisiti estetici non vi sono norme particolari, che regolino il tipo e la composizione del calcestruzzo; \u00e8 necessario, comunque, un lavoro coordinato tra i diversi addetti ai lavori, committenti, progettisti, mano d\u2019opera specializzata e produttori del cemento. Tra le finiture a faccia vista pi\u00f9 conosciute vi sono il liscio \"fondo cassero\", il calcestruzzo lavato con ghiaietto a vista, la \"texture\" ottenuta con matrice in gomma Reckli.\nIl colore e la finitura delle superfici del calcestruzzo a vista, infatti, \u00e8 in rapporto non solo al tipo di cemento utilizzato (cemento Portland, cemento bianco, cemento calcareo, cemento d'altoforno), ma anche dalla granulometria presente e dal colore dei suoi corpuscoli. La scelta granulometrica \u00e8 da porre in relazione con le prestazioni e gli effetti che si vogliono ottenere dal manufatto a vista (ad esempio superficie liscia o granulosa). Particolare attenzione \u00e8 richiesta nella composizione al rapporto acqua-cemento, la cui variazione nei diversi impasto pu\u00f2 causare altrettante differenze di colore del cemento a vista. \nPer la finitura della faccia vista del manufatto \u00e8 importante la scelta del tipo di legno da utilizzare per le casseforme e il posizionamento delle tavole, tramite il quale \u00e8 possibile ottenere disegni pi\u00f9 diversi, esaltando la plasticit\u00e0 del materiale. \nParticolare attenzione deve essere posta nel disarmo delle casseforme, che potrebbe causare screpolature sulla superficie a vista della struttura: esistono per tali ragioni dei prodotti chimici disincrostanti, che agevolano lo smontaggio, mentre altri materiali, composti da resine sintetiche, servono a uniformare maggiormente la superficie, nascondendo i difetti visivi dovuti ad errori di armatura vista e fungono inoltre da protettivi contro l'umidit\u00e0, le muffe e gli sgretolamenti successivi dovuti alle intemperie.\nLavorazione del cemento.\nAltre tecniche riguardano la lavorazione della superficie del cemento dopo il disarmo:"}
{"id": "770602", "revid": "333843", "url": "https://it.wikipedia.org/wiki?curid=770602", "title": "Pamela, o la virt\u00f9 premiata", "text": "Pamela, o la virt\u00f9 premiata (conosciuto anche come Pamela, o la virt\u00f9 ricompensata; titolo originale \"Pamela, or The Virtue Rewarded\") \u00e8 un romanzo epistolare scritto da Samuel Richardson nel 1740. Ottenne un cos\u00ec ampio successo da spingere l'autore a scriverne un seguito, \"Pamela II\". Anche quest'ultimo ottenne ai tempi grande successo, mentre oggi \u00e8 considerata un'opera di minor interesse.\nIl romanzo \u00e8 formato da lettere, la maggior parte delle quali scritte da Pamela, e pagine del diario personale della stessa (per questo viene detto romanzo epistolare, da \"epistola\", cio\u00e8 \"lettera\" in latino). Nonostante il genere del romanzo epistolare esistesse gi\u00e0 e fosse diffuso soprattutto in Francia, a Richardson si deve il merito di aver elevato questo genere ad alti livelli, ed ogni altro romanzo epistolare inglese si \u00e8 basato sulla sua opera.\nTrama.\nPamela \u00e8 una dama di campagna sedicenne, una ragazza povera ma virtuosa e bellissima. Lavora per Lady B e, quando questa muore, passa al servizio di suo figlio, Mr B. Il gentiluomo prova una grande attrazione per la ragazza, tenta spesso di sedurla in ogni modo, ma la fanciulla rifiuta ogni volta con indignazione. Allora, Mr B cerca di convincerla tenendola prigioniera per quaranta giorni e per ben due volte arriva quasi al punto di stuprarla. Pamela, disperata, sfiora il pensiero del suicidio, salvo accorgersi che, nonostante il comportamento selvaggio, c'\u00e8 qualcosa di affascinante in Mr B. L'uomo si rende conto che la brutalit\u00e0 da lui dimostrata non lo porter\u00e0 a nessun risultato, e inizia a corteggiare la fanciulla in maniera tenera e gentile, finendo per innamorarsi, ricambiato, di lei e delle sue straordinarie doti morali e umane. Per due volte Mr B le chiede la mano prima che Pamela sia veramente convinta della scelta, ma alla fine della narrazione, il lettore vedr\u00e0 i due eroi felicemente sposati e accettati dalla societ\u00e0 dell'epoca (sebbene trapeli il messaggio che la scalata sociale di Pamela sia un \"unicum\", scaturita in virt\u00f9 delle sue non comuni qualit\u00e0).\nAnalisi.\nAl contrario di Daniel Defoe, autore del romanzo \"Robinson Crusoe\", il quale non ci d\u00e0 alcun tracciato psicologico e morale del suo personaggio, Samuel Richardson presta particolare attenzione ai pensieri e ai sentimenti di Pamela. Non a caso, il titolo stesso del romanzo lascia capire che la fanciulla \u00e8 dotata di grande elevatezza morale: ella corrisponde allo stereotipo della ragazza appartenente alla societ\u00e0 puritana inglese del XVIII secolo, una giovane che tiene alla virt\u00f9 ed alla verginit\u00e0 pi\u00f9 che alla sua stessa vita. Anche nel romanzo seguente, \"Pamela II\", lo scrittore utilizza il suo personaggio per raccomandarne le qualit\u00e0 alle mogli e alle madri dell'epoca. La tensione narrativa \u00e8 proprio dovuta alle continue prove cui la protagonista \u00e8 sottoposta: prove di carattere morale, innanzitutto, ma anche vere e proprie \"avventure\". Lo stile \u00e8 drammatico ed anche i dialoghi sono molto tesi emotivamente e ricchi di enfasi."}
{"id": "770606", "revid": "1543377", "url": "https://it.wikipedia.org/wiki?curid=770606", "title": "Manukau", "text": "Manukau \u00e8 una citt\u00e0 dell'area metropolitana di Auckland, oltre ad essere il capoluogo dell'omonima autorit\u00e0 territoriale della Nuova Zelanda che si trova entro i confini della regione di Auckland, nell'Isola del Nord. \u00c8 la terza pi\u00f9 popolosa citt\u00e0 neozelandese.\nIl nome \"Manukau\" ha origini M\u0101ori e con ogni probabilit\u00e0 significa \"trampolieri\", anche se \u00e8 stato suggerito che il nome della baia da cui prende nome la citt\u00e0 fosse anticamente \"Manuka\", un albero endemico della Nuova Zelanda.\nL'Autorit\u00e0 territoriale di Manukau \u00e8 stata dapprima creata unendo le contee di Manukau e Manurewa nel 1965, e poi espansa con la riorganizzazione di tutte le amministrazioni locali neozelandesi nel 1989 (nel caso specifico vennero incluse anche le citt\u00e0 di Papatoetoe e Howick, anche se nello stesso tempo alcuni territori vennero assegnati al Distretto di Papakura).\nGeografia fisica.\nL'area su cui si estende Manukau si trova immediatamente a sud dell'istmo di Otahuhu, un sobborgo di Auckland, una strettissima striscia di territorio che unisce il Northland al resto dell'Isola del Nord. Nel suo punto pi\u00f9 stretto, infatti, l'istmo \u00e8 largo appena 1.500 metri.\nA nord l'autorit\u00e0 territoriale di Manukau si affaccia sul Golfo di Hauraki; mentre l'urbanizzazione \u00e8 concentrata ad ovest, nella sua parte orientale si possono ancora trovare aree rurali e semi-rurali. A sud si trovano i distretti di Papakura e Franklin, meno urbanizzati ma che fanno anch'essi parte della regione di Auckland e in gran parte considerati parte integrante dell'area metropolitana.\nA ovest di Manukau, a Mangere, si trova l'aeroporto internazionale di Auckland.\nPopolazione.\nPrima della gi\u00e0 citata riorganizzazione del 1989, per alcuni anni Manukau \u00e8 stata la citt\u00e0 pi\u00f9 popolosa della Nuova Zelanda, cos\u00ec come il suo distretto.\nCome la maggior parte della regione, Manukau \u00e8 etnicamente composita, ospitando numerose culture come quella europea, M\u0101ori, polinesiana ed asiatica, recentemente in forte crescita. Rispetto agli standard neozelandesi, Manukau ha una densit\u00e0 di popolazione molto elevata.\nAmministrazione.\nGemellaggi.\nManukau \u00e8 gemellata con:"}
{"id": "770607", "revid": "108678", "url": "https://it.wikipedia.org/wiki?curid=770607", "title": "Distretto di Manukau", "text": ""}
{"id": "770608", "revid": "174925", "url": "https://it.wikipedia.org/wiki?curid=770608", "title": "Espiazione", "text": "L'accezione comune del verbo espiare, espiazione, significa riparare ad una colpa scontandone la pena, come in: \"Espi\u00f2 il suo delitto con il carcere\".\nIn testi di argomento religioso il vocabolo ha anche altre accezioni accomunate dal concetto di ripristinare una situazione precedente pi\u00f9 favorevole. Il vocabolo, infatti, deriva dal latino \"expiatio\" e dal verbo \"expio\", che pu\u00f2 significare anche: purificare un oggetto, un luogo o una persona dopo un sacrilegio o un delitto, placare e rendere propizia una divinit\u00e0, stornare una maledizione, ecc. Il termine italiano, quindi, acquista anche valenza di propiziazione, riconciliazione. ecc.\nNella sua accezione religiosa l\"'espiazione\" comporta usualmente un rito o un sacrificio compiuto per placare la divinit\u00e0 e renderla nuovamente propizia quando la si ritiene offesa.\nEspiazione nel diritto penale.\nNel diritto civile e penale \u00e8 fondante il principio della responsabilit\u00e0 personale (inalienabile e non ereditaria), della certezza della pena (sanzione), quanto il separato principio della proporzionalit\u00e0 fra la pena (sanzione pecuniaria) e la gravit\u00e0 della colpa, sia in estensione che in intensione.\nDiversamente dalla legge mosaica, non \u00e8 contemplata la possibilit\u00e0 di espiazioni intese come sacrifici sostitutivi, n\u00e9 la facolt\u00e0 di far ereditare la colpa e l'ira di Dio ai propri figli (singoli privati della libert\u00e0 personale senza colpa, per risparmiare altri rei di pena). Il perdono della vittima verso il carnefice non estingue la pena terrena, ma opera su un piano separato e indipendente dal corso della giustizia umana, e dal dovere di ognuno di pagare il proprio debito di pena, che \u00e8 un torto e un debito verso la legge scritta e verso lo Stato, e non una mera questione personale con le vittime di giustizia.\nTuttavia, gli ordinamenti dei Paesi occidentali, oltre all'amministrazione della giustizia (compensativa), prevedono anche istituti come l'indulto, l'amnistia o la grazia individuale che consentono alle autorit\u00e0 elette dal popolo di ridurre o eliminare il debito di pena di una singola persona, o di una collettivit\u00e0.\nEspiazione come concetto religioso.\nNelle religioni greco-romane e nelle traduzioni greche e latine dei termini indicanti le pratiche corrispondenti della fede prima israelita e poi cristiana, espiazione (accento su cancellazione della colpa) o propiziazione (accento sul far cessare l'ira di Dio) sono i termini che si usano per rendere i vocaboli della famiglia semantica di \u0399\u03bb\u03b1\u03c3\u03bc\u03bf\u03c2. \nL'espiazione, il concetto che sta alla base del termine greco \u0399\u03bb\u03b1\u03c3\u03bc\u03bf\u03c2, si pu\u00f2 intendere come lo sforzo umano di trarre dalla propria parte la potenza misteriosa e spesso funesta degli spiriti dei morti, dei demoni e delle divinit\u00e0, e di guadagnare il loro appoggio per le proprie azioni.\nSi vede la vita umana come minacciata dall'ira (considerata spesso ingiustificata) e dell'invidia degli d\u00e8i, e quindi si cerca di ingraziarsi le divinit\u00e0 con atti di culto, di cui facevano parte sacrifici umani o di animali, riti di purificazione, preghiere e danze.\nIn tempi remoti venivano persino sacrificati delinquenti comuni proprio per conquistarsi il favore delle divinit\u00e0 sulla citt\u00e0, che si riteneva pregiudicato dalla loro presenza. I sacrifici umani, per\u00f2, nell'antica Grecia, erano divenuti sempre pi\u00f9 rari, e sostituiti da gesti simbolici.\nEspiazione nella Bibbia.\nNell'Antico Testamento.\nLa Septuaginta traduce con \u03b9\u03bb\u03b1\u03c3\u03ba\u03bf\u03bc\u03b1\u03b9 il termine ebraico \"salakh\", condonare, e con \u03b5\u03be\u03b9\u03bb\u03b1\u03c3\u03ba\u03bf\u03bc\u03b1\u03b9 (molto pi\u00f9 usato) il termine \u05db\u05e4\u05bc\u05e8 \"k\u00e3par\", coprire, espiare.\nLa specifica idea israelita di espiazione si distacca sensibilmente da quella pagana e pu\u00f2 essere compresa solo in base al concetto di peccato. Per mezzo di una mancanza, anche involontaria, contro le prescrizioni stabilite dal patto che lega Israele a Dio, nasce una colpa oggettiva (cfr. 1 Samuele 14:2) che mette in moto un potere malefico (una conseguenza negativa), i cui effetti distruttori ricadono necessariamente come punizione sui colpevoli e sulla comunit\u00e0.\nQuesto legame tra peccato e disgrazia (le conseguenze penali del peccato) pu\u00f2 essere modificato solo da Dio, se Egli devia gli effetti malefici di un'azione dal colpevole e dalla sua comunit\u00e0 su un animale, che muore in loro vece (ad esempio il rituale del capro espiatorio in Levitico 16:20ss). Sta proprio qui la differenza (spesso non abbastanza compresa) fra l'espiazione/propiziazione fra i pagani e gli israeliti. Fra i primi \u00e8 un atto compiuto dall'uomo per propiziarsi Dio, per i secondi \u00e8 un atto della pura misericordia di Dio che cos\u00ec viene immeritatamente incontro alla creatura umana. Non si tratta quindi dell'influsso umano su Dio, ma di Dio sull'uomo.\nVale qui il concetto di \"sostituzione penale\" (uno paga in vece di un altro, uno muore per permettere all'altro di vivere). Il soggetto dell'azione espiatrice, colui che opera l'espiazione, \u00e8 dunque Dio. I sacerdoti addetti al sacrificio agiscono, in ultima analisi, come suoi delegati, mentre l'individuo o il popolo che ha peccato, sono i beneficiari dell'espiazione.\nSiccome secondo la concezione israelita il sangue \u00e8 il veicolo della vita, esso viene usato come mezzo di espiazione (Levitico 17:11).\nIl trasferimento delle conseguenze del peccato \u00e8 reso possibile dal fatto che l'animale del sacrificio \u00e8 considerato come una parte della sua sfera personale (sua o della comunit\u00e0).\nLa Bibbia attribuisce a Dio stesso l'istituzione dei sacrifici espiatori [\"Il SIGNORE ve l'ha dato perch\u00e9 portiate l'iniquit\u00e0 della comunit\u00e0\" (Levitico 10:17)].\nL'espiazione non \u00e8 dunque una punizione, ma un avvenimento salvifico.\nNuovo Testamento.\nNel Nuovo Testamento espiazione \u00e8 uno dei termini (accanto a propiziazione, redenzione, riscatto, riconciliazione) con il quale \u00e8 interpretato l'evento e l'opera di Ges\u00f9.\nIl Nuovo Testamento afferma che i sacrifici praticati durante l'Antico Testamento erano solo la prefigurazione di ci\u00f2 che di fatto sarebbe avvenuto quando Ges\u00f9, il Cristo, offre l'intera sua vita come sacrificio ultimo ed irripetibile sulla croce per la salvezza del suo popolo, cio\u00e8 di tutti coloro che Dio gli avrebbe affidato. \"Ella partorir\u00e0 un figlio, e tu gli porrai nome Ges\u00f9, perch\u00e9 \u00e8 lui che salver\u00e0 il suo popolo dai loro peccati\" (Matteo 1:21); \"Gli hai dato autorit\u00e0 su ogni carne, perch\u00e9 egli dia vita eterna a tutti quelli che tu gli hai dati\" (Giovanni 7:2). Egli \u00e8 \"Ecco l'Agnello di Dio, che toglie il peccato del mondo!\" (Giovanni 1:29).\nEgli \u00e8 colui che compie l'espiazione, cio\u00e8, \u00e8 lui il mezzo stabilito da Dio per ristabilire buoni rapporti (pace, riconciliazione) con la creatura umana, togliendo di mezzo ci\u00f2 che questi rapporti impedisce, cio\u00e8 il peccato e le sue conseguenze legali (la morte del peccatore): \"...perch\u00e9 il salario del peccato \u00e8 la morte, ma il dono di Dio \u00e8 la vita eterna in Cristo Ges\u00f9, nostro Signore\" (Romani 6:23). \"Dio lo ha prestabilito come sacrificio propiziatorio mediante la fede nel suo sangue, per dimostrare la sua giustizia, avendo usato tolleranza verso i peccati commessi in passato\" (Romani 3:25); \"Egli \u00e8 il sacrificio propiziatorio per i nostri peccati, e non soltanto per i nostri, ma anche per quelli di tutto il mondo. ... In questo \u00e8 l'amore: non che noi abbiamo amato Dio, ma che egli ha amato noi, e ha mandato suo Figlio per essere il sacrificio propiziatorio per i nostri peccati\" (1 Giovanni 2:2; 4:10).\nNell'opera di Ges\u00f9 (il suo sacrificio espiatorio), si realizza il concetto di \"sostituzione penale\" (Cristo viene punito al nostro posto e noi siamo liberati dalla pena che meritiamo). \"...affinch\u00e9 si adempisse quel che fu detto per bocca del profeta Isaia: \u00abEgli ha preso le nostre infermit\u00e0 e ha portato le nostre malattie\u00bb\" (Matteo 8:17; cfr. Isaia 53:4); \"Infatti, per condurre molti figli alla gloria, era giusto che colui, a causa del quale e per mezzo del quale sono tutte le cose, rendesse perfetto, per via di sofferenze, l'autore della loro salvezza\" (Ebrei 2:10).\nNell'opera di Ges\u00f9 Cristo, il suo sangue diventa il mezzo di espiazione per eccellenza: \"Ma ora, in Cristo Ges\u00f9, voi che allora eravate lontani siete stati avvicinati mediante il sangue di Cristo\" (Efesini 2:13); \"Infatti, se il sangue di capri, di tori e la cenere di una giovenca sparsa su quelli che sono contaminati, li santificano, in modo da procurar la purezza della carne, quanto pi\u00f9 il sangue di Cristo, che mediante lo Spirito eterno offr\u00ec s\u00e9 stesso puro di ogni colpa a Dio, purificher\u00e0 la nostra coscienza dalle opere morte per servire il Dio vivente!\" (Ebrei 9:13,14); \"...sapendo che non con cose corruttibili, con argento o con oro, siete stati riscattati dal vano modo di vivere tramandatovi dai vostri padri, ma con il prezioso sangue di Cristo, come quello di un agnello senza difetto n\u00e9 macchia\" (1 Pietro 1:18,19).\nNell'opera di Ges\u00f9 troviamo, infine, come l'iniziativa di salvezza provenga da Dio stesso, che cos\u00ec vuole accordarci la grazia della riconciliazione \"scaricando\" su Cristo il \"potere malefico\", le conseguenze negative, \"gli effetti distruttori\" del nostro peccato. \"Noi amiamo perch\u00e9 egli ci ha amati per primo\" (1 Giovanni 4:19); \"E tutto questo viene da Dio che ci ha riconciliati con s\u00e9 per mezzo di Cristo e ci ha affidato il ministero della riconciliazione. Infatti Dio era in Cristo nel riconciliare con s\u00e9 il mondo, non imputando agli uomini le loro colpe, e ha messo in noi la parola della riconciliazione\" (2 Corinzi 5:18,19).\nL'opera di Cristo, cos\u00ec, \u00e8 analoga ad un sacrificio dell'Antico Patto, ma immensamente superiore: \"Perci\u00f2, egli doveva diventare simile ai suoi fratelli in ogni cosa, per essere un misericordioso e fedele sommo sacerdote nelle cose che riguardano Dio, per compiere l'espiazione dei peccati del popolo\" (Ebrei 2:17 NR). Si noti quest'ultima espressione nell'originale greco: \"\u03b5\u03b9\u03c2 \u03c4\u03bf \u03b9\u03bb\u03b1\u03c3\u03ba\u03b5\u03c3\u03b8\u03b1\u03b9 \u03c4\u03b1\u03c2 \u03b1\u03bc\u03b1\u03c1\u03c4\u03b9\u03b1\u03c2 \u03c4\u03bf\u03c5 \u03bb\u03b1\u03bf\u03c5\", come pure in altre versioni: \"...ut repropitiaret delicta populi\" (Vulg.); \"...allo scopo di espiare i peccati del popolo\" (CEI); \"...per fare l'espiazione dei peccati del popolo\" (ND); \"...e ha liberato il popolo dai peccati\" (TILC).\nNella Lettera agli Ebrei (cap. 7 e 9), Paolo spiega che furono abrogati il sacerdozio levitico e la pratica dei sacrifici e delle abluzioni nella Prima Tenda del Tempio, perch\u00e9 purificavano solo la carne, e nulla rendevano alla perfezione della coscienza dell'offerente.\nTutto questo era copia del cielo e figura per il tempo di Cristo che, eliminando la Prima Tenda, ha aperto la via del santuario (il Sancta Sanctorum) a tutti i credenti in Lui, portatori del \"sacerdozio battesimale\", non pi\u00f9 riservata solo i sommi sacerdoti levitici.\nI testi neo-testamentari, scritti da ebrei per ebrei, spiegano la crocifissione di Cristo in termini affini alla liturgia dell'antico testamento e in particolare al rito espiatorio dello Yom Kippur. Il pericolo insito in questo approccio, da cui non si \u00e8 mai distaccata completamente la riflessione teologica cristiana, \u00e8 di \"proiettare su Dio tratti indubbiamente imbarazzanti, al punto di dipingerlo come un giudice inflessibile che esige il pagamento di tutti i debiti sino all'ultimo centesimo pi\u00f9 che come il Padre misericordioso del vangelo che corre incontro al figliuol prodigo per riaccoglierlo in casa senza condizioni\".\nQuesto rischio \u00e8 stato aspramente contestato dalla coscienza moderna a partire dal XVI secolo. F. Nietzsche la consider\u00f2 una sovversione del vangelo: \u00abAh, come d'un colpo l'evangelo fu finito! Il sacrificio espiatorio e questo sotto la forma pi\u00f9 ripugnante, la pi\u00f9 barbara, il sacrificio dell'innocente per gli errori dei peccatori, che spaventoso paganesimo!\u00bb\nEspiazione nella teologia cristiana.\nLa Chiesa non ha stabilito ufficialmente un'unica teoria della redenzione. Le dottrine soteriologiche dei padri della Chiesa trovano il loro sviluppo pi\u00f9 completo nella grande opera teologica di S. Agostino, il \"De Trinitate\". In particolare egli esclude che il sacrificio di Ges\u00f9 abbia per fine di trattenere l'ira del Padre, teoria che introdurrebbe una divergenza inaccettabile nell'ambito trinitario. La redenzione \u00e8 la realizzazione temporale di un'intenzione trinitaria stabilita prima della fondazione del mondo (Ef 1,4). L'impostazione agostiniana \u00e8 stata oscurata nel secondo millennio dalle tesi di S. Anselmo.\nAnselmo d'Aosta, santo e Dottore della Chiesa, in \"Cur Deus homo\" argomenta la tesi teologica secondo la quale il Verbo doveva necessariamente farSi carne perch\u00e9 l'uomo caduto dall'Eden potesse tornare alla vita eterna in Paradiso. Lo stesso ragionamento applicato alla vita dei singoli uomini obblig\u00f2 poi alla proclamazione del dogma del Purgatorio.\nLe sue argomentazioni furono sviluppate secondo una impostazione di tipo giuridico forse ispirata agli istituti feudali dei Germani (l'onore del \"Dominus\" come fondamento dell'ordine sociale) ma soprattutto al diritto romano, in cui la \"poena\" pu\u00f2 essere sostituita da una \"satisfactio\" volontaria e concordata. La teoria anselmiana provoc\u00f2 estese discussioni fin da subito ma ebbe notevole successo per diversi secoli.\nIn tempi recenti fu criticata dai teologi del protestantesimo liberale e successivamente da diversi teologi cattolici tedeschi, fra cui Joseph Ratzinger, Hans Kessler, Karl Rahner, Hans K\u00fcng e Dietrich Wiederkehr. Secondo Kessler il tentativo di interpretare in termini giuridici il valore espiatorio del sacrificio di Ges\u00f9 introduce un pericoloso razionalismo per cui \"alla fin fine \u00e8 la ragione umana a stabilire la misura di ci\u00f2 che pu\u00f2 o non pu\u00f2 esserci in Dio\".\nL'interpretazione giuridica.\nNessun uomo e soltanto Dio stesso poteva espiare la gravit\u00e0 del peccato originale, che rese il genere umano mortale e dolente.\nLa perdita della vita eterna e per tutti \u00e8 la massima punizione possibile che l'uomo potesse ricevere da Dio. Nella perfetta giustizia divina, e nella giustizia umana che ad essa deve conformarsi, la pena \u00e8 sempre proporzionale alla gravit\u00e0 della colpa, cos\u00ec come la gravit\u00e0 del sacrificio espiatorio che tale pena deve sostituire.\nAl massimo peccato possibile (quello originale ed ereditato da tutti), e alla massima pena dell'esclusione dal Paradiso \"per tutti e per sempre\", non poteva che corrispondere che il massimo dei sacrifici espiatori:\nCon la morte di un singolo uomo avrebbe guadagnato davanti a Dio il merito della salvezza soltanto per lui e per la sua discendenza di sangue. Con la morte di Ges\u00f9 Cristo il merito della salvezza \u00e8 per ogni uomo in Lui credente, suo figlio spirituale.\nIl corpo che riceve con la resurrezione di Cristo dalla morte di croce, \u00e8 molto di pi\u00f9 di quanto perso con la caduta dall'Eden.\nSe nell'Eden l'uomo \u00e8 immortale, esente da malattia, imperfezione, dolore, esigenza di nutrirsi, parla con Dio, pu\u00f2 procreare Caino e Abele, purtuttavia \u00e8 privo della scienza del bene e del male, non vince il serpente, non \u00e8 un solo Corpo con il Signore.\nL'uomo del Corpo Mistico \u00e8 tutto questo, non pu\u00f2 pi\u00f9 procreare dopo la morte terrena; e al contrario \u00e8 anche onnisciente, Verbo creatore (Signore della natura creata, mediante il solo pensiero), e come gli angeli e Ges\u00f9 \u00e8 capace di teofania e spostamenti istantanei, di esorcizzare demoni. \nPertanto, con la resurrezione di Ges\u00f9, la qualit\u00e0 della vita eterna che l'uomo ottiene \u00e8 diversa e complessivamente molto pi\u00f9 prossima alla perfezione di Dio, molto di pi\u00f9 di un semplicistico ritorno al Paradiso perduto.\nSecondo argomento, oltre alla proporzionalit\u00e0 fra la pena e la colpa, \u00e8 al contrario la proporzionalit\u00e0 fra il premio divino e il possibile merito dell'opera umana (terrena e non). \nIl pi\u00f9 grande sacrificio che un uomo possa mai compiere \u00e8 il dono della propria vita terrena per salvare la vita terrena del prossimo, o per testimoniare la verit\u00e0 nel santo martirio senza rinnegare la propria fede in Ges\u00f9 Cristo.\nLa perdita di alcuni decenni di vita terrena \u00e8 sempre nulla, mai proporzionale, al premio divino del Paradiso, quanto alla:\nTerzo argomento \u00e8 la partecipazione dell'essere umano durante la vita terrena alla vita divina e alla sostanza del Suo Corpo Mistico, e il ritorno alla partecipazione alla vita terrena dopo la morte: due fatti entrambi resi possibili soltanto da e soltanto dopo l'incarnazione del Verbo.\nGli Unti del Signore nell'Antico Testamento (profeti, patriarchi, Re di Israele, sommi sacerdoti) non parlano n\u00e9 sono compresi in lingue sconosciute, nom esorcizzano demoni (\"spiriti cattivi\"), non cancellano peccati, non guariscono malattie fino alla resurrezione di un morto nel suo corpo terreno (Eutiche e Tabita), non esercitano la signoria di Dio sulla restante natura creata. Il potere dello Spirito Santo si manifesta soltanto nel dono della profezia, e dell'interpretazione di sogni e visioni.\nPure nel miracolo pi\u00f9 imponente, quale \u00e8 il passaggio del mar Rosso, l'angelo di Dio e Dio stesso (come nube o colonna di fuoco) sono fisicamente presenti e visti dal popolo di Israele, e operano il miracolo (Esodo 14:20-22), Mos\u00e8 alzando la mano d\u00e0 soltanto un segno che Dio \u00e8 con lui. Parimenti se Elia ed Enoch sono assunti al cielo in anima e corpo senza morte, nessun anima dopo la morte si manifesta in sogni o visioni nella altrui vita terrena.\nSoltanto dopo la Pentecoste e Ascensione, con la discesa dello Spirito Santo sugli apostoli, i 12 iniziano a compiere (in Atti degli Apostoli) tutti e gli stessi miracoli sull'uomo e sulla natura operati da Ges\u00f9 Cristo: ma nessuno di questi miracoli \u00e8 compiuto prima, finch\u00e9 Ges\u00f9 Cristo \u00e8 ancora tra gli esseri umani.\nSoltanto con la Trasfigurazione di Ges\u00f9 sul Monte Tabor, Mos\u00e8 ed Elia, dopo la morte, possono apparire durante la vita terrena dei tre apostoli.\nLa resurrezione dalla morte di croce \u00e8 la causa finale che rende l'uomo \"gi\u00e0 nella vita terrena partecipe di tutti i doni\" dello Spirito Santo, e partecipe della sostanza del Corpo Mistico celeste, che ogni anima santa, salvata in Paradiso, ha nella vita dopo la morte. E viceversa che rende ogni anima in cielo capace di teofania e di operare la grazia nella vita terrena (Mos\u00e8 ed Elia manifesti agli apostoli nella Trasfigurazione di Ges\u00f9).\nLa differenza non \u00e8 solo quantitativa (vita senza fine in Paradiso, vita terrena mortale), ma una radicale diversit\u00e0 dal punto di vista qualitativo, in virt\u00f9 della trascendenza di Dio e del Suo Corpo Mistico. La vita nel Corpo Mistico \u00e8 il Paradiso. La vita eterna in Paradiso non \u00e8 una vita dove il tempo cresce all'infinito e non cessa mai, ma \u00e8 una vita dove il tempo non \u00e8 pi\u00f9: \u00e8 statica e immobile visione e canto della Verit\u00e0, senza divenire della sostanza, senza movimento da o verso luogo.\nLa differenza fra vita terrena e oltreterrena, non \u00e8 solo nella sostanza, ma nella dimora in cui questa sostanza \u00e8 e vive. L'Eterno \u00e8 separato dal tempo e superiore ad esso, perch\u00e9 mentre l'Eterno entra nel tempo, non \u00e8 possibile a chi \u00e8 nel tempo entrare nell'Eterno (se non in sogni e visioni). Infatti, se le sostanze che dimorano nell'Eterno (Dio e gli Angeli di Dio) fin dall'Antico Testamento si manifestano nel tempo storico, al contrario la sostanza che \u00e8 nata o caduta nel tempo storico (animali, uomo, spirito dei demoni caduti dall'Eden) non pu\u00f2 (non pu\u00f2 pi\u00f9) entrare nell'Eterno n\u00e9 durante la vita terrena, n\u00e9 l'uomo nemmeno dopo la morte pu\u00f2 tornare a manifestarsi nel tempo storico.\nLe riflessioni recenti.\nL'approccio anselmiano, soprattutto in caso di presentazioni troppo schematiche, corre il rischio di diffondere \"immagini di un Dio, la cui spietata giustizia abbia preteso un sacrificio umano, l'immolazione del suo stesso Figlio\". Molti teologi perci\u00f2 \"si indignano all'idea che un Dio abbia potuto esigere il sangue di un innocente; in questa concezione sospettano la presenza di un aspetto di sadismo\".\nQuesto pericolo nasce da un esame unilaterale della questione in cui non solo si isola la morte in croce di Ges\u00f9 dal resto della sua storia umana e in particolare dall'incarnazione e dalla risurrezione, ma soprattutto si dimenticano due dogmi fondamentali della fede cristiana: l'unit\u00e0 profonda che lega le persone della Trinit\u00e0 e la solidariet\u00e0 altrettanto profonda instaurata da Ges\u00f9 fra lui stesso e i peccatori (Corpo Mistico). Secondo la teologia cristiana, infatti, l'incarnazione del Verbo \u00e8 solo il primo passo verso l'instaurazione di un rapporto pi\u00f9 profondo fra Creatore e creazione. La sofferenza e la morte sono un passo fondamentale verso la piena condivisione della condizione umana, ma tali condizioni sono per l'uomo conseguenza del peccato originale, da cui Ges\u00f9 era esente. Egli vi pu\u00f2 prendere parte solo stabilendo un rapporto ontologico con tutti gli uomini (il corpo mistico, appunto) e cos\u00ec caricandosi dei peccati altrui e simultaneamente condividendo con loro la propria vita divina (si veda l'istituzione dell'eucaristia e la Pentecoste).\nNello schema giuridico un po' astratto di Anselmo occorre tuttavia riconoscere lo sforzo di individuare in Dio una giustizia misericordiosa e una misericordia giusta. \"Proprio per fedelt\u00e0 a quella giustizia, a quel disegno d'amore che ha presieduto alla creazione e che regola i rapporti fra Creatore e creatura, garantendone la reciproca legittima autonomia, e dunque anche per fedelt\u00e0 a se stesso, il Dio dell'Alleanza non pu\u00f2 rimettere il peccato dell'uomo per sola misericordia\"."}
{"id": "770609", "revid": "697352", "url": "https://it.wikipedia.org/wiki?curid=770609", "title": "Capoluogo di provincia", "text": ""}
{"id": "770611", "revid": "287204", "url": "https://it.wikipedia.org/wiki?curid=770611", "title": "Sevilla Futbol Club", "text": ""}
{"id": "770615", "revid": "2023463", "url": "https://it.wikipedia.org/wiki?curid=770615", "title": "Coppa del Re 2005-2006", "text": "La Coppa del Re 2005-2006 fu la 102\u00aa edizione del torneo. Fu vinta dall'Espanyol.\nFase preliminare.\nLe partite furono giocate dal 13 al 21 agosto 2005.\nPrimo turno.\nLe partite furono giocate il 31 agosto 2005. Le squadre che superarono il turno preliminare si qualificarono direttamente per il secondo turno.\nSecondo turno.\nLe partite furono giocate dal 14 al 15 settembre 2005.\nTerzo turno.\nLe partite furono giocate dal 19 al 20 ottobre 2005.\nQuarto turno.\nLe partite furono giocate dal 9 al 30 novembre 2005.\nOttavi di finale.\nLe partite furono giocate dal 3 al 18 gennaio 2006.\nQuarti di finale.\nI quarti furono giocati dal 18 gennaio al 1\u00ba febbraio 2006.\nSemifinali.\nLe semifinali furono giocate dall'8 febbraio al 15 marzo 2006."}
{"id": "770616", "revid": "1573940", "url": "https://it.wikipedia.org/wiki?curid=770616", "title": "Olaf Heukrodt", "text": "Alle olimpiadi di Mosca 1980 ha vinto un argento nel C2\u00a01000\u00a0m e un bronzo nel C1\u00a0500\u00a0m. A Seul 1988 ha vinto un oro nel C1\u00a0500\u00a0m e un argento nel C2\u00a01000\u00a0m. A Barcellona 1992 \u00e8 arrivato terzo nel C1\u00a0500\u00a0m."}
{"id": "770625", "revid": "149485", "url": "https://it.wikipedia.org/wiki?curid=770625", "title": "Martin Marinov", "text": "Alle olimpiadi di ha vinto una medaglia di bronzo nel C1\u00a0500\u00a0m e a un altro bronzo nel C2\u00a0500\u00a0m, in coppia con Blagovest Stoyanov. Si \u00e8 ritirato dopo le Olimpiadi di , nelle quali ha gareggiato per l'Australia."}
{"id": "770630", "revid": "1543377", "url": "https://it.wikipedia.org/wiki?curid=770630", "title": "Jackie McLean", "text": "Biografia.\nIl padre di McLean, John Senior, era chitarrista nell'orchestra di Tiny Bradshaw. Dopo la morte del padre nel 1939, l'educazione musicale di Jackie fu proseguita dal suo padrino e dal suo patrigno (che possedeva un negozio di dischi) oltre che da altri insegnanti. Inoltre ricevette lezioni informali dai suoi vicini, Thelonious Monk, Bud Powell, e Charlie Parker. Durante gli anni del liceo, vicino a Edgecombe Avenue, Jackie faceva parte di un'orchestra cui militavano anche Kenny Drew, Sonny Rollins, e Andy Kirk Jr. (il tenorsassofonista figlio di Andy Kirk).\nA 19 anni McLean debutt\u00f2 in studio d'incisione con Miles Davis nell'album \"Dig\" (anche noto come \"New Sounds\"), in cui compariva anche Rollins. Tra le altre registrazioni giovanili, si ricordano quelle con Gene Ammons, Charles Mingus, e George Wallington. Negli stessi anni, Jackie divenne un membro dei Jazz Messengers di Art Blakey, ai quali si un\u00ec dopo aver lasciato Mingus, si dice dopo che Mingus lo ebbe picchiato - circostanza credibile stante la personalit\u00e0 di Mingus - e che Jackie (temendo per la propria vita) ebbe reagito accoltellandolo. Le prime registrazioni a nome di McLean lo videro attivo nel campo hard bop, che non abbandon\u00f2 neppure quando ader\u00ec allo stile modale. Aveva a questo punto maturato la propria personalit\u00e0 strumentale, caratterizzato da forti radici blues, un suono spesso descritto come \"bruciante\" o \"penetrante\" e un'intonazione leggermente e volutamente crescente.\nCome molti altri musicisti del periodo, nei primi anni McLean divenne tossicodipendente: per questo motivo gli fu ritirato il permesso di tenere concerti in pubblico a New York e questo lo obblig\u00f2 a un intenso lavoro in studio, che si riflett\u00e9 nel gran numero di registrazioni a suo nome negli anni cinquanta e sessanta. Dopo aver registrato per la Prestige Records, egli firm\u00f2 un contratto con la Blue Note Records per cui incise dal 1959 al 1967. La maggior libert\u00e0 artistica (oltre che economica) garantita dalla Blue Note resero quelle registrazioni tra le migliori di Jackie.\nIl culmine della sua ricerca armonica \u00e8 l'album \"Let Freedom Ring\", di cui \u00e8 specialmente notevole il suo assolo in \"Quadrangle\" (un pezzo gi\u00e0 apparso sull'album del 1959 \"Jackie's Bag,\" (BST 4051)). Con \"Let Freedom Ring\" iniziano anche le collaborazioni di McLean coi musicisti dell'avanguardia, che gli permisero di incorporare le innovazioni del jazz modale e free all'interno di un quadro di riferimento schiettamente boppistico, il che confer\u00ec grande originalit\u00e0 al suo lavoro di quegli anni.\nNel 1964, McLean pass\u00f2 sei mesi in prigione per questioni di droga: gli anni immediatamente successivi sono anche chiamati il \"periodo acido\", a causa della durezza dei tre album che egli pubblic\u00f2 dopo la sua liberazione.\nLa Blue Note, a seguito del cambiamento di gestione, pose fine al suo contratto nel 1967 (come fece in quegli anni con molti altri artisti d'avanguardia). Le prospettive di registrazione erano talmente poche e malpagate che egli prefer\u00ec dedicarsi interamente ai concerti e all'insegnamento, che inizi\u00f2 nel 1968 alla The Hartt School della prestigiosa University of Hartford (Connecticut). Negli anni successivi, egli avrebbe creato il Dipartimento di Musica Afroamerican (ora chiamato \"Jackie McLean Institute of Jazz\") e l'intero programma di studi Jazz.\nNel 1970, con la moglie Dollie, fond\u00f2 ad Hartford il gruppo Artists' Collective, Inc. dedicato alla conservazione delle tradizioni africane negli Stati Uniti, promuovendo e realizzando programmi di istruzione nella danza tradizionale, il teatro, la musica e le arti visuali.\nNel 2001, gli fu riconosciuto l'\"American Jazz Masters fellowship\" del National Endowment for the Arts.\nJackie McClean mor\u00ec dopo una lunga malattia ad Hartford, il 31 marzo 2006.\nSuo figlio Ren\u00e9 \u00e8 un sassofonista e flautista jazz e insegna musica.\nCollaboratori.\nMcLean ebbe moltissimi collaboratori famosi, ed era noto per avere un non comune fiuto nello sceglierli tra i giovani: il sassofonista Tina Brooks, il pianista Larry Willis, il trombettista Bill Hardman, e il tubista Ray Draper sono solo alcune delle sue scoperte degli anni '50 e '60, cos\u00ec come i batteristi Tony Williams, Jack DeJohnette, Lenny White, Michael Carvin, e Carl Allen che con McLean si fecero le ossa. Nei suoi gruppi degli ultimi anni, che erano principalmente composti da elementi tratti dai suoi corsi ad Hartford, militarono spesso il trombonista Steve Davis e il figlio Ren\u00e9.\nMolte registrazioni di McLean da leader si avvalsero di sidemen di razza, tra cui Donald Byrd, Sonny Clark, Ornette Coleman, Dexter Gordon, Billy Higgins, Freddie Hubbard, Grachan Moncur III, Mal Waldron, e molti altri.\nCollaborazioni.\ncon Miles Davis\ncon George Wallington\ncon Charles Mingus\ncon Gene Ammons\ncon Hank Mobley\ncon Art Farmer e Donald Byrd\ncon Art Blakey and The Jazz Messengers\ncon Art Taylor\ncon Kenny Burrell e Jimmy Raney\ncon Ray Draper\ncon Mal Waldron\ncon Sonny Clark\ncon Donald Byrd\ncon Walter Davis Jr.\ncon Freddie Redd\ncon Jimmy Smith\ncon Lee Morgan\ncon Kenny Dorham\ncon Grachan Moncur III\ncon Jack Wilson\ncon Gary Bartz, Lee Konitz e Charlie Mariano\ncon Art Farmer\ncon Abbey Lincoln"}
{"id": "770632", "revid": "1573940", "url": "https://it.wikipedia.org/wiki?curid=770632", "title": "Blagovest Stojanov", "text": "Alle olimpiadi di ha vinto una medaglia di bronzo nel C2\u00a0500\u00a0m, in coppia con Martin Marinov. Si \u00e8 ritirato dall'attivit\u00e0 agonistica"}
{"id": "770634", "revid": "183581", "url": "https://it.wikipedia.org/wiki?curid=770634", "title": "Efficienza di un amplificatore", "text": ""}
{"id": "770645", "revid": "76204", "url": "https://it.wikipedia.org/wiki?curid=770645", "title": "Diocesi di Speyer", "text": ""}
{"id": "770646", "revid": "77358", "url": "https://it.wikipedia.org/wiki?curid=770646", "title": "La riconquista del Tesoro", "text": ""}
{"id": "770649", "revid": "76963", "url": "https://it.wikipedia.org/wiki?curid=770649", "title": "Stefano Caronia", "text": "Biografia.\nArciprete impegnato per la sua attivit\u00e0 di \"prete sociale\", legata all'insegnamento di Leone XIII e all'azione di Don Sturzo.\nEsponente del Partito Popolare Italiano di Sturzo e sostenitore dell'azione delle cooperative popolari si impegn\u00f2 nella battaglia contro feudatari locali a favore della popolazione di Gibellina, domandando a Roma l'esproprio dei feudi circostanti, a favore della locale Cooperativa Agricola, sollecitando all'azione i suoi compaesani con queste parole:\nNell'agosto 1920, 320 persone si erano gi\u00e0 iscritte nella locale sezione del PPI in appoggio a questa battaglia, che nelle intenzioni avrebbe dovuto essere di carattere amministrativo.\nVenne ucciso con tre colpi di rivoltella, nel pomeriggio tardo del 17 novembre 1920, in pieno centro paese, vicino alla Cooperativa di Consumo che aveva contribuito a far crescere.\nLe modalit\u00e0 del delitto non lasciarono dubbi sull'intenzione intimidatoria dello stesso, oltre che alla necessit\u00e0 mafiosa di eliminare un abile organizzatore della lotta contro i poteri feudatari mafiosi.\nNella lapide fu scritto :"}
{"id": "770652", "revid": "1573940", "url": "https://it.wikipedia.org/wiki?curid=770652", "title": "Mikko Kolehmainen", "text": "\u00c8 il fratello di Olli, anche lui ex canoista.\nHa vinto il titolo olimpico del K1\u00a0500\u00a0m alle olimpiadi di Barcellona 1992. L'anno successivo ha vinto, nella medesima specialit\u00e0, il titolo mondiale."}
{"id": "770655", "revid": "6923", "url": "https://it.wikipedia.org/wiki?curid=770655", "title": "Jean-Pierre Vernant", "text": "Studioso dell'et\u00e0 classica, si \u00e8 occupato in modo particolare della mitologia greca.\nBiografia.\nStudi\u00f2 nei licei Carnot e Louis-le-Grand di Parigi e prosegu\u00ec gli studi alla Sorbona. Dal luglio del 1940 fu insegnante di filosofia a Tolosa. Combatt\u00e9 nella seconda guerra mondiale e partecip\u00f2 alla Resistenza francese. Dopo la guerra scrisse articoli di politica estera e ader\u00ec al Partito Comunista Francese abbandonandolo, senza mai rinnegare i suoi trascorsi marxisti, nel 1970 dopo gli avvenimenti della \"Primavera di Praga\".\nTra il 1948 e il 1957 fu ricercatore presso il Centre national de la recherche scientifique (CNRS) e si impegn\u00f2 contro le guerre coloniali della Francia in Indocina e in Algeria. Dal 1957 al 1975 diresse un settore dell'\u00c9cole Pratique des Hautes \u00c9tudes e quindi fino al 1984 insegn\u00f2 \"Studio comparato delle religioni antiche\" al Coll\u00e8ge de France. Studioso di Omero, fu autore di numerosi studi sulla guerra nel mondo antico.\nPromosse la costituzione del Centre de Recherches Compar\u00e9es sur les Soci\u00e9t\u00e9s Anciennes, che diresse dal 1964 al 1985. Fu membro di varie e numerose accademie (Acad\u00e9mie royale de Belgique, l'American Academy of Arts and Sciences, l'Academia Europaea) e fu insignito dell'onorificenza della Legion d'onore.\nLa teoria di Vernant.\nSono i greci ad averci inventati. In particolare definendo un tipo di vita collettiva, un tipo di atteggiamento religioso e anche una forma di pensiero, di intelligenza, di tecniche intellettuali, di cui siamo in gran parte loro debitori. La storia d'Occidente comincia con loro.\nNella sua opera pi\u00f9 conosciuta, \"Les origines de la pens\u00e9e grecque (Le origini del pensiero greco)\", pubblicata nel 1962, viene modificata radicalmente l'interpretazione della storia e della prima filosofia greca avvalendosi degli studi antropologici di Georges Dum\u00e9zil, Claude L\u00e9vi-Strauss e Ignace Meyerson.\nL'autore cerca di trovare le cause del passaggio dal pensiero mitologico greco a quello razionale filosofico. Secondo Vernant il motivo di questo cambiamento va ricercato nel mito stesso oltrech\u00e9 nella stessa storia sociale, giuridica, politica ed economica dei greci. Il cammino verso la ragione, sostiene Vernant, porter\u00e0 nello stesso tempo alla nascita della democrazia greca.\nRisalendo alle origini della civilt\u00e0 greca nell'et\u00e0 micenea derivata dalla dominazione degli Ittiti (ne \"Le origini del pensiero greco\") l'organizzazione sociale faceva capo ad una gerarchia al cui vertice era il re come depositario di un potere assoluto esercitato nel palazzo, centro di ricchezza e di potenza militare. Il re, \"wanax\" da cui \"anax\", \u00e8 nello stesso tempo capo politico e supremo sacerdote; egli stabilisce con precisione il tempo dei riti ed \u00e8 assistito da una casta sacerdotale, ma in effetti il suo \u00e8 un potere esclusivo e carismatico, solo lui personalmente \u00e8 in contatto, attraverso riti misteriosi e segreti, con la divinit\u00e0.\nCon l'invasione dorica tutto questo cambia. Al palazzo comincia a sostituirsi la citt\u00e0 come centro del potere dove prevalgono nuove forze sociali. Anche la religione risente di questo mutamento. Quelli che erano gli dei, segni efficaci che influiscono sulla vita reale, ora sono semplicemente delle immagini e i simboli religiosi tendono a diventare semplici rappresentazioni del sacro. \nAnche nella vita politica nascono santuari segreti e sorge una burocrazia sacrale che custodisce i talismani da cui dipendono i destini della citt\u00e0.\nQuesto spiega perch\u00e9 accanto alla religione pubblica si affianca quella dei misteri dove ci si reimpossessa del sacro e si ritrova il contatto mistico con la divinit\u00e0 attraverso il segreto. La funzione religiosa non viene pi\u00f9 assegnata dal wanax (anax). Con l'iniziazione ai misteri aperti a tutti si incominciano ad affermare i principi dell'egualitarismo della futura democrazia. Con i pensatori di Mileto la religione \u00e8 completamente desacralizzata. Essi tentano una nuova visione scientifica del cosmo che risente per\u00f2 ancora degli influssi religiosi. La nuova cosmologia \u00e8 ancora figlia della cosmogonia. Gli elementi naturali, l'arch\u00e8, sostituiscono le divinit\u00e0, ma permane il problema di spiegare come dal caos si sia poi formato l'universo ordinato ed \u00e8 su questo tema che si affanner\u00e0 la filosofia seguente.\nCritica della sua teoria.\nLa sua teoria sulla tragedia greca \u00e8 stata criticata da qualche studioso, che gli ha rimproverato, \"innanzi tutto, il sovrapporre all'orientamento storicistico che era stato del suo maestro Louis Gernet un'impostazione genericamente semiologica (non comunicabilit\u00e0, polisemia) trascurando un dato essenziale della tragedia greca come la consapevolezza che il personaggio \u00e8 in grado di elaborare e di comunicare; e poi l'insufficienza dell'analisi dei singoli testi e la conseguente tendenza alla generalizzazione; e soprattutto, il ricorso a una categoria, quella dell'ambiguit\u00e0, che tendeva a stemperare contrasti e differenze\".\nFilm.\nNel 2011 \u00e8 stato realizzato un film-documentario sulla figura di Vernant dal titolo \"Jean-Pierre Vernant. La fabrique de soi\", diretto da Emmanuel Laborie e incentrato sul rapporto che l'antropologo aveva con la vita nel suo privato e nei suoi studi."}
{"id": "770665", "revid": "1305772", "url": "https://it.wikipedia.org/wiki?curid=770665", "title": "Joan D. Vinge", "text": "\u00c8 conosciuta principalmente per il suo romanzo \"La regina delle nevi\" (\"The Snow Queen\"), vincitore del Premio Hugo 1981.\nVinge inizialmente studiava arte al college anche se poi ha cambiato per dedicarsi all'antropologia. Ha ricevuto un B. A. degree dalla San Diego State University nel 1971. \nHa pubblicato la sua prima storia, un racconto intitolato \"Tin Soldier\" nel 1974.\nVinge \u00e8 stata sposata due volte: la prima con il famoso autore di fantascienza Vernor Vinge, e successivamente con James Frenkel, un editore di libri sempre di fantascienza. Vinge e Frenkel hanno 2 figli."}
{"id": "770668", "revid": "42179", "url": "https://it.wikipedia.org/wiki?curid=770668", "title": "Joan Vinge", "text": ""}
{"id": "770682", "revid": "767487", "url": "https://it.wikipedia.org/wiki?curid=770682", "title": "45 Grave", "text": "I 45 Grave sono un gruppo statunitense della scena Death rock, formatosi nel 1979. La formazione originale si sciolse nel 1985, ma recentemente la cantante Dinah Cancer ha riunito la band.\nIl gruppo si forma a Los Angeles, California durante il movimento punk rock. Nel 1980 incidono la loro prima canzone Riboflavin Flavored, Non-Carbonated, PolyUnsaturated Blood, una cover di un cult dei Don Hinson And The Rigamorticians del 1964.\nNel 2005, per commemorare il venticinquesimo anniversario, la band si ricostituisce con una nuova formazione.\nStoria della band.\nLa band \u00e8 stata formata a Los Angeles, California da Paul B. Cutler, negli anni del movimento punk, sotto il nome \"Vox Pop\". I membri originali erano la vocalist Dinah Cancer (vero nome Mary Ann Simms), Paul B. Cutler alla chitarra, Rob Ritter, noto anche come Rob Graves al basso, Don Bolles alla batteria. Bolles sostiene che il nome che la band assumer\u00e0 in seguito, ovvero \"45 Grave\" deriva da un misterioso pulsante trovato in un mercatino dell'usato dove c'era scritto \"WE DIG 45 GRAVE\" (letteralmente, dall'inglese: \"Scaviamo la tomba 45\"). \nNel 1980 viene pubblicata la prima canzone della band, intitolata \"Riboflavin Flavored, Non-Carbonated, Polyunsaturated Blood\" (cover di una canzone omonima di tipo demenziale del 1964 cantata da \"Don Hinson and The Rigamorticians\"), che diventer\u00e0 la loro \"signature song\". Presto la band inizier\u00e0 a cantare le canzoni composte da Cutler per la sua precedente band, i \"Consumers\", riscrivendo i testi per adattarli di pi\u00f9 allo stile della band e della cantante Dinah Cancer. Un'altra \"canzone firma\" dei 45 Grave \u00e8 \"Evil\", e la band \u00e8 inoltre apparsa nel film di culto Blade Runner di Ridley Scott.\nNonostante non avesse ottenuto un successo particolarmente clamoroso, la band \u00e8 oggi considerata una delle maggiori del genere gothic rock.\nRiformazione.\nNel 2005, la band si \u00e8 riformata, dopo la divisione nel 1990, per celebrare il suo 25\u00ba anniversario. L'unico membro originale presente anche nella nuova formazione era Dinah Cancer. Tra i nuovi membri c'era il chitarrista Rikk Agnew, che aveva fatto parte dei Christian Death. I 45 Grave hanno eseguito la canzone principale del film del 2009 \"Night of the Demons\", remake di un film di culto del 1987. Nel 2010 si \u00e8 unito alla band il fratello di Rikk Agnew, Frank Agnew."}
{"id": "770683", "revid": "713168", "url": "https://it.wikipedia.org/wiki?curid=770683", "title": "Alfonso III d'Avalos", "text": "Biografia.\nEra figlio di Innico II d'Avalos e di Laura Sanseverino.\nNel 1521 ottenne il riconoscimento di Grande di Spagna da aggiungere al titolo di marchese del Vasto riconosciuto al padre nel 1496.\nCombatt\u00e9 a fianco del cugino Fernando Francesco d'Avalos nella battaglia di Pavia del 1525, distinguendosi in due fasi diverse. All'inizio, guid\u00f2 l'avanguardia imperiale costituita da 3\u00a0000 uomini, per met\u00e0 lanzichenecchi tedeschi armati di picca e per met\u00e0 achibugieri spagnoli, che indossano camicie bianche per riconoscersi nel buio. Dopo aver preso il castello di Mirabello, fu costretto a ritirarsi per non trovarsi in posizione isolata rispetto al resto dell'esercito imperiale. Pi\u00f9 tardi, partecip\u00f2 a una fase critica della battaglia in cui i \"tercios\" spagnoli sconfissero la rinomata fanteria svizzera al servizio della Francia sotto il comando di Robert de la Marck, signore di Fleuranges (odierno Florange). Questo successo fu conseguito anche grazie alla sortita della guarnigione di Pavia comandata da Antonio de Leyva che prese alle spalle l'esercito francese.\nNel 1525 Carlo V concesse ad Alfonso il feudo di Castelleone, nella cui titolarit\u00e0 egli venne confermato da Francesco II Sforza nel 1531.\nIl 25 agosto del 1526 il d'Avalos venne investito del titolo di marchese di Castelnuovo Scrivia. Nel 1531 ricevette il titolo di conte di Castellazzo Bormida.\nVenne fatto prigioniero da Andrea Doria durante l'assedio di Napoli del 1528.\nNella distribuzione a favore dei nobili rimasti fedeli alla Spagna voluta da Carlo V nel 1529 dei beni confiscati alla nobilt\u00e0 filofrancese del regno di Napoli, Alfonso d'Avalos ricevette diversi feudi. Per mezzo del diploma spedito dalla citt\u00e0 di Ratisbona in data 28 luglio 1532, l'imperatore don\u00f2 al d'Avalos e ai suoi eredi e successori i seguenti beni: Montesarchio (col titolo di principe), Castelpagano, Cervinara, Rotondi, Airola, Vico di Pantano, Bisaccia, Valle di Vitulano, Procida. A questi si aggiungevano: una casa posta nella piazza di Nilo di Napoli; il dritto di compra spettante alla regia Corte sui castelli di Colle e Circello, devoluti al regio demanio in seguito alla ribellione di Giovan Vincenzo Carafa, marchese di Montesarchio; la terra di Pescara col titolo di marchese, similmente ricaduta al fisco a causa del delitto di fellonia commesso dalla citt\u00e0 di Chieti; il castello di Baranello posto nella provincia di Molise, in precedenza appartenuto al ribelle Antonio Sanfelice; il dritto che spettava alla regia Corte di ricomprare la citt\u00e0 di Lettere e i casali di Angri, Gragnano, Pimonte, Franchi e Positano, devoluti al regio demanio a causa della ribellione di Carlo de Miroballo; una rendita annua di ducati 3.600 sui dritti fiscali delle citt\u00e0 e terre precedentemente menzionate.\nFu governatore di Milano dal 1538 al 1546.\nFu probabilmente responsabile dell'assassinio a Pavia di Cesare Fregoso e di Antonio Rincon, avvenuto il 3 luglio 1541.\nComand\u00f2 l'esercito imperiale in Italia durante la campagna d'Italia tra il 1542 e il 1546, e fu sconfitto dai francesi nella battaglia di Ceresole. Il 28 giugno 1543, assieme all'imperatore Carlo V, fece visita a Castel Goffredo al marchese Aloisio Gonzaga e fu ospite della sua corte.\nPare che fosse su sua iniziativa che fu fondata a Milano nel 1546 l'Accademia dei Trasformati per coltivare \"la lingua e la poesia italiana\".\nDiscendenza.\nIl principe Alfonso III d'Avalos spos\u00f2 il 26 novembre 1523 la duchessa Maria d'Aragona, figlia del duca Ferdinando d'Aragona e della duchessa Caterina Castellana de Cardona; la coppia ebbe i seguenti figli:"}
{"id": "770686", "revid": "1982", "url": "https://it.wikipedia.org/wiki?curid=770686", "title": "Alfonso d'Avalos d'Aquino", "text": ""}
{"id": "770695", "revid": "125887410", "url": "https://it.wikipedia.org/wiki?curid=770695", "title": "Mowgli", "text": "Mowgli \u00e8 un personaggio letterario che appare per la prima volta nella novella \"Nel rukh\", dello scrittore britannico Rudyard Kipling. \u00c8 protagonista anche de \"Il libro della giungla\" e \"Il secondo libro della giungla\", in cui viene narrata la storia della sua giovent\u00f9.\nCerti critici considerano la figura di Mowgli una personificazione dell'uomo comune, le cui sfumature della personalit\u00e0 sono mutuate attraverso i diversi animali con i quali interagisce, mentre altri notano come la riluttanza del ragazzo ad abbandonare la giungla e ritornare ai suoi simili rifletta le esperienze dell'autore nel lasciare l'India a favore della madrepatria britannica.\nIl personaggio sarebbe stato una fonte d'ispirazione per Edgar Rice Burroughs nel concepire il soggetto di Tarzan, le cui avventure furono, per\u00f2, largamente criticate da Kipling.\nTrama.\nReso orfano dalla tigre Shere Khan, Mowgli viene adottato dai lupi del Popolo libero e istruito secondo le usanze della giungla del Seeonee dai suoi tre amici pi\u00f9 cari: la pantera Bagheera, l'orso Baloo e il pitone Kaa. Durante la sua permanenza nella giungla si scontra con numerosi avversari, inclusi Shere Kahn, le anarchiche scimmie del Bandar-log, il cacciatore Buldeo, il centenario Cobra bianco e i sanguinari dhole. Un tema ricorrente nei libri \u00e8 l'inevitabilit\u00e0 del suo ritorno al mondo civilizzato.\n\"Nel rukh\".\nAmbientata durante l'epoca dell'Impero anglo-indiano, la novella inizia con l'incontro tra Gisborne, una guardia forestale che sta dando la caccia a una tigre mangia uomini, ed un ragazzo chiamato Mowgli, che vive nella giungla assieme ad un branco di lupi. Mowgli aiuta Gisborne a rintracciare la tigre e a ucciderla. Stupefatto dai talenti di Mowgli nel cacciare e sopravvivere in un ambiente cos\u00ec impervio, Gisborne gli chiede di unirsi al servizio forestale, ma Mowgli rifiuta.\nUn giorno Mowgli, con l'aiuto di quattro lupi, cattura Abdul Gafur, il maggiordomo musulmano di Gisborne, mentre sta cercando di fuggire con i soldi del suo padrone. Mueller, il capo del Dipartimento dei boschi e delle foreste, esaminando le cicatrici sulle ginocchia e sui gomiti di Mowgli, comprende che il ragazzo era solito camminare carponi per imitare l'andatura dei lupi del suo branco. Muller gli offre di tornare al villaggio e lavorare come forestale, e questa volta Mowgli accetta, e poco dopo sposa la figlia di Abdul Gafur e ha un figlio. Alla fine del racconto, per\u00f2, Mowgli torna a vivere nella giungla con i suoi quattro fratelli lupi.\n\"Il libro della giungla\".\nNella novella \"Fratelli di Mowgli\", ambientato anni prima de \"Nel rukh\", il protagonista viene trovato da bambino dalla tigre Shere Khan presso il territorio del Popolo libero nella giungla del Seeonee. I genitori di Mowgli fuggono, mentre il bambino, completamente nudo, trova rifugio nella tana di Raksha, Babbo Lupo e i loro quattro cuccioli. Mowgli sorprende i lupi non mostrando alcun timore verso di loro, spingendosi tra i cuccioli per allattarsi. Shere Khan si presenta ed esige che i lupi lo consegnino a lui, ma Raksha rifiuta, profetizzando che sar\u00e0 proprio Mowgli ad uccidere la tigre in futuro. Quando Mowgli viene presentato al Consiglio del Branco, Shere Khan reclama il suo diritto di riavere la sua preda, ma il bambino viene salvato quando l'orso Baloo parla in suo favore e la pantera Bagheera riscatta la sua vita con un toro appena ucciso.\nNel corso di un decennio Mowgli si integra nella giungla, crescendo con una forza quasi sovrumana, imparando come sopravvivere grazie agli insegnamenti di Baloo e di Bagheera. Sebbene sia curioso degli umani non si fida di loro, dopo aver rischiato di cadere in una delle loro trappole. Si dimostra utile ai lupi estraendo le spine dalle loro zampe, ma scopre che, essendo umano, gli altri animali non possono ritornargli lo sguardo. Nel frattempo, l'autorit\u00e0 di Akela, il capobranco, viene minata da Shere Khan e il suo scagnozzo Tabaqui, che incitano i lupi pi\u00f9 giovani contro di lui. Bagheera avverte Mowgli del pericolo e suggerisce di affrontare Shere Khan alla Rocca del Consiglio con il fiore rosso, ovvero, il fuoco, verso cui tutti gli animali provano terrore. Mowgli ruba un vaso di fuoco da un villaggio circostante e si scontra con Shere Khan e i suoi accoliti, bruciando la faccia della tigre e sciogliendo il branco per il suo tradimento. Mowgli viene sopraffatto dall'emozione e comincia a piangere per la prima volta in vita sua. Bagheera gli spiega la natura delle lacrime e consiglia a Mowgli di tornare ai suoi simili.\nNe \"La caccia di Kaa\", ambientato qualche anno prima dello scioglimento del branco, Mowgli impara la Legge della Giungla e le parole maestre da Baloo, ma la severit\u00e0 dell'orso lo spinge ad interagire col Bandar-log, il popolo delle scimmie, che promettono di eleggerlo loro capo. Una volta rivelato questo a Baloo e Bagheera, i due lo rimproverano, spiegando che il Bandar-log non ha un capo, e che il loro modo di vivere \u00e8 l'antitesi di tutto ci\u00f2 che Mowgli ha imparato. Mowgli viene successivamente rapito dalle scimmie, che lo trasportano alle Tane Fredde (in realt\u00e0 la Forte Chittor). Durante il viaggio, Mowgli s'imbatte nel nibbio Chil, dicendogli di avvertire Baloo e Bagheera. Mentre aspetta i suoi amici, Mowgli tenta di insegnare alle scimmie come costruire le capanne, ma le scimmie presto perdono interesse e lo annoiano con discorsi su quanto siano superiori agli altri animali della giungla. Quando infine Baloo e Bagheera arrivano insieme a Kaa, le scimmie buttano Mowgli in una fossa piena di cobra, che riesce a pacificare col Richiamo del Serpente. Una volta soggiogate le scimmie Mowgli viene liberato da Kaa, che comincia poi, tramite la sua ipnotica Danza della Fame, a incitare le scimmie a dirigersi verso di lui. Baloo e Bagheera vengono quasi sedotti, ma Mowgli ne rimane immune, essendo umano. Durante il viaggio a casa, Mowgli subisce la punizione corporale da parte di Bagheera per castigarlo per la sua associazione con le scimmie.\nNella novella \"La tigre! La tigre!\", ambientato dopo la partenza di Mowgli dal territorio del Popolo libero, il protagonista viaggia circa 20 miglia, pari a 32\u00a0km, fino a un villaggio dove viene accolto da Messua, una donna che lo scambia per suo figlio Nathoo, ucciso da una tigre anni prima. Mowgli ha difficolt\u00e0 nell'integrarsi nel villaggio tra le persone, non parlando la lingua, non comprendendo nulla del denaro e disdegnando dormire persino in una capanna. Viene visitato da Fratel Bigio, il primogenito di Raksha e Babbo Lupo, che gli rivela che Shere Khan \u00e8 nella zona, e che intende vendicarsi. Nel corso di tre mesi, in cui Fratel Bigio tiene d'occhio Shere Khan, Mowgli inizia a spazientire i paesani, insultando il cacciatore Buldeo per le sue menzogne e suscitando il disprezzo del brahmino del villaggio dopo aver aiutato un'intoccabile. Per toglierlo di mezzo, i paesani lo fanno lavorare come mandriano dei bufali. Quando Shere Khan viene avvistato mentre sta riposando in una gola, Mowgli, Fratel Bigio ed Akela dividono la mandria e la fanno correre impazzita entro il burrone da tutte due i lati, intrappolando la tigre e uccidendola sotto i loro zoccoli. Mentre Mowgli scuoia la carcassa, viene minacciato da Buldeo, che intende prendersi il merito per l'uccisione, ma viene fermato da Akela. I paesani infine cacciano Mowgli dal villaggio, dopo che Buldeo sparge la voce che Mowgli sia uno stregone. Mowgli decide di non vendicarsi, data la gentilezza con cui fu trattato da Messua, ritornando alle terre del Popolo libero presentando la pelle sanguinante di Shere Khan a Raksha, dimostrando l'avveramento della profezia che lei fece un decennio fa. Mowgli pone la pelle sulla Rocca del Consiglio e giura di vivere d'ora in poi da solo, essendo stato cacciato sia dagli umani che dai lupi.\n\"Il secondo libro della giungla\".\nNella novella \"L'invasione della giungla\", Mowgli viene informato da Akela che Buldeo si trova nel territorio del Popolo Libero e che \u00e8 sulle loro tracce. Mowgli origlia il cacciatore, scoprendo che intende ucciderlo per poi presentare il suo corpo agli abitanti del villaggio dal quale fu scacciato. Infine, Buldeo rivela che i paesani intendono mettere al rogo Messua e suo marito, per poi spartire le loro propriet\u00e0. Mowgli ordina Akela, Bagheera e i suoi quattro fratelli lupi di distrarre il cacciatore mentre lui va a liberare i suoi benefattori. Una volta salvati Messua e suo marito, che intendono rifugiarsi nella citt\u00e0 di Khanhiwara, Mowgli li manda nella giungla sotto la protezione di Raksha. Successivamente, Mowgli convoca l'elefante Hathi e i suoi figli, chiedendogli di punire i paesani per la loro brutalit\u00e0. Nell'arco di poche settimane, gli elefanti, insieme ad altri animali erbivori, divorano tutti i raccolti del villaggio distruggendo le capanne, cos\u00ec compiendo la vendetta di Mowgli.\nNe \"L'ankus del re\", Mowgli viene convinto da Kaa di ritornare alle Tane Fredde per incontrare un cobra bianco che pretende di possedere selvaggina per le quale qualsiasi uomo ucciderebbe. Una volta giunti l\u00e0, i due scoprono che la selvaggina \u00e8 in realt\u00e0 il tesoro della defunta dinastia Guhila, e che il cobra ha intenzione di uccidere Mowgli. I due hanno la meglio sul cobra, ma Mowgli lo risparmia, notando che il suo veleno \u00e8 rinsecchito. Non avendo alcun utilizzo per il tesoro, il cucciolo di uomo si limita ad impossessarsi d'un ankus con pietre preziose incastonate, non badando dell'avvertimento del cobra secondo cui l'oggetto \u00e8 maledetto portando alla morte chi lo possiede. Mowgli mostra l'ankus a Bagheera, che conferma l'avvertimento del cobra. Trovando l'oggetto troppo pesante, Mowgli lo getta, venendo successivamente rubato da un viandante, che Mowgli e Bagheera trovano ucciso da un cacciatore di una minoranza indiana, chiamata gond. I due successivamente trovano il corpo del gond, assassinato da quattro paesani, anch'essi morti dopo una lite fra di loro. Comprendendo ormai le parole del cobra, Mowgli restituisce l'ankus alle Tane Fredde.\nNella novella \"Cane rosso\", un branco di dhole si reca verso il Seeonee mentre Mowgli convince il Popolo Libero, ora sotto la guida di Phao, a porre resistenza. Organizza un piano per sconfiggere i dhole grazie all'aiuto di Kaa, pensando astutamente a come sfruttare, sia il torrente Waingunga che i dhole dovranno attraversare, che le api nere selvatiche che si annidano nelle pareti della gorgia, attraverso quale scorre il fiume. Mowgli rintraccia i dhole e li provoca paragonandoli con topi saltatori e facendo cenni ai loro piedi pelosi. Rifugiandosi su un albero, Mowgli afferra il capobranco tragliandoli la coda, per poi scendere e condurre i dhole verso la gorgia. Protetto da una collana di aglio selvatico che allontana le api, Mowgli si butta nel fiume inseguito dal branco di dhole, che ben presto viene ridotto a met\u00e0 a causa delle punture delle api e dalle acque torrenziali. I superstiti, esausti ed appesantiti dalle pellicce ormai fradicie, una volta raggionte le secche vengono attaccati dai lupi. Dopo la vittoria del popolo libero, Akela, ormai alla fine della sua vita, usa i suo ultimi respiri per convincere Mowgli a tornare dai suoi simili:\nNella novella \"La corsa della primavera\", l'inizio di una nuova primavera risveglia e anima tutti gli animali della giungla. Mowgli \u00e8 per\u00f2 molto turbato per motivi che non riesce a comprendere buttandosi freneticamente tra gli alberi e le pianure per allontanare la tristezza, fino ad arrivare al villaggio degli uomini, dove incontra Messua. Una volta ritornato nella giungla con Fratel Bigio, Mowgli comprende che il suo posto \u00e8 tra gli uomini e con grande commozione saluta per sempre i suoi vecchi amici Bagheera, Kaa e Baloo.\nNome.\nIl nome Mowgli, che secondo il personaggio Raksha significherebbe \"ranocchietto\", fu inventato da Rudyard Kipling. Secondo l'autore, il \"Mow\" di Mowgli dovrebbe fare rima con \"cow\", cos\u00ec viene spiegato anche dal fondatore dello scautismo Baden-Powell nel suo \"Manuale dei lupetti\" (pron. \"Maug-li\"); ciononostante, nei film e nelle versioni televisive \u00e8 quasi sempre pronunciato come rima di \"go\". Solamente il film d'animazione russo \"\u041c\u0430\u0443\u0433\u043b\u0438\", traslitterato \"Maugli\", del 1967 rende giustizia al pensiero dell'autore. Nelle altre lingue, il nome \"Mowgli\" si scrive in questo modo:\nAltri media.\nCartoni animati.\nVersione Disney.\nPer il film animato, \"Il libro della giungla\" del 1967, Walt Disney ricercava per il ruolo di Mowgli un doppiatore che potesse trasmettere un senso d'innocenza al personaggio, dal momento che molti dei suoi dialoghi correvano il rischio di rappresentarlo come un cocciuto adolescente. Per il ruolo fu scelto inizialmente David Alan Bailey, ma, a causa del lungo tempo necessario per produrre il film, il ragazzo raggiunse la pubert\u00e0 durante le registrazioni cambiando il timbro di voce. In seguito venne quindi scelto per il doppiaggio definitivo Bruce Reitherman, figlio del regista Wolfgang Reitherman. In certe scene le animazioni del personaggio furono basate direttamente sui movimenti di Reitherman tramite la tecnica di animazione basata sul rotoscopio. Nell'edizione italiana la voce parlata \u00e8 fornita da Loris Loddi, mentre quella cantata \u00e8 da Luigi Palma.\nDi seguito sono riportati i doppiatori di Mowgli (versione Disney) nelle apparizioni successive:"}
{"id": "770698", "revid": "767487", "url": "https://it.wikipedia.org/wiki?curid=770698", "title": "Music Graffiti", "text": "Music Graffiti (\"That Thing You Do!\") \u00e8 un film del 1996 diretto da Tom Hanks.\nTrama.\nErie, 1964. Il giovane batterista jazz Guy Patterson si unisce alla band pop dei suoi amici, i \"The One-ders\", per esibirsi ad un concerto. Guy si mette a suonare ad un tempo molto pi\u00f9 veloce del solito, il pubblico di giovani si scatena e i membri del gruppo decidono quindi di incidere un 45 giri della loro canzone di maggior successo \"That Thing You Do\". Localmente la band acquisisce sempre pi\u00f9 notoriet\u00e0, fino a quando vengono presi sotto l'ala protettiva del signor White, agente di un'importante casa discografica, la \"Play-Tone,\" che gli impone di cambiare il nome del gruppo nel pi\u00f9 semplice \"The Wonders\". Il singolo \"That Thing You Do\" scala rapidamente le classifiche. Ma la gloria, fatta di tourn\u00e9e, show televisivi e migliaia di fan, verr\u00e0 presto meno a causa dei primi dissapori, svanendo con la stessa velocit\u00e0 con cui era arrivata.\nProduzione.\nCast.\nIl personaggio interpretato da Ethan Embry \u00e8 denominato \"T. B. Player\", ovvero \"The Bass Player\", \"il bassista\".\nCameo.\nIl film vanta molti cameo, come Chris Isaak, Kevin Pollak e Rita Wilson, moglie di Tom Hanks, e del regista Jonathan Demme.\nColonna sonora.\nTutti i brani sono stati scritti ed eseguiti appositamente. Per trovare il motivo della canzone protagonista \u00e8 stato indetto un concorso, vinto dal newyorkese Adam Schlesinger."}
{"id": "770703", "revid": "287204", "url": "https://it.wikipedia.org/wiki?curid=770703", "title": "Rotta a Oriente", "text": "Rotta a oriente \u00e8 il tredicesimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane. Da questi romanzi \u00e8 stato tratto il film \"Master and Commander - Sfida ai confini del mare\", con Russell Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie.\nTrama.\nJack Aubrey, gi\u00e0 condannato per frode in borsa e radiato dai ruoli della Royal Navy, ha catturato in porto la fregata francese \"Diane\", che \u00e8 stata acquistata dalla marina. Poich\u00e9 Jack non \u00e8 stato reintegrato nei ruoli perch\u00e9 ha rifiutato un compromesso, si dedica con l'amico Stephen Maturin alla missione che la fregata \"Surprise\", messa in disarmo, e diventata una nave corsara, cio\u00e8 una nave da guerra privata con lettera di corsa, doveva intraprendere: attaccare il traffico francese e statunitense in Sud America e, clandestinamente, sostenere le attivit\u00e0 rivoluzionarie nelle colonie spagnole. \nFinita la convalescenza, i due amici riprendono il mare con la \"Surprise\" verso il Sud America spagnolo, ma durante uno scalo a Lisbona il colpo di scena: in seguito ad una indiscrezione, gli Spagnoli sanno il motivo del viaggio, e per smentire il tutto, Jack viene reintegrato nei ruoli, e gli viene affidato il comando della \"Diane\" per una missione nel Sud-est asiatico.\nSi tratta di trasportare una missione diplomatica che dovr\u00e0 contrastare una analoga missione francese presso uno staterello malese, il sultanato di Pulo Prabang, la quale vuole far bloccare la rotta commerciale privilegiata dalle navi della Compagnia delle Indie; ma tra gli inviati francesi ci sono Ledward e Wray, le due spie francesi che hanno cercato di rovinare Jack con la montatura della frode in borsa.\nLa Diane arriva a Batavia, dove Stephen, con l'incarico di consigliere per l'inviato di Sua Maest\u00e0 Edward Fox, trova un contatto per il prosieguo della missione; inoltre si imbarcano alcuni gentiluomini (ma non troppo) destinati a dare pompa ed importanza alla delegazione.\nMa l'arrivo nel sultanato d\u00e0 origine ad una ridda di colpi proibiti tra le due missioni, da far sembrare uno scherzo i fuochi artificiali e le bordate che la Diane sfoggia per impressionare il sultano durante la sua visita alla nave. Falsi diari francesi, un impiegato francese usato per fornire informazioni avvelenate e successivamente \"rivoltato\" da Stephen, i due traditori che si intrattengono piacevolmente con il favorito del sultano, Ahmed, un ragazzo fatuo e amante del potere spicciolo, fino a che la moglie del sultano non rende noto al marito il fatto: il ragazzo viene \"pepato\", cio\u00e8 ucciso a bastonate dopo avergli messo in testa un sacco con del pepe, e ai due traditori revocata l'immunit\u00e0 diplomatica. La strada per il trattato \u00e8 spianata.\nMa sulla rotta per Batavia esplodono le incomprensioni tra il pomposo e complessato Fox e Jack, ed il clima festoso seguito al trattato si guasta irrimediabilmente. Inoltre la \"Surprise\" manca all'appuntamento che avrebbe dovuto restituire Jack e Stephen alla missione originaria.\nInfine, la \"Diane\" si incaglia su una scogliera non segnata dalle carte, e l'inviato parte per Giava sulla pinaccia della nave; sembra un viaggio semplice di sole 200 miglia, ma un tifone distrugge la nave e affonda la pinaccia. L'equipaggio rimane bloccato su un'isola deserta vicina agli scogli dove la \"Diane\" si era incagliata."}
{"id": "770715", "revid": "122784083", "url": "https://it.wikipedia.org/wiki?curid=770715", "title": "Canoa/kayak ai Giochi olimpici", "text": "Le gare di canoa/kayak si sono svolte in maniera ufficiale a partire dai Giochi olimpici del 1936, precedentemente presentate come solo sport dimostrativo a . Il programma era composto unicamente da eventi maschili sino 1948, anno in cui furono introdotte anche gare femminili di velocit\u00e0 (solo con il kayak). Da sono state introdotte al fianco delle gare di velocit\u00e0, per ambo i sessi, eventi di slalom.\nLe categorie rispettano il tipo di imbarcazione, il numero dell'equipaggio e la distanza da coprire: avremo quindi le categorie C (canoa) 1 e 2; il K (kayak) 1, 2 e 4; e la categoria - disputata solo nel 1936 - F (kayak smontabile) 1 e 2. \nLe gare di velocit\u00e0 sono state attuate su distanze di 500m e 1.000m, una breve parentesi su lunga distanza (10.000m) \u00e8 stata disputata dal 1936 al 1956. Dalle Olimpiadi di gli eventi maschili C-1, K-1 e K-2 su 500m sono stati rimpiazzati da gare di velocit\u00e0 su 200m, distanza non sostituita, anzi integrata, negli eventi femminili di K-1.\nMedagliere.\nAggiornato a . In \"corsivo\" le nazioni (o squadre) non pi\u00f9 esistenti.\nAlbo d'oro.\nAtleti plurimedagliati.\nLa lista riguarda i 17 atleti che sino a hanno conquistato il maggior numero di medaglie olimpiche, almeno 5, ed \u00e8 ordinata per numero di medaglie totali."}
{"id": "770716", "revid": "91792", "url": "https://it.wikipedia.org/wiki?curid=770716", "title": "Cautano", "text": "Cautano (\"Caut\u00e0n\u00eb\" in campano) \u00e8 un comune italiano di abitanti della provincia di Benevento, in Campania.\nGeografia fisica.\nSi trova sulle pendici del massiccio del Taburno-Camposauro, a sud-est del gruppo del Camposauro, in una posizione centrale rispetto alla cosiddetta \"Dormiente del Sannio\" e all'intera valle Vitulanese. Parte del territorio (la costa Faito, la piana di Prata, parte dei monti Camposauro e Rosa, la contrada Maione e i centri abitati veri e propri di Cautano e Cacciano) si trova all'interno del perimetro del parco regionale del Taburno - Camposauro. Il territorio \u00e8 attraversato dai torrenti Jenga e Jerino, suo affluente, e da altri corsi d'acqua minori, localmente chiamati \"valloni\", che alimentano la stessa Jenga.\nL'altezza sul livello del mare \u00e8 di 330 - 420 per Cautano, 295 - 330 per Cacciano, con un'escursione nel territorio comunale dalla minima di 161 (in contrada Loreto) alla massima di 1325 (sulle coste del Camposauro), con un'escursione quindi di 1164 m.\nStoria.\nPreistoria e sanniti.\nIl nome Cautano deriverebbe dall'antica citt\u00e0 della trib\u00f9 sannita di Caudium, i Caudini appunto, citt\u00e0 che bench\u00e9 non abbia una collocazion precisa \u00e8 nei pressi dell'attuale Montesarchio. Degli abitanti di Caudium, dopo la sconfitta contro i romani, avrebbero fondato Cautano. Sul territorio comunale, in particolare nel settore pedemontano e sul Camposauro, sono stati ritrovati segni di presenza umana di epoca preistorica: la zona era abitata da popolazioni montane dedite alla pastorizia, presumibilmente a partire dal VII secolo a.C. vi si insediarono trib\u00f9 Osche provenienti dall'Italia centrale, poi inglobate dai Sanniti nelle loro migrazioni stagionali, che avvennero in ondate successive nel VI, V e IV sec. a.C. durante le cosiddette \"Primavere Sacre\", dettate da esigenze economiche e demografiche che li portavano alla ricerca di siti con una minore pressione demografica e una maggiore disponibilit\u00e0 di pascoli. I Sanniti, nel corso della loro storia, si scontrarono militarmente pi\u00f9 volte con l'espansionismo romano e, di queste tre guerre, \u00e8 rimasta forte memoria storica della sconfitta e dell'umiliazione inflitta ai Romani nella battaglia delle Forche Caudine (321 a.C.) nel teatro della seconda guerra sannitica. Alcune ipotesi avvalorano la piana di Prata, che separa i gruppi del Camposauro e del Taburno nel relativo massiccio, come luogo delle Forche Caudine. La piana si trova appunto tra Frasso Telesino e Cautano. Queste ipotesi si sono sviluppate a partire dal XIX secolo, con Iannucci prima e Marcarelli poi, che rilevarono come la piana potesse avere una coincidenza topografica con la narrazione liviana di gran lunga maggiore rispetto agli altri presunti luoghi, con l'ipotesi che veniva supportata anche dalla persistenza di toponimi come \"Pietra Spaccata\", coincidente con la \"cava rupes\" di Livio. Verso la fine degli anni 1940, un maggiore di fanteria originario di Frasso appassionato di volo e cultura classica sorvol\u00f2 pi\u00f9 volte l'area per giungere, in base a diverse coincidenze e vicinanze di luoghi, a confermare l'ipotesi. Con la terza guerra sannitica ci fu il passaggio sotto il dominio romano. Il territorio di Cautano e della valle Vitulanese segu\u00ec le sorti di Roma fino alla caduta dell'impero.\nDal medioevo ad oggi.\nCon le incursioni barbariche i centri del Taburno fecero parte del ducato di Benevento, sotto il gastaldato di Tocco, e in questo periodo si hanno le prime notizie ufficiali del paese, che risalgono ad uno scritto di Rodelgario dell'852 nel quale si legge \"Cautano, finibus Folianensibus\" e al 1109, quando per mano di Roberto d'Alife la chiesa di Tocco perse i suoi diritti di importanza sulla valle in favore di quella di sant'Andrea apostolo, a Cacciano.\nNelle guerre tra papato e normanni i centri del vitulanese, nei diversi passaggi, subirono le vendette dell'uno o degli altri, con distruzioni e violenze. Anche un terremoto, nel 1125, port\u00f2 danni ai casali della valle. Dal XII secolo, con il regno delle Due Sicilie, la valle fece parte del giustizierato di Principato Ultra e, per periodi isolati, dello Stato Pontificio, quando dall'exclave pontificia di Benevento ne veniva rivendicato il dominio (1351). Le varie case regnanti (Svevi, Aragonesi e Angioini) si occuparono dei paesini per questioni tributarie o feudali, per donare o vendere i casali in feudo. Con gli svevi inizi\u00f2 lo smembramento di quello che era stato il medievale gastaldato di Tocco nella sua interezza territoriale e la cessione in feudo dei suoi territori.\nNel 1379 vengono citati i casali di Prata e Sant'Angelo (entrambi in prossimit\u00e0 della piana di Prata), distrutti per\u00f2 nel XIII secolo, con gli abitanti che andranno a fondare pi\u00f9 a valle il casale di Frascio, poi Frasso.\nIl terremoto del 1456 fu disastroso per tutti i casali della valle di Tocco: i feudatari si trasferirono a Montesarchio e Tocco perse il ruolo di centro pi\u00f9 importante in favore di Vitulano, che poi fu capoluogo della valle nell'omonimo circondario del distretto di Avellino nel Principato Ultra. Con il terremoto ci fu uno spostamento dalle zone montane e pi\u00f9 fortificate verso territori collinari per rifondare i nuovi centri. Il territorio della valle prese il nome di \"Stato di Vitulano\" ed era costituito in universit\u00e0: Santa Maria e Santa Croce, Tocco, Foglianise, Cacciano e Cautano. Queste erano autonome per affari locali ma facevano capo a un unico sindaco per gli affari comuni. Lo \"Stato di Vitulano\" aveva uno stemma diviso in quattro parti che rappresentavano quelli che ne erano i centri maggiori: S. Maria e S. Croce (Vitulano), Tocco, Foglianise e Cacciano. Lo stemma di Cacciano era costituito da una ghirlanda ottagonale con tre stelle a rappresentarne i casali storici; fu poi inscritta nello stemma la dicitura CCAV (Cacciano-Cautano provincia di Avellino). Dopo il passaggio del capoluogo di provincia da Montefusco ad Avellino nel 1806, con un decreto regio Cautano e Cacciano furono unificati in un solo comune con il nome di Cacciano-Cautano.\nCon l'Unit\u00e0 d'Italia il comune di Cautano venne a far parte del mandamento di Vitulano, nel circondario di Benevento della nuova provincia di Benevento (decr. 25/10/1860). All'unificazione del comune e alla divisione territoriale dello \"Stato di Vitulano\" non segu\u00ec una coerente distribuzione territoriale, con Cautano e Cacciano menomati territorialmente dei territori montani sia dal lato del Taburno (il comune ebbe qualche appezzamento nella piana di Cepino) che dal lato del Camposauro (monte assegnato in toto al comune capoluogo Vitulano, il cui territorio infatti \"abbraccia\" il territorio cautanese, quasi fino al centro abitato) e della collinare contrada Loreto (in prossimit\u00e0 di Cacciano) ma beneficiari delle contrade pi\u00f9 vallive di Sala e Maione.\nSimboli.\nLe tre stelle rappresentano i casali storici, la dicitura \"CCAV\" \u00e8 la sigla di Cacciano-Cautano provincia di Avellino, risalente all'epoca del borbonico Principato Ultra.\nSociet\u00e0.\nEtnie e minoranze straniere.\nAl 31 dicembre 2020 risultano 44 cittadini stranieri residenti nel comune, pari al 2,28% della popolazione.\nGeografia antropica.\nL'unica frazione del comune \u00e8 Cacciano; le contrade sono Maione, Cesine, Sala, San Giovanni, Pantanelle, Prata e Loreto. L'abitato si sviluppa dai due nuclei principali di Cautano e Cacciano (a sua volta composto dai casali-quartieri storici di Trescine, Fornillo e Piano/Cacciano e dai successivi Triggio e Basolata) per farsi pi\u00f9 sparso nelle contrade (contrada Sala con le zone di Serrone e Cerrito, contrada Loreto con Mozzoni e Pantanelle) e ancor pi\u00f9 nei nuclei sparsi (Loreto, Costarama, Tre Barili).\nEconomia.\nNel territorio comunale \u00e8 praticata tradizionalmente l'agricoltura, che ha dato luogo alla nascita e sviluppo di alcune piccole industrie alimentari. Vi si pratica anche l'allevamento. Fa parte per intero del territorio di produzione di diverse denominazioni di vini della provincia di Benevento, tra cui la DOCG dell'aglianico del Taburno. Ha una superficie agricola utilizzata di 413,98 ettari (ha). Fino ad alcuni decenni fa era fiorente l'industria estrattiva del marmo di Vitulano, gradualmente ridotta fino ad un'attuale estrazione controllata di sole due cave, vista anche l'impossibilit\u00e0 accertata di uno sfruttamento estensivo.\nInfrastrutture e trasporti.\nIl comune si trova sulla , che collega ai suoi estremi Montesarchio (da cui dista 15\u00a0km) e Ponte (dal quale dista 15\u00a0km) e permette di raggiungere gli altri centri del comprensorio. Da Benevento dista 14\u00a0km percorrendo via san Giovanni e via Caccianese che lo collegano con la SP 152 \"Fondovalle Vitulanese\" (da cui poi segue la SP 153 \"Vitulanese\"). La SP 141 \"Cautano - Frasso Telesino\", attraversando la piana di Prata, collega i due comuni e permette anche l'accesso ai versanti interni tra il Taburno e il Camposauro. La SP 143 \"Innesto Vitulanese - Tocco Caudio\", infine, si dirama dalla citata provinciale 109 in territorio di Cautano, per poi andare a raggiungere Tocco vecchio e l'adiacente abitato de \"la Riola\".\nAmministrazione.\nPrefissi telefonici.\nAggiungendo al prefisso telefonico provinciale (0824) i prefissi telefonici rionali, restano poi soli altri 3 numeri da aggiungere per comporre l'intero numero telefonico:"}
{"id": "770717", "revid": "1543377", "url": "https://it.wikipedia.org/wiki?curid=770717", "title": "Re taumaturghi", "text": "L'appellativo di re taumaturghi \u00e8 stato dato ai re francesi e a quelli britannici, ai quali, fino almeno alla prima met\u00e0 del XVIII secolo, erano popolarmente attribuiti poteri di guarigione dovuti alla natura divina della regalit\u00e0.\nL'origine.\nPare che nessuna delle prime dinastie franche (merovingi e carolingi) abbia posseduto o praticato qualche particolare potere guaritore.\nLe prime fonti certe inerenti alla capacit\u00e0 guaritrice di un re riguardano il capetingio, figlio di Ugo Capeto e suo successore, Roberto II il Pio (972-1031). Questi risulta attestato per primo come guaritore delle scrofole, titolo ereditato dai suoi successori fino a Carlo X (1757-1836).\nIl bisnipote di Roberto era il normanno Roberto, detto Cosciacorta. \u00c8 grazie a questo legame parentale che i re inglesi si sono per lungo tempo attribuiti la stessa taumaturgia, rivendicando la discendenza diretta dai sovrani del continente, e quindi il loro diritto sulle terre di Francia.\nIl primo regnante inglese ad attribuirsi questa facolt\u00e0 fu Enrico I Beauclerc, e l'ultimo fu Anna Stuart (6 febbraio 1665 - 1\u00ba agosto 1714).\nSe per i re germanici, le facolt\u00e0 sovrannaturali di sovrano erano trasmesse per via ereditaria e tutto il casato le possedeva, il tocco taumaturgico dei santissimi sovrani francesi e inglesi viene dato direttamente da Dio attraverso il Papa, col sacramento dell'unzione col sacro crisma.\nLe scrofole.\nCon il termine di scrofola, in francese dotto \"scrofule\" (dal latino), o con il popolare \"\u00e9crouelle\", si indicano oggi le lesioni cutanee prodotte dall'adenite tubercolare.\nIn Francia erano chiamate il \"mal du roi\", in Inghilterra \"King's Evil\".\nLa differenza con altre affezioni della pelle, in epoca medievale, era palese per qualsiasi medico dotto, mentre cos\u00ec non era per i poco pratici. Veniva quindi definita \"scrofula\" qualsiasi suppurazione cutanea, in un'epoca, invero, in cui l'igiene non era prassi. L'orrore che queste ispiravano era espresso, ingenuamente, in pi\u00f9 di un vecchio racconto: il viso si corrompeva, le piaghe spandevano un odore fetido.\nTali mali erano facilmente guaribili, anche spontaneamente. La Scuola medica salernitana, massima istituzione medica del Regno di Sicilia, ad esempio, li curava con empiastri di fico. Altrove innumerevoli malati, aspiranti ardentemente alla guarigione, pronti a ricorrere ai rimedi indicati dalla voce popolare, erano lo sfondo del quadro storico del miracolo regio: ce n'era abbastanza per indurre gli animi a riconoscere nel principe uno specialista delle scrofole.\nL'unzione del re.\nSebbene i Merovingi, e recenti \"best seller\", fossero santi, sacri e terapeuti, nulla di scritto ci \u00e8 giunto di loro su questa particolare pratica, cio\u00e8 la capacit\u00e0 di medicare uno e un solo male: le scrofole. Solo di Gontrano, nell'Historia Francorum, si racconta la capacit\u00e0 di guarire i malati, ma di nessun altro merovingio abbiamo tali notizie.\nInoltre i Merovingi avevano s\u00ec i \"poteri\", erano del sangue santo, ma mai ricevettero, come invece i loro successori, la benedizione divina attraverso l'unzione. Fu il carolingio Pipino il Breve a farsi per primo ungere il capo per diventare re dei Franchi.\nSebbene i Merovingi si fossero convertiti al Cristianesimo (infatti Clodoveo fu uno dei primi capi germanici a convertirsi e far convertire il proprio popolo), non avevano bisogno di alcun rito cristiano per farsi accettare dal popolo dei Franchi. Pipino il Breve, invece, ne aveva tutto l'interesse, per garantirsi l'appoggio di qualcuno pi\u00f9 potente di lui, cos\u00ec da salire al trono e chiudere in convento gli ultimi Merovingi. Il suo predecessore, il forte e potente Carlo Martello, non ebbe lo stesso coraggio di usurpare il titolo di Re.\nPipino quindi fu l'iniziatore di una pratica che in Europa ebbe grandissimo successo: l'unzione del re in carica. Gli imperatori bizantini deridevano questo inutile rito, poich\u00e9, in tutta la storia romana, l'imperatore non ne aveva mai avuto bisogno.\nIl significato di questo sacramentale \u00e8 comunque enorme: esso infatti rompe drammaticamente con la tradizione germanica, in cui il re \u00e8 re solo in quanto appartenente a stirpe di ascendenze divine. Con questo rito il re \u00e8 eletto da Dio, \u00e8 l\"'unto del Signore\".\nAbbiamo quindi tre gradi di santit\u00e0:\nMa fu molto pi\u00f9 tardi che l'arcivescovo Adalberone, a favore di Ugo Capeto, arring\u00f2: \u00abla monarchia non si acquista per diritto ereditario. Conosciamo tre tipi di elezioni: quella dell'abate, quella del vescovo, quella dell'imperatore e del re\u00bb.\nIl re medico.\n\u00c8 con la terza dinastia francese, i Capetingi, che compare il rito del tocco delle scrofole.\nUgo Capeto si trovava in una situazione difficile, come successe a Carlo Martello durante la dinastia merovingia: Ugo, sebbene ormai potente, doveva fare i conti con la derelitta, ma ancora beneamata (e con un passato storico invidiabile) casata dei Carolingi.\nL'audace viraggio fu fatto da suo figlio Roberto il Pio, che, come testimonia il nome, gi\u00e0 aveva carattere di sant'uomo. Nella biografia scritta dal monaco Elgaldo, Roberto compare adorno di tutte le virt\u00f9 che piacciono ai monaci, e in particolare ne \u00e8 sottolineata la sua bont\u00e0 verso i lebbrosi.\nMa \u00e8 con suo nipote Filippo I che questa capacit\u00e0 santa, trasmessa direttamente da Dio con il sacramento dell'unzione regale, si specializza nel trattare le scrofole. Come spiegato, le scrofole erano lesioni guaribili, e senza dubbio la guarigione dopo il tocco benedetto del sovrano saltava pi\u00f9 agli occhi che non tutti gli altri malati che il re poteva aver toccato senza successo.\nIl rito inglese.\nEdoardo il Confessore, re d'Inghilterra, penultimo di stirpe sassone, era stimato come santo. Dopo suo figlio Aroldo II, l'isola britannica fu invasa dai normanni di Guglielmo il Conquistatore.\nIl nipote di questi, Enrico I, si trovava anch'egli nella situazione poco felice di grande condottiero di stirpe ignota e biasimata. \u00c8 probabile che egli toccasse le scrofole. \u00c8 certo che lo faceva suo nipote Enrico II. E fece discendere questa sua capacit\u00e0 da Edoardo stesso: secondo la sua biografia (\"Vita\" di Osberto di Clare), Edoardo, durante l'occupazione danese, nel suo esilio in Normandia, avrebbe esercitato il tocco regale tra i francesi.\nA vantaggio di stranieri dunque, mentre al suo ritorno in patria lo stesso potere gli sarebbe mancato.\nSovrano ben poco legittimo, Enrico I fu un politico estremamente accorto. Si adoper\u00f2 per lusingare i suoi sudditi indigeni: sfidando gli scherni normanni spos\u00f2 una dama appartenente alla vecchia stirpe reale dell'isola e fece diffondere la profezia che il figlio nato da quest'unione avrebbe rinverdito il vecchio tronco dinastico, profezia pronunciata sul letto di morte proprio da Edoardo, il santo sassone.\nNonostante il tocco delle scrofole fosse solo dell'\"unto re\" francese, e non prerogativa di altri \"unti re\", quando Enrico I fece le sue mosse non si grid\u00f2 al plagio: ai suoi tempi la riforma gregoriana era al suo apice nel continente, ma i prelati britannici la vedevano di mal occhio, dato l'innato senso di autonomia britannico. \u00c8 infatti di questi anni la redazione di una falsa bolla pontificia che, a dispetto dei nuovi principii, riconosceva ai re inglesi \"l'amministrazione e la protezione di tutte le chiese dell'Inghilterra\"!\nDetto questo, non bisogna dimenticare di come Enrico I fosse seguito da molti chierici, e infatti il tocco regale inglese fu accompagnato da molti atteggiamenti quasi sacerdotali, a differenza del tocco francese.\nIl tocco delle scrofole.\nL'etichetta del tocco regale si deline\u00f2 nettamente solo in tempi moderni, mentre le corti medievali non ci hanno lasciato nessuna indicazione scritta, a ragione dei loro cerimoniali poco rigorosi.\nCome i pii guaritori, i re si limitavano a toccare il malato, pronunciare una preghiera, benedire col segno della croce, lavarsi le mani. Per quanto riguarda la preghiera, non ci \u00e8 dato di sapere quale essa fosse. \u00c8 dopo il XV secolo, e solo in Francia, che ricorre la frase \"Il re ti tocca, Dio ti guarisce\". Questa verr\u00e0 mutata nel 1722 con \"Il re ti tocca, Dio ti guarisca\", ponendo una distanza fra la volont\u00e0 del re e la guarigione della malattia, anche per via del decrescente uso della pratica e dello scetticismo dell'allora re Luigi XV.\nL'acqua assunse un valore terapeutico nel solo rito francese. Dopo aver toccato tante croste disgustose, i re si lavavano le mani, gesto elementare di pulizia. Ma la devozione del popolino andava oltre: poco pi\u00f9 tardi un monaco racconta di come tale acqua venisse fatta bere per nove giorni ai malati, a digiuno e con devozione. Non fu, comunque, un rito duraturo.\nIn Inghilterra, invece, il re donava un denaro a ogni malato. Poca cosa, ma da rapportare alla massa di malati. Anche qui, il fluido benefico passava dalle mani regali al soldo donato.\nPer quanto riguarda la tempistica, Luigi il santo segnava i malati ogni giorno dopo la messa. I ritardatari venivano accolti e toccati il giorno dopo. Tale irregolarit\u00e0 sussistette con Filippo il Bello e, circa nella stessa epoca, in Inghilterra sotto i tre Edoardo (Edoardo I, Edoardo II, Edoardo III).\nNeanche nel 1500 Enrico VII d'Inghilterra aveva un giorno prestabilito. Mentre il prudente Luigi di Francia accoglieva i malati una volta alla settimana.\nSempre in Francia, nel XV secolo, alcuni medici selezionavano i malati e selezionavano rigidamente solo quelli affetti da scrofola, poich\u00e9 aprire le porte regali anche agli altri sarebbe stata un'inutile perdita di tempo."}
{"id": "770718", "revid": "78273", "url": "https://it.wikipedia.org/wiki?curid=770718", "title": "Efficienza Amplificatore", "text": ""}
{"id": "770720", "revid": "38120", "url": "https://it.wikipedia.org/wiki?curid=770720", "title": "Antonio Astesano", "text": "Biografia.\nNacque nel 1412 a Villanova d'Asti da una nobile famiglia astigiana, legata politicamente ai guelfi Solari.\nIn seguito alla cacciata delle famiglie guelfe astigiane intorno al 1339, da parte del marchese Giovanni II del Monferrato, alleato del consorzio astigiano ghibellino dei De Castello, una parte della famiglia dell'Astesano si trasfer\u00ec a Villanova, e una parte si trasfer\u00ec a Lodi.\nL'esilio costrinse il padre Pietro a svolgere, oltre che l'attivit\u00e0 notarile, anche quella di insegnante di grammatica latina e geometria.\nI primi insegnamenti scolastici dell'Astesano avvennero presso la scuola di \"Simone Tronzano\" a Trino, dove perfezion\u00f2 lo studio degli autori latini.\nNel 1429, spinto da un suo parente, il padre carmelitano Antonio Ferrario, si trasfer\u00ec a Pavia per studiare medicina presso la locale Universit\u00e0, ma nel primo periodo segu\u00ec principalmente le lezioni degli umanisti Lorenzo Valla e Maffeo Veglio, la logica e la filosofia aristotelica.\nDopo due anni, al momento di cimentarsi con le nozioni mediche, l'ateneo pavese fu costretto a chiudere per la peste.\nL'Astesano fugg\u00ec in un primo tempo a Genova, dove divenne educatore di giovani nobili, poi, una volta che il morbo raggiunse la citt\u00e0, si trasfer\u00ec a Savona e da qui a piedi arriv\u00f2 a Mondov\u00ec attraverso l'appennino ligure.\nTorn\u00f2 a Villanova nel Natale del 1431. Dopo pochi mesi accett\u00f2 l'incarico di direttore della scuola di grammatica e di retorica ad Asti subentrando all'umanista Giacomo Claverio, e nel 1433 venne richiamato a Pavia con l'incarico di lettore e docente di autori classici.\nNel 1447 Carlo d'Orl\u00e9ans, fatto prigioniero ad Agincourt e tenuto prigioniero dagli inglesi fino al 1440, nell'intento di raggiungere la contea di Asti (ereditata dalla madre, Valentina Visconti), incontr\u00f2 a Villanova l'Astesano, che gli dedic\u00f2 un componimento poetico.\nIl 26 ottobre dello stesso anno il duca fece il solenne ingresso in Asti. Nell'occasione l'Astesano venne nominato capitano del Castello di Monterainero, che sorgeva nel Borgo Santa Maria Nuova e in seguito alle sue doti umanistiche e letterarie divenne segretario ducale\nNel 1448, segu\u00ec l'Orl\u00e9ans a Blois rimanendo in Francia per molti anni, certamente fino al 1453.\nEsistono ancora documenti dell'Astesano datati 1455 e 1457 e 1458. Le \"Carte del fondo Orleanese della contea di Asti\" ne registrano la morte il 1\u00ba maggio 1463.\nLe opere.\nNel corso del Quattrocento, Antonio Astesano, con Bartolomeo Pascali, Facino Tiberga e Giovanni Gauteri, fu uno dei protagonisti dell'Umanesimo piemontese.\nIl Carmen.\nL'opera principale di Antonio Astesano \u00e8 il \"Carmen de varietate fortunae, sive de vita et gestis civium astensium\", (1450-1453) poema in distici elegiaci latini (un esametro e un pentametro), suddiviso in sei libri articolato in capitoli che tratta della storia di Asti, dalla sua fondazione, fino al 1339 (anno dell'esilio della famiglia Astesano).\nScopo dell'autore fu quello di scrivere storia in poesia.\n\u00c8 probabile, che l'Astesano, si sia documentato sui precedenti scritti di Ogerio Alfieri (1230-1294) e Guglielmo Ventura (1250-1325), inoltre \u00e8 probabile che abbia consultato il Codex Astensis, fatto redigere dai Visconti nel primo quarto del XV secolo.\nL'Astesano narra anche vicende non contenute negli scritti degli autori locali, come la leggendaria fondazione di Asti per opera di Brenno, la leggenda di San Secondo, l'ascesa di Aleramo del Monferrato, le gesta del Barbarossa, la guerra civile tra i guelfi e i ghibellini astigiani.\nSotto l'aspetto stilistico, A. Tallone, nell'introduzione della seconda traduzione del Carmen datata 1908, cita il critico francese Le Roux de Lincy che considera i versi latini dell'Astesano puri come quelli di Poliziano e li paragona ai versi di Ovidio. Secondo \"Natale Ferro\", queste affermazioni non sono sempre vere, ma possono corrispondere a verit\u00e0 in alcuni passi del poema.\nL'epistolario.\nPresso l'Archivio storico del comune di Asti (Palazzo Mazzola), \u00e8 presente nei documenti Orleanesi, una raccolta di lettere scritte da Antonio Astesano.\nLa famiglia Astesano.\nGli Astesano, fuggiti da Asti, raggiunsero il paese, di Villanova.\nA Villanova, per il suo luogo d'origine, la famiglia venne soprannominata \"Astesana\".\nDopo un po' di tempo un ramo della famiglia si trasfer\u00ec a Lodi.\n\u00c8 curioso notare che l'Astesano cita nel suo \"Carmen\" che raggiungendo durante i suoi viaggi la citt\u00e0 di Lodi, si imbatt\u00e9 in un'abitazione che recava il suo stesso stemma gentilizio. \nScopr\u00ec che le persone che vi abitavano appartenevano alla sua famiglia ed a Lodi erano chiamati Villanova.\nUno dei fratelli di Antonio, \"Nicol\u00f2\", pi\u00f9 giovane di lui (nato nel 1431), divenne anch'egli segretario ducale del duca di Orl\u00e9ans (1469).\nTra i discendenti della famiglia Astesano, troviamo un \"Claudio Astesano\", nato a Saint-Jean-de-Maurienne, senatore in Savoia (1726), primo presidente del Senato di Savoia (1749)."}
{"id": "770721", "revid": "1234826", "url": "https://it.wikipedia.org/wiki?curid=770721", "title": "Sebastiano Craveri", "text": "Biografia.\nNel 1917 Craveri frequenta il Liceo Classico. Prende parte alla prima guerra mondiale. Dal 1919 al 1926 lavora presso l'UTET di Torino, ma abbandona l'impiego per dedicarsi al disegno, alla pittura e al giornalismo.\n\"Il Tesoro inviolabile\", \"Teodora imperatrice di Bisanzio\" e \"Lucio d'la Veneria\" pubblicate dalla edizioni Cosmopolis, 1927-Torino, sono le illustrazioni pi\u00f9 remote che si conoscano.\nDal 1929 al 1934 collabora al Radiocorriere dell'Eiar disegnando umoristicamente i protagonisti dei programmi radiofonici ed inizia a disegna sul \"Giornale dei Fanciulli\" le prime tavole autoconclusive con animali umanizzati. Illustra un racconto a puntate per i pi\u00f9 piccini \"Scarabocchio e Scarabocchia\" sul quindicinale \"Doposcuola\".\nNel 1935 diviene direttore responsabile del quindicinale \"Qui\" con lo pseudonimo di Pintin.\nCollabora saltuariamente con barzellette figurate al \"420\", giornale di satirica politica.\nLa grande avventura del \"Vittorioso\" inizia nel 1937 e continuer\u00e0 ininterrottamente fino al 1959. Terminer\u00e0, con un'ultima collaborazione, nel 1962 per contrasti con la redazione. \nSi dedica alla pubblicit\u00e0 di prodotti ancora oggi presenti sul mercato: Aspirina, Crema Nivea, Dadi Liebig, Magnesia Sanpellegrino, cioccolato Nestl\u00e8, prodotti Sutter e altri ancora.\nDisegna su \"L'Aspirante\" strisce con i personaggi: Spinarello, Moccolino e Zaratustra. \nNel 1940, sul settimanale \"Squilli d'aurora\" compaiono le tavole di due cine-romanzi: \"Torna al tuo paesello\" e \"Le avventure di Micetta\" (testi di Milena Rigogliosi). In seguito al bombardamento di Torino da parte dei francesi, i coniugi Craveri sfollano a Carmagnola e vi rimangono fino alla morte. \nLa citt\u00e0 dei ragazzi di Torino stampa la \"Bussola\" sul quale compaiono: \"Il Circo Rataplan\" e \"Le avventure di Nocciolino\".\nDal 1946 al 1949, sul \"Corrierino\" pubblica sette storie per i pi\u00f9 piccini e disegna nuove avventure, tra le quali quelle di \"Caporal Meo\".\nNel 1953 inizia la collaborazione con \"Famiglia Cristiana\": disegna \"Stan Boogen\" e \"la banda del tappo\", le tavole di \"Micetto Monello\", la serie del \"Buonumore in famiglia\", \"Giochi in famiglia\", \"Siamo tutti giardinieri\" e \"Gli animali e le piante meravigliose\".\nCollabora al \"Il Giornalino\" della Edizioni San Paolo, illustrando, con grandi tavole, le festivit\u00e0 e vari altri argomenti.\nUn ictus, nel 1969, lo colpisce e gli impedisce ogni attivit\u00e0 fino al 25 ottobre 1973, data della sua morte. I suoi disegni furono pazientemente ritrovati e riuniti in collezione da Mauro Giubbolini il quale, pur di mantenerne viva la memoria, ha provveduto alla ristampa di alcuni fumetti. Parte dell'opera \u00e8 stata ristampata dall'editore Camillo Conti.\nOpere.\nOltre ai lavori citati nella biografia, negli anni quaranta Craveri realizza per \"Il Vittorioso\" la serie dello \"\"Zoo\" (animali antropomorfi) e la favola a fumetti \"Il re gobbo\"\".\nUn suo contributo estremamente importante \u00e8 rappresentato dalle \"Carte Cibalgina\" (distribuite gratuitamente nelle farmacie). Si tratta di un mazzo di carte per il gioco del \"Dubito\", illustrate una per una da Craveri, per un totale di 36 disegni originali."}
{"id": "770722", "revid": "287204", "url": "https://it.wikipedia.org/wiki?curid=770722", "title": "Bob Anderson (spadaccino)", "text": "Da schermidore.\nCome schermidore ha rappresentato la Gran Bretagna ai Giochi olimpici nel 1948 e 1952 nella sciabola, e ai campionati mondiali nel 1950 e 1953. Ha finito la sua carriera arrivando quinto ai Giochi della XV Olimpiade nel 1952. Dopo il suo ritiro, Anderson \u00e8 emigrato in Canada, dove \u00e8 diventato direttore tecnico del \"Canadian Fencing Association\" (\"associazione canadese di scherma\") e successivamente, negli anni sessanta e settanta, \u00e8 stato il presidente della \"British Academy of Fencing\" (\"accademia britannica di scherma\").\nCarriera cinematografica.\nLa carriera cinematografica di Anderson inizi\u00f2 nel 1953 partecipando al film \"Il principe di Scozia\", dove allen\u00f2 personalmente Errol Flynn. Durante le prove per sbaglio tagli\u00f2 Flynn sulla coscia e per questo venne soprannominato \"the man who stabbed Errol Flynn\". Successivamente ha lavorato come stuntman e allenatore di scherma in altri film come \"I cannoni di Navarone\", in due film di James Bond, \"A 007, dalla Russia con amore\" e \"James Bond 007 - Casino Royale\" e nel film di Stanley Kubrick \"Barry Lyndon\".\nAnderson \u00e8 famoso per aver interpretato fisicamente Dart Fener come controfigura di David Prowse nei film di \"Guerre stellari\": \"L'Impero colpisce ancora\" e \"Il ritorno dello Jedi\". Era una delle sette persone ad affermare di aver partecipato al ruolo del personaggio nei film. Ad Anderson non venne riconosciuta fama, inizialmente, per il suo ruolo nei film di \"Guerre stellari\" negli anni susseguenti la produzione, parzialmente a causa del fatto che David Prowse venne onorato molto per il ruolo interpretato e che George Lucas aveva preferito lasciare Prowse come unico attore accreditato del ruolo. In una intervista del 1983, Mark Hamill ha omaggiato il contributo di Anderson dicendo: \"Bob Anderson \u00e8 stato l'uomo che ha svolto il combattimento di Fener. Doveva essere un segreto, ma alla fine ho detto a George che questo non era pi\u00f9 giusto. Bob ha lavorato duramente, al punto che \u00e8 ora che riceva un po' di riconoscimento. \u00c8 ridicolo preservare il mito che vede tutto il lavoro svolto da \"un\" solo uomo.\"\nAnderson \u00e8 probabilmente il pi\u00f9 famoso dei coreografi spadaccini di Hollywood. Oltre alla serie di \"Guerre stellari\", Anderson \u00e8 apparso in altri film:\nPrima della sua morte, Anderson stava lavorando alla trilogia de \"Lo Hobbit\"."}
{"id": "770727", "revid": "767487", "url": "https://it.wikipedia.org/wiki?curid=770727", "title": "Colonia estiva", "text": "La colonia estiva \u00e8 una struttura situata presso localit\u00e0 marine o montane destinata al soggiorno di bambini e adolescenti che vi svolgono attivit\u00e0 ludiche e ricreative.\nItalia.\nIn Italia sorge per iniziativa dell'Ospedale di Lucca nel 1822, che organizza a Viareggio una colonia per i bambini di strada. Verso la met\u00e0 dell'Ottocento gli ospizi marini sono pi\u00f9 di cinquanta, localizzati in Toscana, Emilia e Romagna. Oltre alle colonie marine sorgono anche le colonie alpine: la Colonia alpina San Marco di Pedavena, oggi all'interno del Parco Nazionale delle Dolomiti Bellunesi, viene fondata nel 1898. Durante la Prima Guerra mondiale la Croce Rossa aumenta l'interesse per queste iniziative e nel 1928 le colonie vengono affidate all'Opera Nazionale per la Maternit\u00e0 ed Infanzia.\nDurante il Fascismo le colonie vengono intensificate e rivolte a bambini e ragazzi allo scopo di sostenere le famiglie meno agiate e offrire un periodo di attivit\u00e0 fisica e ludica per le future generazioni. Una delle colonie marine pi\u00f9 grandi ed importanti realizzate durante questo periodo fu quella edificata a Gaeta, sulla spiaggia di Serapo, intitolata alla memoria di Alessandro Italico Mussolini, nipote del Duce e dirigente dell'Opera nazionale balilla, deceduto all'et\u00e0 di vent'anni. La colonia fu distrutta durante la Seconda Guerra mondiale dai tedeschi, che temevano lo sbarco alleato sulla spiaggia di Gaeta piuttosto che su quella di Anzio dove in realt\u00e0 avvenne.\nDopo la Seconda guerra mondiale viene riconosciuto il carattere formativo ed emancipante delle colonie, le quali non saranno pi\u00f9 rivolte alle sole fasce svantaggiate. Gi\u00e0 a partire dagli Anni 1970, esse passano di competenza alle amministrazioni (Comunali, alle Comunit\u00e0 Montane) e agli Enti pubblici.\nOltre agli enti pubblici anche grandi aziende private avevano istituito colonie estive per i figli dei dipendenti.\nEvoluzione delle colonie estive.\nCon il passare degli anni, le colonie estive hanno assunto obiettivi e significati differenti da quelli per cui erano state inizialmente pensate.\nA partire dagli anni '70, il forte cambiamento strutturale della societ\u00e0 occidentale determina una profonda crisi delle colonie estive nel senso classico del termine, mano a mano sostituite dalla villeggiatura con la famiglia, tradizionale o allargata. Entra in scena anche la scuola, che, gradualmente, introduce nuove pratiche legate al concetto di viaggio culturale per i giovani.\nDi pari passo al suddetto processo di maturazione, le famiglie italiane continuano a sentire, sempre pi\u00f9 intensamente, la necessit\u00e0 di combinare l'aspetto educativo e didattico proprio della scuola con quello pi\u00f9 ludico e di svago dello sport, specialmente nel periodo estivo, dove la quantit\u00e0 di tempo libero per i giovani aumenta notevolmente a causa della chiusura della scuola.\nIn questo contesto si assiste ad una generalizzata apertura dei genitori verso esperienze vissute dai figli in completa autonomia; senza, cio\u00e8, la presenza e il controllo diretto della famiglia.\nEcco che la colonia estiva perde la sua funzione di struttura assistenziale sopra descritta, assumendo sfumature completamente diverse: essa diventa un'esperienza formativa a 360\u00b0 per i partecipanti, dedicata non pi\u00f9 solo alla salvaguardia della salute fisica, ma anche alla corretta crescita motoria, alla coltivazione di passioni e hobby, al miglioramento delle lingue straniere, allo sviluppo di relazioni sociali con coetanei, tutti aspetti ritenuti fondamentali nella societ\u00e0 moderna.\nAttualmente, con il termine colonia estiva si intende pertanto una vacanza tematica dedicata a giovani tra i 5 e i 20 anni, solitamente situata in localit\u00e0 marittime e/o di montagna e incentrata sullo sport, sull'apprendimento di lingue straniere, sulle passioni dei giovani e, in generale, sullo svago.\nTalvolta il termine colonia estiva viene impropriamente utilizzato come sinonimo di campo estivo, ancorch\u00e9 la definizione pi\u00f9 corretta sia \"camp estivo\" oppure campus estivo."}
{"id": "770737", "revid": "663182", "url": "https://it.wikipedia.org/wiki?curid=770737", "title": "Colore politico", "text": "I colori politici sono dei colori utilizzati per rappresentare un partito politico o un'ideologia: questi colori sono spesso utilizzati dai mass media nel dare i risultati delle elezioni o, pi\u00f9 in generale, per riferirsi ai partiti.\nIl colore rosso per la sinistra rivoluzionaria inizia con le bandiere rosse della Comune di Parigi. Spesso, per\u00f2, in ogni nazione o aree geografiche ai colori vengono attribuiti significati politici diversi. Ad esempio in Italia il bianco \u00e8 il colore tradizionalmente legato ai democratici-cristiani, gi\u00e0 nella vicina Austria i Popolari (democristiani) usano, invece, il nero. In Italia il nero \u00e8 stato appannaggio del Partito Nazionale Fascista, pertanto, i democristiani per distinguersi dai socialisti e comunisti (blu) e dai neo-fascisti (neri), fecero proprio il Bianco.\nEccezioni e variazioni.\nEccezioni degne di note allo schema dei colori sopra riportato sono:\nCamicie associate a partiti.\nNel XX secolo diversi gruppi fascisti o di destra adottarono delle uniformi e vennero spesso soprannominati in base al colore delle loro camicie:"}
{"id": "770739", "revid": "92723", "url": "https://it.wikipedia.org/wiki?curid=770739", "title": "Ken Wilber", "text": "\u00c8 uno dei fondatori del pensiero integrale e dello Integral Institute nel 1998. Attraverso una propria elaborazione delle visioni di diverse discipline, tradizioni e movimenti di pensiero quali la psicologia, la sociologia, la filosofia, lo yoga, il misticismo, il postmodernismo, la scienza e la teoria dei sistemi costruisce quello che lui chiama una teoria integrale della coscienza.\nBiografia.\nKen Wilber nasce nel 1949 a Oklahoma City. Nel 1967 si iscrive al corso propedeutico di Medicina alla Duke University. \u00c8 affascinato, come molti della sua generazione, dalla letteratura orientale, in particolare dal Tao Te Ching. Lascia la Duke e si iscrive all\u2019Universit\u00e0 del Nebraska a Lincoln, dove si laurea specializzandosi in biochimica ma lascia dopo alcuni anni la carriera universitaria per dedicarsi totalmente all\u2019analisi delle sue esperienze e alla scrittura.\nNel 1973 Wilber completa il suo primo libro, \"Lo spettro della coscienza\", in cui cerca di integrare la conoscenza derivante dai campi pi\u00f9 eterogenei. Dopo essere stato respinto da pi\u00f9 di 20 case editrici, il testo \u00e8 finalmente accolto e pubblicato dalla Quest Books; dopo la pubblicazione del libro, Wilber trascorrer\u00e0 un intero anno tenendo conferenze e workshop sul tema prima di tornare alla scrittura. Contribuisce anche al lancio della rivista \"ReVision\", nel 1978.\nNel 1982 la New Science Library pubblica la sua antologia \"The Holographic Paradigm and other Paradoxes\" [Il paradigma olografico e altri paradossi], una raccolta di saggi e interviste, tra cui uno di David Bohm. Questi saggi, tra i quali uno dell\u2019autore stesso, vertono su come l\u2019olografia e il paradigma olografico si rapportino con i campi della coscienza, del misticismo e della scienza.\nNel 1983 Wilber sposa Terry \"Treya\" Killam, cui viene diagnosticato poco dopo un cancro al seno. Treya morir\u00e0 nel gennaio 1989; l\u2019esperienza vissuta insieme \u00e8 documentata nel libro \"Grazia e grinta\" [Grace and Grit] del 1991.\nSuccessivamente, Wilber scrive \"Sex, Ecology, Spirituality\" [Sesso, Ecologia, Spiritualit\u00e0] (SES) (1995), il primo volume della sua \"Kosmos Trilogy\" [Trilogia del Kosmos]. Segue \"A Brief History of Everything\" [Una breve storia del Tutto] (1996), sintesi a carattere divulgativo di SES presentata sotto forma di intervista. \"The Eye of Spirit\" [L\u2019occhio dello spirito] (1997) \u00e8 una raccolta di articoli che aveva scritto per la rivista ReVision sulla relazione tra scienza e religione. Dal 1997, lo studioso inizia a tenere dei diari delle sue esperienze personali, che vengono pubblicati nel 1999 con il titolo \"One Taste\", termine coniato per indicare il suo concetto di 'coscienza unitaria'. Nei due anni successivi il suo editore, la Shambhala Publications, ripubblica le sue opere in otto volumi, i \"Collected Works\" [Opera Omnia].\nNel 1999 termina \"Integral Psychology\" [Psicologia integrale] e scrive \"A Theory of Everything\" [Una teoria del Tutto] (2000). In \"Una teoria del Tutto\" Wilber punta alle correlazioni tra affari, politica, scienza e spiritualit\u00e0 e mostra come questi mondi si integrino con le teorie della psicologia dello sviluppo, tra cui quella delle \"Dinamiche a Spirale\". Nel suo romanzo \"Boomeritis\" (2002) Wilber cerca di mettere in luce l'egotismo che lui ritiene caratterizzi la generazione dei \"baby boomers\".\nNel 1987 si trasferisce a Boulder, in Colorado, dove lavora alla sua \"Trilogia del Kosmos\", supervisionando contestualmente i lavori dello \"Integral Institute\" [l\u2019Istituto Integrale]. Wilber vive oggi a Denver, nel Colorado, e lavora con Marc Gafni nel Centro per la Spiritualit\u00e0 Universale, di cui \u00e8 stato co-fondatore.\nKen Wilber ha dichiarato di essere affetto da una patologia debilitante, la Ribonucleasi.\nNel 2012 entra a far parte del comitato consultivo dell\u2019ISPO -International Simultaneous Policy Organization che si pone l\u2019obiettivo di superare i momenti di impasse in tema di politica internazionale, attraverso l\u2019armonizzazione e la simultanea implementazione di politiche comuni.\nTeoria integrale.\nL\u2019AQAL (All Quadrants All Levels-Tutti i quadranti, tutti i livelli) di Wilber (pronuncia \"ah-qwul\") \u00e8 il \"framework\" di base della Teoria Integrale. Nello schema AQAL tutta la conoscenza e l\u2019esperienza umane possono essere sintetizzate in una griglia a quattro quadranti, lungo le assi di \"interiore-esteriore\" e \"individuale-collettivo\". Secondo Wilber, si tratta di uno degli approcci pi\u00f9 esaustivi alla realt\u00e0, una metateoria che cerca di spiegare come le discipline accademiche e ogni forma di conoscenza ed esperienza possano integrarsi in maniera coerente. L\u2019AQAL si basa su quattro concetti fondamentali e su una categoria \u201cAltro\u201d: quattro quadranti, vari livelli e linee di sviluppo, vari stati di coscienza e \u201ctipi\u201d, nozioni che non rientrano nelle quattro categorizzazioni. I \"Livelli\" sono gli stadi di sviluppo, dal prepersonale al personale fino al transpersonale. Le \"Linee\" sono le linee di sviluppo, vari domini evolutivi che possono procedere in maniera disomogenea lungo vari stadi. Gli \"Stati\" sono gli stati di coscienza; secondo Wilber gli individui possono arrivare all\u2019esperienza finale di uno stadio di sviluppo superiore. I \"Tipi\" appartengono alla categoria \u201cAltro\u201d, relativa a quei fenomeni che non rientrano negli altri quattro concetti. Per Wilber una sintesi completa del \u201cKosmos\u201d non pu\u00f2 prescindere da nessuna di queste cinque categorie e solo questo tipo di sintesi pu\u00f2 a buon diritto essere definita \u201cintegrale\u201d. Nel saggio \"Excerpt C: The Ways We Are in This Together [Estratto C: i modi in cui stiamo in questo insieme]\u201d, Wilber descrive l\u2019AQAL come \"una proposta di architettura del Kosmos\".\nAll\u2019apice di questo modello vi \u00e8 la consapevolezza senza forma/passiva, \"la semplice sensazione di esistere\" che, in diverse tradizioni orientali, rientra nel novero dei \u201cmassimi\u201d raggiungimenti possibili. Questa consapevolezza senza forma/passiva trascende il mondo fenomenico, che in definitiva \u00e8 solo la manifestazione di una realt\u00e0 trascendentale. Secondo Wilber le categorie AQAL \u2014 quadranti, linee, livelli, stati e tipi \u2013 descrivono la verit\u00e0 relativa della dottrina delle due verit\u00e0 del Buddismo. Secondo lo studioso, nessuna delle due \u00e8 vera in senso assoluto: solo la consapevolezza senza forma/passiva \"la semplice sensazione di esistere\", esiste in senso assoluto.\nAltri argomenti.\nMisticismo e grande catena dell\u2019essere.\nUno dei principali interessi di Wilber \u00e8 la schematizzazione di quella che egli chiama la \u201cfilosofia neoperenne\", che integra alcune delle interpretazioni del misticismo esemplificate dalla Perennial Philosophy [La filosofia perenne] di Aldous Huxley, con una teoria dell\u2019evoluzione cosmica analoga a quella del mistico indiano Sri Aurobindo. Rifiuta gran parte dei fondamenti del Perennialismo e della sua intrinseca visione antievoluzionista della storia come di una regressione a et\u00e0 passate o yuga. Abbraccia, al contrario, una nozione pi\u00f9 tipica dell\u2019Occidente che \u00e8 quella della \u201cgrande catena dell\u2019essere\u201d. Come nel pensiero di Jean Gebser, questa grande catena (o \"nido\") \u00e8 eternamente presente mentre si dispiega attraverso il suo manifestarsi relativo, anche se per Wilber \"... il \u201cGrande Nido\u201d \u00e8 di fatto solo un ampio campo morfogenetico di potenzialit\u00e0...\". Concordando con il buddismo Mahayana e con l\u2019Advaita Vedanta, Wilber crede in definitiva che la realt\u00e0 sia una unione non duale di vuoto e forma, dove la forma \u00e8 per sua natura soggetta a mutare nel tempo.\nTeoria della verit\u00e0.\nWilber crede che le tradizioni mistiche esistenti consentano di accedere e arrivare a conoscere una realt\u00e0 trascendente che \u00e8 perenne, poich\u00e9 \u00e8 sempre la stessa attraverso i secoli e le culture. Questo assunto \u00e8 alla base della sua costruzione concettuale ed \u00e8 in s\u00e9 inconfutabile. Wilber accosta questa generalizzazione al puro materialismo, presentando ci\u00f2 come il principale paradigma della scienza ordinaria. \"I mistici e i saggi sono tutti pazzi? Perch\u00e9 in fondo ci raccontano tutti delle varianti della stessa storia, no? Che al mattino ti svegli e scopri di essere in unione con il Tutto, in una maniera infinita, eterna e senza tempo. S\u00ec, forse sono proprio pazzi questi folli divini. Forse non sono che idioti che balbettano di fronte all\u2019Abisso. Forse hanno bisogno di un terapista buono e comprensivo. Sicuramente se ne gioverebbero. Ma poi mi faccio delle domande. Forse l\u2019ordine evolutivo passa davvero dalla materia al corpo, alla mente, all\u2019anima e allo spirito, sempre trascendendo e includendo, ogni volta con pi\u00f9 profondit\u00e0, con maggiore coscienza e con un respiro pi\u00f9 ampio. E nei punti pi\u00f9 alti di questa evoluzione forse, dico solo forse, la coscienza di un individuo arriva a toccare l\u2019infinito, in un abbraccio totale dell\u2019intero Kosmos, in una coscienza cosmica che \u00e8 Spirito risvegliato alla sua vera natura. \u00c8 quantomeno plausibile. E io vi domando: quella storia, declamata da mistici e saggi in tutto il mondo \u00e8 forse pi\u00f9 pazza della storia del materialismo scientifico? Qual \u00e8 tra le due quella il cui intero divenire \u00e8 il racconto di un idiota, intriso di urla e furore e che non significa assolutamente nulla? Ascoltatemi attentamente: quale delle due storie suona totalmente assurda?\" (Ken Wilber, \"A Brief History of Everything\", p.42\u20133)\nNei suoi ultimi lavori, Wilber sostiene che la realt\u00e0 manifesta \u00e8 composta da quattro settori e che ognuno di questi settori o \u201cquadranti\u201d, ha i propri standard di verit\u00e0, o test di validit\u00e0:\nEquivoci sul Pre- e sul Trans-.\nWilber ritiene che molte asserzioni relative agli stati [di coscienza] non-razionali contengano errori che lui definisce equivoci sul pre- e sul trans-. Ritiene dunque che gli stadi di coscienza non-razionali (quelli che chiama stadi \"pre-razionali\" e \"trans-razionali\") possano essere facilmente confusi tra di loro. Nella sua visione, un individuo pu\u00f2 ridimensionare la realizzazione spirituale trans-razionale ad una regressione pre-razionale o pu\u00f2 elevare stati pre-razionali a settori trans-razionali. Wilber sostiene ad esempio che Freud e Jung cadano entrambi in questo equivoco. Il primo, considerando la realizzazione mistica come una regressione a stati oceanici infantili, commette un errore di deprezzamento. Mentre il secondo, all'opposto, considera i miti pre-razionali come rappresentazioni di uno stato di connessione divina. In ogni modo, gli stati pre-razionali possono essere erroneamente interpretati come stati post-razionali. Wilber ammette di essere stato vittima di questi equivoci sul pre- e sul trans- nei suoi primi scritti.\nWilber e la scienza.\nSecondo Ken Wilber lo stato attuale delle scienze \u201cdure\u201d o naturali \u00e8 limitato all\u2019applicazione di un approccio ristretto, quello della \u201cscienza esatta o confinata\u201d, che consente di fare dimostrazioni solo nel contesto della sfera pi\u00f9 bassa della coscienza, quella sensomotoria (i cinque sensi e le loro estensioni). Secondo lo studioso la scienza in senso lato o \u201callargata\u201d dovrebbe essere caratterizzata da tre \"step\":\nNella parte III del suo libro \"The Marriage of Sense and Soul\" ha presentato questi \"step\" come i \u201ctre fattori della corretta conoscenza\u201d. Quella che egli definisce \"scienza allargata\" dovrebbe includere dimostrazioni effettuate negli ambiti della logica, della matematica e della sfera simbolica, ermeneutica e degli altri campi della coscienza. Idealmente e fondamentalmente dovrebbe comprendere anche la testimonianza di chi pratica la meditazione e l\u2019esercizio spirituale. La sua idea di scienza tende a includere sia le scienze esatte che quelle allargate, ad esempio attraverso l\u2019utilizzo dei macchinari con i quali si effettuano gli elettroencefalogrammi e di altre tecnologie per misurare le esperienze di chi pratica la meditazione o effettua altri esercizi spirituali, per dare vita a quella che lui chiama \u201cscienza integrale\u201d.\nSecondo le teorie di Wilber la scienza esatta sconfigge la religione ristretta, e la scienza allargata sconfigge la scienza esatta. Ovvero, le scienze naturali danno un resoconto pi\u00f9 accurato ed esaustivo della realt\u00e0 di quanto non possa dare una qualsiasi delle tradizioni religiose esoteriche. Tuttavia un approccio integrale che faccia uso dell\u2019intersoggettivit\u00e0 prendendo in considerazione sia gli assunti religiosi che quelli scientifici, dar\u00e0 un resoconto della realt\u00e0 pi\u00f9 completo di quello delle scienze esatte. Wilber si \u00e8 ispirato a Stuart Kauffman, Ilya Prigogine, Alfred North Whitehead, e altri per enunciare la sua nozione della realt\u00e0 vitalistica e teologica, che si pone in netto contrasto con il neodarwinismo.\"Non sono l\u2019unico a capire che la casualit\u00e0 e la selezione naturale da soli non sono sufficienti per spiegare l\u2019emergenza che si registra nell\u2019evoluzione. Stuart Kaufman [sic], e con lui molti altri, sono critici rispetto alla tesi che le trasformazioni e la selezione naturale siano i soli responsabili di queste emergenze (ritenendo necessario che ci sia anche la capacit\u00e0 di autorganizzazione). Naturalmente capisco che la selezione naturale non avviene a casaccio o per caso perch\u00e9 \u00e8 il frutto di selezioni precedenti, il che reduce fortemente la probabilit\u00e0 che forme superiori o pi\u00f9 idonee abbiano il sopravvento. Ma anche questo non basta, secondo me, a spiegare la notevolissima affermazione progressiva di alcune delle espressioni pi\u00f9 straordinariamente complesse della natura. Dopo tutto dal big bang e dal caos alle poesie di Shakespeare ce ne corre, e molti filosofi della scienza sono d'accordo sul fatto che il puro caso e la selezione naturale semplicemente non possano fornire una spiegazione per questo tipo di straordinarie emergenze. L\u2019universo ha una certa inclinazione per i processi autorganizzativi, e questi processi \u2014 che Prigogine \u00e8 stato il primo a codificare \u2014 sfuggono i tumulti del livello attuale passando a livelli pi\u00f9 alti di autorganizzazione; noi vediamo dunque che quella \u201cpressione/spinta\u201d opera in ogni parte della \u201cfisiosfera\u201d, della biosfera e della noosfera. Questo \u00e8 ci\u00f2 cui alludo metaforicamente quando faccio l\u2019esempio di un\u2019ala (o in altri casi l\u2019esempio del bulbo oculare) per indicare la straordinariet\u00e0 di queste emergenze crescenti. Tuttavia non le intendo come un modello specifico o un esempio concreto di come funzioni il progresso biologico! La selezione naturale porta avanti mutazioni individuali precedenti ma \u2014 di nuovo \u2014 neanche questo basta per giustificare le emergenze creative (o quello che Whitehead chiamava \"l\u2019avanzata creativa verso la novit\u00e0,\" che secondo lui rappresenta la caratteristica fondamentale dell\u2019universo manifesto).\"\nLavori attuali.\nNel 2005, all\u2019inaugurazione dell'Integral Spiritual Center, parte dell'Integral Institute, Wilber aveva presentato un documento di 118 pagine contenente una prima stesura del riassunto di quelli che dovevano essere i suoi successivi due libri. Questo saggio il cui titolo \u00e8 \"What is Integral Spirituality?\" [Che cos\u2019\u00e8 la spiritualit\u00e0 integrale?], contiene molte nuove idee, compresa la post-metafisica integrale e la matrice di Wilber-Combs. Nel 2006, ha pubblicato \"Integral Spirituality\" [Spiritualit\u00e0 Integrale], in cui ha elaborato queste idee unitamente ad altre quali ad esempio il Pluralismo Metodologico Integrale e la nozione della religione come \"nastro trasportatore evolutivo\".\nLa \"post-metafisica integrale\" \u00e8 l\u2019espressione utilizzata da Wilber per descrivere la sua ridefinizione delle tradizioni spiritual-religiose del mondo alla luce della critica moderna e post-moderna a quelle stesse tradizioni.\nLa matrice Wilber-Combs \u00e8 un modello concettuale di coscienza sviluppato da Wilber e da Allan Combs. \u00c8 una griglia che riporta sull\u2019asse x (da sinistra a destra) una sequenza di stati di coscienza e sull\u2019asse y (dal basso all\u2019alto) i gradi di sviluppo o livelli di coscienza. Questo reticolo mostra come ogni grado di coscienza contenga, in modi diversi, esperienze di stati di coscienza differenti, incluso quello mistico. Dopo questo ulteriore contributo, Wilber si \u00e8 ritirato a vita privata a causa della gi\u00e0 citata grave malattia.\nWilber si \u00e8 attirato molte critiche dal 2011 ad oggi per aver preso posizione a favore di Marc Gafni. Gafni \u00e8 stato accusato dai media di violenza carnale su un minorenne. E Wilber lo ha difeso pubblicamente sul suo blog. Un gruppo di Rabbini ha lanciato una petizione perch\u00e9 Wilber si dissoci pubblicamente da Gafni.\nWilber \u00e8 membro del Comitato Consultivo [Advisory Board] della AQAL Capital GmbH di Mariana Bozesan, una azienda con sede a Monaco di Baviera specializzata in investimenti a impatto integrale che usa un modello basto sulla Teoria Integrale Wilberiana.\nInfluenze.\nLa filosofia di Wilber \u00e8 stata influenzata dal Buddismo Madhyamaka, in particolare dalla declinazione che ritroviamo nella filosofia di N\u0101g\u0101rjuna. Wilber ha praticato varie forme di meditazione buddista, studiando (seppure brevemente) con un notevole numero di maestri tra i quali Dainin Katagiri, Taizan Maezumi, Chogyam Trungpa Rinpoche, Kalu Rinpoche, Alan Watts, Penor Rinpoche e Chagdud Tulku Rinpoche. \u00c8 stato anche influenzato dall\u2019Advaita Vedanta, ShivaismoTrika (Kashmiro), buddismo tibetano, buddismo zen, Ramana Maharshi, e da Andrew Cohen. In molte occasioni Wilber ha elogiato l\u2019opera di Adi Da esprimendo tuttavia riserve su Adi Da come maestro. In \"Sesso, Ecologia, Spiritualit\u00e0\", Wilber si rif\u00e0 ampiamente alla filosofia di Plotino, che a suo giudizio \u00e8 non-duale. Pur praticando la meditazione buddista, Wilber non si \u00e8 mai dichiarato tale. Secondo Frank Visser, la teoria di Wilber dei quattro quadranti o dimensioni dell\u2019esistenza \u00e8 molto simile alla teoria di E. F. Schumacher dei quattro campi della conoscenza. Visser trova anche che l\u2019idea di Wilber dei livelli cos\u00ec come la sua critica dell\u2019unidimensionalit\u00e0 della scienza siano gi\u00e0 presenti nell\u2019opera di Huston Smith \"Forgotten Truth\" [La verit\u00e0 dimenticata]. Visser ritiene anche che gli aspetti esoterici delle teorie di Wilber si basino sulla filosofia di Sri Aurobindo e di altri teorici, compreso Adi Da.\nRicezione.\nKen Wilber \u00e8 stato catalogato come un esponente della New Age per l\u2019enfasi che pone sulla visione transpersonale e, pi\u00f9 recentemente, come un filosofo. Il Publishers Weekly lo ha definito \"L\u2019Hegel della Spiritualit\u00e0 Orientale.\" A Wilber si attribuisce di aver esteso l\u2019interesse per la filosofia perenne al vasto pubblico. Figure rappresentative come Bill Clinton, Al Gore, Deepak Chopra, e il musicista Billy Corgan hanno dichiarato di essere stati influenzati da Wilber. Il suo approccio \u00e8 stato comunque criticato in vario modo per essere eccessivamente categorizzante, oggettificante e maschilista, per rendere la spiritualit\u00e0 commerciale e per denigrare le emozioni. Molti critici evidenziano problemi nelle interpretazioni di Wilber e nelle citazioni inaccurate delle sue svariate fonti, cos\u00ec come i suoi scivoloni stilistici con molte ripetizioni superflue, la lunghezza eccessiva dei suoi libri e l\u2019iperbole.\nSteve McIntosh elogia gli scritti di Wilber ma allo stesso tempo lo accusa di non saper scindere la \u201cfilosofia\u201d dal suo credo vedantico e buddista. Christopher Bache \u00e8 uno scrittore sotto certi aspetti complementare a Wilber ma nondimeno considera che lo stile letterario di Wilber sia da imbonitore. Lo psichiatria Stanislav Grof ha riservato grandi encomi alla conoscenza e agli scritti di Wilber:\u201cKen ha prodotto un\u2019opera straordinaria, una sintesi altamente creativa di dati tratti da una enorme variet\u00e0 di aree e discipline... La sua conoscenza di testi pubblicati \u00e8 davvero enciclopedica, la sua mente analitica sistematica ed incisiva, la chiarezza della sua logica eccezionale. L\u2019impressionante portata, la natura esaustiva e il rigore intellettuale dell\u2019opera di Ken hanno contribuito a farne una teoria della psicologia transpersonale largamente apprezzata ed estremamente influente.Tuttavia ha criticato la mancanza degli stadi pre- e perinatali dallo spettro della coscienza trattato da Wilber e per aver ignorato l\u2019importanza psicologica della nascita e della morte biologiche. Grof ha detto degli scritti di Wilber che hanno \u201cspesso uno stile polemico aggressivo che contiene anche feroci attacchi ad personam e non contribuisce al dibattito/dialogo.\" La risposta di Wilber \u00e8 che le religioni esistenti non suffragano l\u2019importanza che Grof attribuisce al periodo perinatale."}
{"id": "770744", "revid": "6923", "url": "https://it.wikipedia.org/wiki?curid=770744", "title": "Voltampere reattivo", "text": "Il var o voltampere reattivo in elettrotecnica \u00e8 l'unit\u00e0 di misura della potenza reattiva in un sistema in corrente alternata. Fu introdotto dalla Commissione Elettrotecnica Internazionale (IEC) a Stoccolma nel 1930.\nDimensionalmente equivalente al watt e al voltampere, evidenzia il fatto che generalmente non ha significato sommare tra loro potenze reattive, attive e apparenti.\nIn regime periodico sinusoidale la potenza reattiva \u00e8 la parte immaginaria della potenza complessa e si ottiene come:\ndove formula_2 e formula_3 sono i valori efficaci di tensione e corrente."}
{"id": "770749", "revid": "254059", "url": "https://it.wikipedia.org/wiki?curid=770749", "title": "Biagio di Sebaste", "text": "Biografia.\nVissuto tra il III e il IV secolo a Sebaste in Armenia (Asia Minore), era medico e venne nominato vescovo della sua citt\u00e0. A causa della sua fede venne imprigionato dai Romani, durante il processo rifiut\u00f2 di rinnegare la fede cristiana; per punizione fu straziato con i pettini di ferro, che si usano per cardare la lana.\nSan Biagio muore martire tre anni dopo la concessione della libert\u00e0 di culto nell'Impero Romano (313), morendo decapitato. Una motivazione plausibile sul suo martirio pu\u00f2 essere trovata nel dissidio tra Costantino I e Licinio, i due imperatori-cognati (314), che port\u00f2 a persecuzioni locali, con distruzione di chiese, condanne ai lavori forzati per i cristiani e condanne a morte per i vescovi.\nPochissimo di certo sappiamo sulla vita del santo. Le poche storie sulla biografia dell'armeno sono state tramandate prima oralmente e poi raccolte in agiografie, come in quella famosa di Camillo Tutini, \"Narratione della vita e miracoli di S. Biagio Vescovo e Martire\" (Napoli, 1637).\nNel sinassario armeno, al giorno 10 febbraio, si legge un compendio della vita del santo:\nLa pi\u00f9 antica citazione scritta sul santo \u00e8 contenuta nei \"Medicinales\" di Aezio di Amida, vissuto nel VI secolo. Riguardo ai mali di gola, nella traduzione latina di Giano Corsaro dell'opera del medico greco, si legge:\nIl culto.\nLa sua memoria \u00e8 celebrata il 3 febbraio.\nReliquie.\nIl corpo di san Biagio fu sepolto nella cattedrale di Sebaste. Nel 732 una parte dei suoi resti mortali, deposti in un'urna di marmo, furono imbarcati, per esser portati a Roma. Una tempesta ferm\u00f2 la navigazione sulla costa di Maratea, dove i fedeli accolsero l'urna contenente le reliquie\u00a0\u2013 il \"sacro torace\" e altre parti del corpo \u2013 e la conservarono nella Basilica di Maratea, sul monte San Biagio. La cappella con le reliquie fu poi posta sotto la tutela della Regia Curia dal re Filippo IV d'Asburgo, con lettera reale datata 23 dicembre 1629: da allora \u00e8 nota popolarmente col nome di Regia Cappella.\nUn gran numero di localit\u00e0 vantano di possedere un frammento del corpo del santo. Ci\u00f2 \u00e8 dovuto, oltre all'antica usanza di sezionare i corpi dei santi e distribuirne le parti per soddisfare le richieste dei fedeli, alla pratica della simonia, una delle cui forme consisteva nel vendere reliquie false, o reliquie di santi omonimi ma meno conosciuti.\nA Bronte, nella Chiesa della Santissima Trinit\u00e0 detta Chiesa Madre, si conserva il reliquiario donato da don Alfredo Longhitano contenente una falange.\nA San Biagio Platani \u00e8 conservato un frammento d'un osso del martire, patrono del paese. Viene festeggiato il 3 febbraio, e vengono preparati dei dolcetti in onore del Santo di varie forme chiati: \u201cCuddrureddri\u201d\nA Casal di Principe si festeggia il 3 febbraio con la venerazione e l'apertura di un santuario a lui dedicato, dove \u00e8 conservata la reliquia di un ossicino della mano del santo.\nA Carosino \u00e8 custodita una delle reliquie: un pezzo della lingua, conservato in un'ampolla incastonata in una croce d'oro massiccio.\nA Galatina, nel museo della Basilica di Santa Caterina d'Alessandria \u00e8 custodita la reliquia di una costola del santo incastonata in un bellissimo reliquiario d'oro.\nAd Avetrana \u00e8 custodito in un ostensorio d'argento e d'oro un frammento della gola di san Biagio, sul quale si legge l'iscrizione \"GUTTURRE SANCTI BLASI\" (\"la gola di san Biagio\", in latino-barbara).\nA Caramagna Piemonte \u00e8 custodita dall'anno 1000 una sua reliquia (un pezzo del cranio), conservata in un busto argenteo; si ha notizia della sua presenza gi\u00e0 dall'atto di fondazione dell'antica abbazia di Santa Maria di Caramagna, datato 1028.\nNella parrocchia di San Biagio di Montefiore, frazione del comune di Recanati, si conserva, in un reliquiario a forma di braccio benedicente con palma del martirio, un osso intero dell'avambraccio.\nNel santuario di Cardito \u00e8 conservato un ossicino del braccio.\nA Palomonte, nella chiesa madre della Santa Croce si conserva un'altra reliquia del santo.\nA Mugnano di Napoli, nella chiesa di San Biagio, si conserva una reliquia del santo.\nA Penne, \u00e8 invece venerato il cranio del santo. Sempre in Abruzzo, nel duomo di San Flaviano a Giulianova, \u00e8 conservato il braccio di san Biagio, racchiuso in un raffinato reliquiario d'argento, in forma di braccio con mano benedicente e recante una palma, datato 1394 e firmato da Bartolomeo di ser Paolo da Teramo.\nNella parrocchia di Lanzara, frazione del comune di Castel San Giorgio, sono conservati due piccoli ossi d'una mano.\nA San Simone, frazione di Sannicola in provincia di Lecce, nella chiesa parrocchiale di San Biagio si conserva, in un pregevole reliquiario di stile ambrosiano, una reliquia (frammento ex-corpori) con autentica vescovile del corpo del Santo. Il santo viene festeggiato oltre alla data liturgica del 3 febbraio anche nell'ultima settimana di luglio durante la quale si commemora un suo speciale intervento nei primi del '900, l'ultimo giorno della festa estiva solitamente coincidente con il sabato, per antica tradizione ai fedeli presenti la liturgia viene permesso il \"bacio\" del reliquiario contenente la reliquia del santo protettore.\nNella concattedrale di Ruvo di Puglia si venera un frammento del braccio di questo santo, racchiuso in un reliquiario a forma di braccio benedicente.\nNella Cattedrale dell'Assunzione di Maria nella citt\u00e0 dalmata di Ragusa, si conserva il cranio del santo in un ricco reliquiario a forma di corona bizantina.\nA Ostuni \u00e8 conservato un frammento d'un osso del martire.\nA San Piero Patti \u00e8 custodito, in una teca d'argento nella chiesa di Santa Maria Assunta, un molare di san Biagio.\nA Mercato Vecchio di Montebelluna, nella chiesa di San Biagio \u00e8 custodito un pezzo di veste.\nAd Acquaviva Collecroce, nella parrocchia di Santa Maria Ester si conserva una reliquia del santo donata alla comunit\u00e0 verso la met\u00e0 del Settecento.\nA Napoli, nella Sala del Tesoro della basilica di San Domenico Maggiore, si conserva, in un reliquiario a forma di braccio, un frammento d'un dito del martire.\nA Siena, il Santo \u00e8 titolare della Cappella del Palazzo Arcivescovile, che ogni anno apre al pubblico il 3 febbraio, per ricevere la benedizione alla gola con la reliquia.\nAd Avellino, nella chiesina dell'Arciconfraternita dell'Immacolata (adiacente alla Cattedrale di Avellino), \u00e8 conservato un frammento osseo della mano del santo.\nA Serino, in provincia di Avellino, nella Parrocchia di Santissima Annunziata e Santissimo Corpo di Cristo di San Biagio e conservato un piccolo frammento di ossa \nA Eboli, in provincia di Salerno, nella chiesa di San Nicola si conservano un dito e altre reliquie di san Biagio.\nAd Asti, presso la chiesa di Santa Maria Nuova, nell'altar maggiore si conservano un dente e alcuni altri resti.\nA Brescia, nel tesoro della chiesa di San Lorenzo, si conserva il \"reliquiario di san Biagio\", con alcuni denti e un osso ritenuti del santo.\nA Caronia si venerano una falange del dito mignolo e un frammento del braccio, che sono conservati in due preziosi reliquiari.\nA Orbetello era conservato il teschio del santo, rubato nel 2009 e non pi\u00f9 trovato.\nA Rubiera all'interno di un reliquiario a forma di braccio benedicente \u00e8 conservato un frammento di avambraccio del Santo.\nA Sant'Ambrogio sul Garigliano si trova un frammento di osso del ginocchio di san Biagio.\nA Santa Maria Capua Vetere si trova conservata una reliquia del santo.\nA Magenta, nella chiesa voluta dall'abate Mazenta, sono conservate reliquie del Santo.\nA Torremaggiore, nella Cappella Gentilizia di Sant' Anna, dono del Principe Raimondo De Sangro, v'\u00e8 la statua del 1846 e un frammento osseo di San Biagio.\nLeggende.\nA san Biagio sono stati attribuiti diversi miracoli, tra cui il salvataggio di un bambino che stava soffocando dopo aver ingerito una lisca di pesce.\nNella Basilica di San Biagio a Maratea, alla destra della Regia Cappella dedicata al santo, vi \u00e8 la palla di ferro sparata dai cannoni francesi durante l'assedio del dicembre 1806; su questa palla di ferro, inesplosa, sono ben visibili delle impronte che, secondo la tradizione, sarebbero le dita della mano destra di san Biagio.\nRelativamente alla sola esperienza della cittadina di Fiuggi, si narra che nel 1298 fece apparire delle finte fiamme sul paese, proprio mentre questi era in procinto di essere messo sotto assedio dalle truppe papali. La cittadina, che all'epoca si chiamava \"Anticoli di Campagna\", era feudo dei Colonna che a loro volta erano in guerra con la nobile famiglia romana dei Cajetani. L'intenzione dei Cajetani era quella di attaccare il paese da due lati: dal basso scendendo dal castello di Monte Porciano e dall'alto, alle spalle di Fiuggi dalla parte di Torre Cajetani; in virt\u00f9 di tale piano divisero le proprie forze. San Biagio avrebbe fatto apparire delle finte fiamme che indussero le truppe nemiche, che oramai si accingevano all'attacco, a pensare di essere state precedute dalle forze alleate. Di conseguenza mossero oltre, ritornando ai loro alloggiamenti. I fedeli il giorno successivo lo elessero patrono della citt\u00e0.\nA ricordo di ci\u00f2 persiste tuttora l'antica tradizione paesana di bruciare grandi cataste di legna di forma piramidale, denominate \"stuzze\", a ricordo dell'\"apparizione\". Tale manifestazione avviene la sera del 2 febbraio di ogni anno nella piazza pi\u00f9 alta del paese (p.za Trento e Trieste), dinnanzi al Municipio.\nA Salemi in provincia di Trapani, san Biagio \u00e8 compatrono assieme a san Nicola della citt\u00e0 dal 1542. Si narra che in quell'anno, sotto il regno di Carlo V, la citt\u00e0 di Salemi e le campagne circostanti, venissero invase dalle cavallette che ne distrussero i raccolti procurando, cos\u00ec, fame e carestia; allora i salemitani pregarono san Biagio, protettore delle messi e dei cereali, di liberarli da tale flagello ed il santo esaud\u00ec queste loro preghiere. Da allora i salemitani, in ricordo di questo evento, nella ricorrenza della festa del santo, ogni anno il 3 febbraio, preparano dei pani in miniatura: i \"cavadduzzi\", cio\u00e8 le cavallette e i \"cuddureddi\", (impastando farina e acqua) questi ultimi rappresentano la gola di cui san Biagio \u00e8 protettore. La chiesetta dedicata al santo si trova nel quartiere del Rabbato. Il 3 febbraio \"cuddureddi\" e \"cavadduzzi\" vengono benedetti e distribuiti ai fedeli che accorrono da ogni parte della citt\u00e0 per pregare il santo e per farsi benedire la gola dal sacerdote con le candele accese ed incrociate. Dal 2008 viene fatta una rievocazione storica del miracolo delle cavallette, che vede dame, nobili e cavalieri, clero e popolani in costume medievale, uscire dal castello, percorrere tutto il centro storico ed arrivare alla chiesa del santo per deporre i doni e benedire le gole. Manifestazione a cui partecipano tutte le associazioni cittadine e le scuole.\nIn Albania, a Durazzo nel monastero di san Biagio (alb: shen Avlash) durante la prima met\u00e0 del XX secolo secondo migliaia di testimoni vi sarebbe avvenuto il miracolo di una roccia dalla quale sgorgava olio con effetti curativi per i credenti. Tale monastero \u00e8 tuttora meta di pellegrinaggio da parte di numerosi fedeli albanesi sia musulmani che cristiani. In Campania \u00e8 usanza fare l'unzione della gola, e c'\u00e8 un detto dialettale antico che dice: San Bias, vierno mo tras. (A San Biagio inizia l'inverno).\nPatronati.\nI fedeli si rivolgono a san Biagio nella sua qualit\u00e0 di medico, anche per la cura dei mali fisici e in particolare per la guarigione dalle malattie della gola: \u00e8 considerato uno dei quattordici santi ausiliatori. Durante la sua celebrazione liturgica, in molte chiese i sacerdoti benedicono le gole dei fedeli accostando ad esse due candele; per questo \u00e8 anche patrono degli specialisti otorinolaringoiatri. \u00c8 anche protettore dei cardatori di lana, degli animali e delle attivit\u00e0 agricole. In mancanza di un santo patrono a loro dedicato, a cavallo tra il 2013 e il 2014 alcune \"\u00e9quipe\" d'animazione l'hanno eletto a protettore, indicandolo come patrono degli animatori.\nSan Biagio \u00e8 il santo patrono delle diocesi di Messina-Lipari-Santa Lucia del Mela, Cassano all'Jonio e di Molfetta-Ruvo-Giovinazzo-Terlizzi.\nInoltre \u00e8 patrono di moltissime localit\u00e0 estere (Dignano d'Istria, Ragusa di Dalmazia) e italiane, tra le quali i seguenti comuni :\nSan Biase di Ceraso\nRiconoscimenti e intitolazioni.\nA suo nome sono state dedicate ed intitolate molte strutture."}
{"id": "770757", "revid": "124183054", "url": "https://it.wikipedia.org/wiki?curid=770757", "title": "Cineteca Nazionale", "text": "La Cineteca Nazionale - e la pi\u00f9 importante in Italia - \u00e8 stata fondata nel 1949. Per legge (L. n. 1213/65 e L. n. 153/95) gestisce il cosiddetto deposito legale, con il compito di raccogliere, preservare e diffondere le produzioni del cinema italiano.\n\u00c8 l'unica cineteca italiana che gode del diritto di deposito legale obbligatorio di tutti i film prodotti e co-prodotti in Italia e iscritti al Pubblico registro cinematografico tenuto dalla SIAE.\nStoria.\nIstituita nel 1949, con sede a Roma, conserva tutti i film di nazionalit\u00e0 italiana prodotti da allora. Sorse dal patrimonio archivistico del Centro sperimentale di cinematografia che nel 1943 era stato asportato dagli occupanti tedeschi perdendo materiali unici.. I film, inviati in Germania, andarono perduti nel corso degli eventi bellici e inutili furono tutti i tentativi di rintracciarli in Germania e in Unione Sovietica nel dopoguerra.\nHa in archivio pellicole, fotografie, manifesti e la collezione dell'Associazione italiana per le ricerche di storia del cinema (AIRSC). A questo si affianca l'attivit\u00e0 di restauro di opere significative e la collaborazione con istituzioni estere per la distribuzione di film italiani nei festival e nelle manifestazioni nel mondo. L'archivio filmico \u00e8 ospitato nella sede del Centro sperimentale di cinematografia di Roma, in via Tuscolana 1524, e nella sede distaccata di Ivrea che ospita l'Archivio Nazionale del Cinema d'Impresa.\nOltre ai film italiani la Cineteca custodisce alcune migliaia di film stranieri, acquisiti attraverso scambi con cineteche di altri paesi aderenti alla F\u00e9d\u00e9ration Internationale des Archives du Film (FIAF).\nDal 2003 al 2019 la Cineteca Nazionale ha gestito a Roma nei pressi della Fontana di Trevi, il Cinema Trevi - Alberto Sordi, per offrire al pubblico la proiezione di pellicole provenienti dal proprio archivio e da altre cineteche. Dal 2021 la Cineteca Nazionale potr\u00e0 disporre della sala cinematografica del Teatro dei Dioscuri al Quirinale."}
{"id": "770758", "revid": "253269", "url": "https://it.wikipedia.org/wiki?curid=770758", "title": "Donnie Wahlberg", "text": "Biografia.\nNato nel quartiere Dorchester di Boston in una famiglia di origini irlandesi, inglesi, svedesi e franco-canadesi, a soli 15 anni entra nei New Kids on the Block.\nNel 1994, dopo lo scioglimento della band, si dedica ad altre attivit\u00e0, come autore e produttore per il fratello, Mark, che inizia la carriera da rapper, sotto lo pseudonimo di Marky Mark.\nDebutta come attore nel film \"Bullet\" con Mickey Rourke, poi appare in \"The Sixth Sense - Il sesto senso\" di M. Night Shyamalan e in \"Ransom - Il riscatto\" con Mel Gibson.\nHa lavorato nella serie TV \"Band of Brothers - Fratelli al fronte\", in cui interpretava il sergente Lipton, e nel film \"L'acchiappasogni\", tratto da un racconto di Stephen King. Ha interpretato il \"detective\" Joel Stevens nella serie televisiva \"Boomtown\", andata in onda su LA7 nel 2002. Ha inoltre interpretato il \"detective\" Eric Matthews in \"Saw II - La soluzione dell'enigma\" del 2005, in \"Saw III - L'enigma senza fine\" del 2006 e in \"Saw IV\"; sempre nel 2006 ha preso parte alla sfortunata serie TV \"Runaway - In fuga\". \nNel 2008 lavora al fianco di Robert De Niro e Al Pacino in \"Sfida senza regole\". Nella primavera del 2008 i New Kids on the Block si riuniscono. La \"band\" pubblica l'album \"The Block\" ed intraprende un tour mondiale. Dal 2010 \u00e8 protagonista, al fianco di Tom Selleck, della serie televisiva poliziesca della CBS \"Blue Bloods\".\nVita privata.\nFiglio del tassista Donald Edward Wahlberg e dell'infermiera Alma Elaine Donnelly (i suoi genitori divorziarono quando aveva 13 anni), ha tre sorelle: Tracey, Michelle e Debbie (morta nel 2003 a 44 anni), e cinque fratelli: Arthur, Jim, Paul, Mark e Robert (questi ultimi due a loro volta attori). Dal 1999 al 2008 \u00e8 stato sposato con Kim Fe, con cui ha avuto due figli, Xavier Alexander Wahlberg (1993) ed Elijah Hendrix Wahlberg (2001). Dal 31 agosto 2014 \u00e8 sposato con l'attrice Jenny McCarthy.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "770765", "revid": "118457842", "url": "https://it.wikipedia.org/wiki?curid=770765", "title": "Cristina Canziani", "text": " \nBiografia.\nUltima i suoi studi a Trieste con il massimo dei voti e la lode presso il conservatorio Giuseppe Tartini. Dopo essersi perfezionata sia in Italia che all'estero, le viene assegnata nel 1990 una borsa di studio dalla Comunit\u00e0 Europea e frequenta la Scuola di alto perfezionamento musicale di Saluzzo. Nel 1992, insieme al violinista Guido Rimonda, con cui poi si sposa nel 2000, fonda la Camerata Ducale, con la quale incide in prima registrazione mondiale su CD l'opera integrale dei concerti per pianoforte e orchestra di Giovanni Battista Viotti.\nHa un'intensa attivit\u00e0 artistico-musicale e, oltre al concertismo, ricopre il ruolo di direttore artistico del Viotti Festival di Vercelli, con sede staccata in Florida dal 2007.\nNumerose sono le sue pubblicazioni di tipo storico-musicale, fra le quali si ricordano \"Quattro secoli di Liuteria in Piemonte\" e l'edizione anastatica e critica dei quattro volumi del trattato di armonia \"La musica ragionata\" di Carlo Giovanni Testori (1767).\nCristina Canziani ha collaborato con i pi\u00f9 importanti artisti, da Uto Ughi a Shlomo Mintz, da Igor Oistrach a Vladimir Spivakov. Ha compiuto numerose tourn\u00e9e negli Stati Uniti."}
{"id": "770766", "revid": "767487", "url": "https://it.wikipedia.org/wiki?curid=770766", "title": "Tim Borowski", "text": "Carriera.\nGiocatore.\nClub.\nComincia la carriera nel Neubrandenburg 04, squadra della sua citt\u00e0 natale. Scoperto dal , a sedici anni viene integrato nel settore giovanile del club.\nDopo aver militato nel Werder Brema II in Regionalliga Nord, entra a far parte della prima squadra nella stagione 2001-2002 e rimane un punto fermo della squadra per sei anni, \nNel giugno 2008, alla scadenza del contratto, si trasferisce al . Colleziona 26 presenze e 5 gol prima di tornare, il 22 luglio 2009, al Werder Brema, \nAlla scadenza del contratto, all'inizio della stagione 2012 Borowski annuncia il proprio ritiro dall'attivit\u00e0 a causa di non risolvibili problemi fisici alla caviglia destra.\nNazionale.\nEsordisce in Nazionale il 21 agosto 2002 a Sofia in -Germania (2-2).\nPartecipa al svoltosi in Germania, sostituendo l'indisponibile Michael Ballack nella prima partita della Germania contro la . Dopo quell'incontro disputato da titolare diviene la riserva di Torsten Frings o Bastian Schweinsteiger. Nell'importante sfida con l', subentra nuovamente (75') fornendo un assist al compagno del Werder Brema Miroslav Klose, che sigla il gol del pareggio (80'). Realizza poi il quarto e decisivo calcio di rigore della serie per la Germania, che prevale per 4-2 dai tiri dal dischetto.\nDopo la prestazione contro l'Argentina, nella semifinale contro l', conclusasi con una sconfitta dopo i tempi supplementari, gioca dal primo minuto, poi sostituito da Bastian Schweinsteiger. \nNell'estate del 2008 fa parte della squadra che partecipa al Campionato europeo in Svizzera ed Austria.\nDopo il ritiro.\nNel 2015 diventa il direttore sportivo del , firmando un contratto triennale.\nIl 30 ottobre 2017 viene scelto come nuovo vice allenatore della prima squadra, venendo poi confermato nell'incarico anche per i mesi successivi."}
{"id": "770771", "revid": "29774", "url": "https://it.wikipedia.org/wiki?curid=770771", "title": "Grande Accra", "text": ""}
{"id": "770774", "revid": "123638373", "url": "https://it.wikipedia.org/wiki?curid=770774", "title": "Neubrandenburg", "text": "Neubrandenburg \u00e8 una citt\u00e0 del Meclemburgo-Pomerania Anteriore, in Germania.\n\u00c8 capoluogo del circondario della Terra dei Laghi del Meclemburgo.\nGeografia fisica.\nNeubrandenburg si trova nella parte sud-orientale del \"Land\", sulle rive del lago Tollensesee (18\u00a0km\u00b2).\nStoria.\nMedioevo.\nI primi coloni dell'area dove ora sorge la citt\u00e0 erano monaci Premostratensi che vi fondarono un monastero intorno al 1240. La fondazione della citt\u00e0 di Neubrandenburg avvenne nel 1248, quando il margravio di Brandeburgo decise di costruire un insediamento nella parte settentrionale dei suoi domini. Nel 1292 la citt\u00e0 ed il suo contado divennero parte del Meclemburgo.\nLa guerra dei trent'anni.\nLa citt\u00e0 fior\u00ec come centro commerciale fino alla Guerra dei trent'anni (1618\u20131648), quando questa posizione fu persa. Durante la drammatica avanzata dell'armata svedese di Gustavo II Adolfo in Germania, la citt\u00e0 venne presidiata dagli svedesi, ma fu riconquistata dall'esercito della Lega Imperiale-Cattolica nel 1631. Durante questa operazione venne largamente riportato che gli armati Cattolici uccisero molti dei soldati svedesi e scozzesi bench\u00e9 essi si fossero arresi.\nSeconda guerra mondiale.\nDurante la seconda guerra mondiale, un campo di prigionieri di guerra, lo Stalag II-A era stato allestito fuori della citt\u00e0. Il 29 aprile 1945, poco prima della fine della seconda guerra mondiale, l'80% del centro storico fu incendiato dall'Armata Rossa. In seguito molti edifici di rilevanza storica furono ricostruiti.\nAmministrazione.\nGemellaggi.\nNeubrandenbrug \u00e8 gemellata con:"}
{"id": "770775", "revid": "287204", "url": "https://it.wikipedia.org/wiki?curid=770775", "title": "Roberto di La Chaise-Dieu", "text": "Biografia.\nRoberto non apparteneva alla famiglia dei Conti di Aurillac (citt\u00e0 celebre per aver dato i natali anche a Papa Silvestro II e a San Geraldo) come si era sempre ritenuto secondo la tradizione, ma alla famiglia dei Turlande.\nSembra che la madre, al momento del parto, sia stata colta dalle doglie mentre si recava in un castello vicino, perci\u00f2 si dovette fermare nei boschi e qui dare alla luce Roberto.\nIn giovanissima et\u00e0 fu inviato presso i canonici della basilica di San Giuliano di Brioude, situata nell'Alta Loira, di cui era prevosto del capitolo un parente del padre; dimostrando ottime qualit\u00e0, fu ammesso alla vita ecclesiastica e nominato tesoriere della collegiata.\nSi racconta che facesse molte veglie e preghiere notturne; di giorno si occupava di aiutare i poveri ed i malati, e molti di essi furono guariti improvvisamente solo standogli nei pressi. Tale attaccamento per i pi\u00f9 miseri si accrebbe col tempo. A tale scopo fece edificare un ospedale a Brioude. Poco tempo dopo, ottenne l'ordinazione a presbitero e cominci\u00f2 a celebrare la Messa tutti i giorni.\nAnd\u00f2 poi nell'abbazia benedettina di Cluny, sede principale della spiritualit\u00e0 del suo tempo, e vi rimase per circa quarant'anni, seguendo la regola del suo santo compatriota abate Odilone.\nTornato forzatamente a Brioude, progett\u00f2 di fondare un nuovo ordine monastico e per tale motivo si apprest\u00f2 a contattare e chiedere l'approvazione a Papa Benedetto IX. Il Pontefice lo incoraggi\u00f2 a ritirarsi con due suoi compagni in un posto boschivo a sud-est dell'Alvernia. Qui Roberto ed i suoi compagni costruirono un eremitaggio che chiamarono per l'appunto Casa di Dio (\"Chaise-Dieu\").\nRapidamente per\u00f2 tale posto richiam\u00f2 molti discepoli e Roberto fu costretto a costruire nel 1050 un vero e proprio monastero nel quale fece applicare la regola di San Benedetto. Papa Leone IX eresse poco dopo tale monastero ad abbazia ed essa divenne in breve una delle pi\u00f9 fiorenti sedi della cristianit\u00e0 del tempo. Alla morte di Roberto nel 1067 essa contava circa 300 monaci ed aveva inviato in tutta la Francia altri monaci fondatori di monasteri analoghi.\nRoberto fond\u00f2 anche il ramo femminile di tale ordine a Lavaudieu presso Brioude. In coincidenza con l'elezione di Pierre Roger, monaco di Chaise-Dieu, al soglio pontificio con il nome di Clemente VI, l'abbazia raggiunse la sua massima fama. In essa fu custodito il corpo di san Roberto fino a quando gli Ugonotti lo bruciarono durante le guerre di religione. Infine l'abbazia fu quasi completamente distrutta durante la Rivoluzione francese: rimangono solo la chiesa grande, il chiostro, la tomba di Clemente VI e la torre Clementina.\nCulto.\nFu canonizzato nel 1351 da papa Clemente VI. \nLa memoria liturgica ricorre il giorno 17 aprile. \nDal Martirologio Romano: \u00abNel monastero di Chaise-Dieu presso Clermont-Ferrand in Francia, san Roberto, abate, che radun\u00f2 alcuni confratelli nello luogo stesso in cui viveva in solitudine, guadagnando molte anime al Signore con la parola della predicazione e con il suo esempio di vita\u00bb. "}
{"id": "770782", "revid": "767487", "url": "https://it.wikipedia.org/wiki?curid=770782", "title": "Cassaforma semi-rampante", "text": "La cassaforma semi-rampante \u00e8 un tipo di cassaforma industrializzata che permette la costruzione di grandi opere in altezza: la cassaforma pu\u00f2 essere traslata man mano che viene effettuata la gettata di cemento.\nPer l'innalzamento delle casseforme viene utilizzata una gru che aggancia il cassero e lo trasla lungo la verticale. Il termine semi-rampante \u00e8 dato appunto dal fatto che per l'innalzamento deve essere utilizzata la gru di cantiere. Questo sistema ha come vantaggi una velocit\u00e0 di costruzione notevole ed un ridotto impiego di materiali e di mezzi.\nLe limitazioni di questo sistema sono, per\u00f2, nell'utilizzo della gru (che non pu\u00f2 essere sempre disposta in cantiere) e negli elevati costi, dati maggiormente dall'installazione delle gru e affitto delle casseforme semi-rampanti."}
{"id": "770784", "revid": "775372", "url": "https://it.wikipedia.org/wiki?curid=770784", "title": "Palmiro Foresi", "text": "Biografia.\nNato in una famiglia di macellai livornesi, fu insegnante di matematica, fisica e latino finch\u00e9, all'et\u00e0 di quarant'anni, non consegu\u00ec la laurea in giurisprudenza e divenne assistente di diritto ecclesiastico all'Universit\u00e0 di Pisa. Nel 1943, a causa dei massicci bombardamenti che coinvolsero la citt\u00e0 di Livorno e gli distrussero la casa, fu costretto a trasferirsi con moglie e figli a Pistoia, dove si stabil\u00ec definitivamente.\nUomo di profonda fede religiosa e di sentimenti antifascisti, fu simpatizzante in giovent\u00f9 del Partito Popolare e fece parte dell'Azione Cattolica. Ben visto da papa Pio XI, divenne presidente regionale dell'Azione Cattolica in Toscana.\nDopo il 25 luglio 1943 gli fu affidata da Alcide De Gasperi in persona, tramite il vescovo di Livorno Giovanni Piccioni, la fondazione della Democrazia Cristiana in provincia di Pistoia. Per conto della DC, entr\u00f2 a far parte del CLN di Pistoia.\nIl 2 giugno 1946, fu eletto all'Assemblea costituente per la DC nel collegio di Firenze-Pistoia. Nel medesimo collegio, rimase deputato nella I e II Legislatura.\nNei primi anni cinquanta divenne presidente nazionale delle casse rurali e della Confederazione cooperative italiane, organizzazione bianca che si opponeva alle cooperative comuniste.\nConvinto europeista, fu delegato della DC presso il Movimento europeo."}
{"id": "770788", "revid": "92723", "url": "https://it.wikipedia.org/wiki?curid=770788", "title": "Germersheim", "text": "Germersheim \u00e8 una citt\u00e0 di abitanti della Renania-Palatinato, in Germania.\n\u00c8 capoluogo del circondario (\"Landkreis\") omonimo (targa GER).\nGeografia fisica.\nPosizione geografica.\nLa cittadina di Germersheim (anche detta Germino) sorge direttamente sulle rive del fiume Reno, tra Ludwigshafen e Karlsruhe, circa a sud di Spira. Si trova in Rheinland-Pfalz, Stato federale che confina con il Baden-W\u00fcrttemberg.\nComuni confinanti.\nConfina con i comuni (in senso orario, da nord) Lingenfeld, Philippsburg e dall'altra parte del fiume con H\u00f6rdt, Bellheim, Lustadt e Westheim.\nSuddivisione amministrativa.\nGermersheim \u00e8 suddivisa in due parti: a nord si trova appunto la citt\u00e0 di Germersheim e a sud quella di Sondernheim, annessa dal 22 aprile 1972.\nClima.\nIl clima \u00e8 relativamente mite, con estati calde e inverni senza neve. La temperatura media annuale registrata \u00e8 pari a 10,9 gradi. A Germersheim piove raramente: il mese pi\u00f9 asciutto \u00e8 febbraio mentre quello con pi\u00f9 precipitazioni \u00e8 luglio. Nel 2008 Germersheim \u00e8 stata la citt\u00e0 della Rheinland-Pfalz pi\u00f9 soleggiata, registrando ore di sole.\nPolitica.\nAttualmente il consiglio comunale di Germersheim conta 36 membri, scelti dai cittadini durante le elezioni comunali, il 7 luglio 2009. Il sindaco \u00e8 Marcus Schaile (CDU) eletto con il 79% delle preferenze. Il mandato ha una durata complessiva di 8 anni.\nSindaci a partire dal 1900.\nCultura.\nMusica.\nDal 1986 c'\u00e8 a Germersheim un'importante scuola di musica, con l'orchestra, che collabora di tanto in tanto con quella di Spira. Inoltre in citt\u00e0 ci sono cori evangelisti e cattolici. Anche la scuola ha un suo coro con la relativa orchestra.\nEdifici importanti.\nParte della fortezza \u00e8 ancora oggi visitabile. Da vedere:\nChiesa cattolica St. Jakobus.\n\u2192 St. Jakobus (Germersheim)\nChiesa protestante a Germersheim.\n\u2192Vers\u00f6hnungskirche (Germersheim)\nChiesa protestante a Sondernheim.\n\u2192Protestantische Kirche (Sondernheim)\nMunicipio.\nLa \"Stadthaus\" \u00e8 uno degli edifici pi\u00f9 antichi della citt\u00e0.\nAmministrazione.\nGemellaggi.\nGermersheim \u00e8 gemellata dal 1963 con Tournus (Francia) e dal 2005 con Zalaszentgr\u00f3t (Ungheria)."}
{"id": "770804", "revid": "35804", "url": "https://it.wikipedia.org/wiki?curid=770804", "title": "Mohammed Atta", "text": ""}
{"id": "770807", "revid": "289247", "url": "https://it.wikipedia.org/wiki?curid=770807", "title": "Santa Eustochia Calafato", "text": ""}
{"id": "770815", "revid": "1305772", "url": "https://it.wikipedia.org/wiki?curid=770815", "title": "Joy (Giovanni Allevi)", "text": "Joy \u00e8 un album del pianista italiano Giovanni Allevi, pubblicato il 29 settembre 2006.\nGenesi del disco.\nIl disco \u00e8 stato concepito dall'autore al ritorno da una tourn\u00e9e in Cina, quando fu colto da un attacco di panico sotto casa, a Milano. Durante il viaggio in ambulanza si ripromise di esprimere la sua gioia di vivere (\"Joy\", per l'appunto) attraverso la musica nel caso si fosse salvato.\nRispetto a \"No Concept\" \u00abc'\u00e8 una dilatazione delle forme, \u00e8 aumentato lo sviluppo compositivo e alla fine si crea la particolare sensazione che sia un album pi\u00f9 breve, anche se in realt\u00e0 \u00e8 pi\u00f9 lungo. E c'\u00e8 poi il recupero del virtuosismo\u00bb.\n\"Joy\" \u00e8 stato inciso \u00absenza averlo mai suonato prima, se non nella mia mente: il pianoforte deve restare un'isola incontaminata da esplorare, dove l'emozione ha il sopravvento sulla tecnica\u00bb.\nDal tour \u00e8 stato realizzato un DVD intitolato \"Joy tour 2007\" registrato all'Arena Sferisterio di Macerata il 26 agosto 2007.\nVendite.\n\"Joy\" ha ottenuto un grande successo sia la tra la critica che tra il pubblico. Alla sua prima settimana di vendite \u00e8 entrato direttamente alla n\u00b0 10 della classifica PIMI/Nielsen degli album.\nA inizio 2007 era rimasta per ben 14 settimane in classifica, ottenendo addirittura la n\u00b01 della classifica PMI/Nielsen degli album indipendenti.\nIl disco \u00e8 rimasto 100 settimane consecutive nella classifica Fimi/Nielsen e ha venduto 150.000 copie (che per un album di composizioni di piano solo \u00e8 un record assoluto).\nTour.\nDopo le 3 anteprime svoltesi nell'autunno 2006 a Roma (22 ottobre Auditorium Parco della Musica), Milano (27 ottobre \"Blue Note\") e Bari (10 novembre \"Festival Time Zones\") tra febbraio e aprile 2007 si \u00e8 svolto il vero e proprio tour nei teatri italiani. Il tour si \u00e8 concluso il 30 settembre 2007 a Roma."}
{"id": "770816", "revid": "729019", "url": "https://it.wikipedia.org/wiki?curid=770816", "title": "M45 (missile)", "text": "LM45 \u00e8 un missile balistico lanciato da sottomarini (SLBM) intercontinentale, o con la notazione francese MSBS (che sta per \"Mer-Sol Balistique Strat\u00e9gique\" mare-terra balistico strategico), in dotazione della FOST (\"Force oc\u00e9anique strat\u00e9gique fran\u00e7aise\") come componente marina della force de frappe.\nVi saranno 60 missili M51 in dotazione come deterrente nucleare dei sottomarini SNLE-NG dalla Marine nationale.\nAttualmente vi sarebbero circa 288 testate nucleari M45 in dotazione alla FOST (\"Force oc\u00e9anique strat\u00e9gique fran\u00e7aise\") della Marine nationale.\nDescrizione.\nI missili, derivati dal M4, sono prodotti da A\u00e9rospatiale (ora EADS SPACE Transportation). Inizialmente, venne considerata di fare una versione dell'ICBM basato a terra ma questi progetti vennero scartati nel 1996 in favore di un dispiegamento completamente navale.\nIl \"M45\" differisce dal predecessore per la sua maggiore portata (6.000\u00a0km vs. 4.000\u00a0km), la sua maggiore precisione, per le sue capacit\u00e0 di penetrazione e per le nuove testate TN 75. Ogni missile trasporta 6 MIRV, ciascuno armato con delle testate nucleari di 100 kT.\nIl \"M45\" ha registrato una precisione di 350 m CEP usando un sistema di navigazione inerziale unitamente con un controllo computerizzato. Sar\u00e0 sostituito dal missile M51, attualmente in fase di sviluppo, che dovrebbe essere introdotto dal 2010.\nTest.\nNel marzo 1986, un missile M4 venne lanciato e percorse 6.000\u00a0km fino al suo obiettivo; pare che fosse il primo volo di prova del \"M45\".\nLa notte tra il 1-2 giugno 2004, il sottomarino della classe \"Le Triomphant\" \"Le Vigilant (S 618)\" lanci\u00f2 una versione del \"M45\" dal sud della Bretagna; il missile colp\u00ec il suo obiettivo nei pressi della Guyana francese."}
{"id": "770817", "revid": "22475", "url": "https://it.wikipedia.org/wiki?curid=770817", "title": "Joy", "text": ""}
{"id": "770819", "revid": "599013", "url": "https://it.wikipedia.org/wiki?curid=770819", "title": "Emu", "text": ""}
{"id": "770820", "revid": "10369", "url": "https://it.wikipedia.org/wiki?curid=770820", "title": "Diritti reali di godimento", "text": ""}
{"id": "770829", "revid": "217", "url": "https://it.wikipedia.org/wiki?curid=770829", "title": "Invariante di Lorentz", "text": ""}
{"id": "770830", "revid": "1543377", "url": "https://it.wikipedia.org/wiki?curid=770830", "title": "Unione dei Teatri d'Europa", "text": "L'Unione dei Teatri d'Europa \u00e8 un'associazione a scopo culturale europea.\nStoria.\nL'associazione \u00e8 stata fortemente voluta da Jack Lang e dal regista italiano Giorgio Strehler, che in particolare si adoper\u00f2 per la creazione dell'associazione al fine di riunire produzioni spettacolari e lavori artistici europei sotto il segno degli scambi culturali e della formazione di un'identit\u00e0 culturale comune.\nLa nascita dell'associazione avvenne nel 1990 ed era originariamente composta da un circuito formato da sette teatri: il Piccolo Teatro di Milano per l'Italia, l'Od\u00e9on di Parigi per la Francia, il Teatre Lliure di Barcellona per la Spagna, il Deutsches Theater di Berlino e il D\u00fcsseldorfer Schauspielhaus di D\u00fcsseldorf per la Germania, il Kungliga Dramatiska Teatern di Stoccolma per la Svezia ed il Katona J\u00f3zsef Sz\u00ednh\u00e1z di Budapest per l'Ungheria.\nL'associazione si prefisse come scopo l'unione dei saperi e delle culture attraverso una serie di scambi culturali, tourn\u00e9e, pubblicazione di riviste e di monografie, creazione di spettacoli, premi internazionali e festival teatrali. Ogni anno, infatti, si svolge in una delle citt\u00e0 che ospita uno dei teatri d'Europa, un festival con la presentazione di alcuni lavori di interesse internazionale.\nL\"'Unione dei Teatri d'Europa\" \u00e8 organismo associato e sostenitore del Premio Europa per il Teatro.\nOrganizzazione.\nL'organizzazione prevede l'adesione spontanea di teatri, organismi teatrali e persone fisiche. Mentre i primi si devono impegnare con una produzione di spettacoli, le persone fisiche si adoperano per il progetto lavorando singolarmente senza appartenere obbligatoriamente ad un organismo teatrale definito."}
{"id": "770835", "revid": "52463", "url": "https://it.wikipedia.org/wiki?curid=770835", "title": "KISS (gruppo musicale)", "text": ""}
{"id": "770874", "revid": "306856", "url": "https://it.wikipedia.org/wiki?curid=770874", "title": "Ireneo Aff\u00f2", "text": "Biografia.\nNacque a Busseto nel 1741: notando la sua precoce inclinazione al disegno e alla poesia, il padre decise di affidarlo alla bottega del pittore Pietro Balestra, ma ne venne presto allontanato; studi\u00f2 quindi \"belle lettere\" presso il medico concittadino Buonafede Vitali, dando prova di buona capacit\u00e0 nella composizione di versi.\nEntr\u00f2 in seguito come frate nel ramo della \"Regolare Osservanza\" dell'ordine francescano e, accanto alla poesia (compose una \"Canzone alla Vergine Assunta\" e un poema sull\"'Arca di No\u00e8\"), inizi\u00f2 a coltivare gli studi di erudizione, conducendo lunghe ricerche d'archivio nelle citt\u00e0 dove svolgeva servizio pastorale. Il duca Ferdinando di Borbone lo invi\u00f2, quale docente di filosofia, a Guastalla, dove cur\u00f2 l'edizione di due codici con l'\"Orfeo\" di Angelo Poliziano appena scoperti nell'archivio di \"Santo Spirito\" a Reggio Emilia; cur\u00f2 poi l'edizione critica delle opere poetiche di san Francesco d'Assisi. La sua opera maggiore in campo letterario \u00e8 comunque rappresentata dai primi cinque volumi delle \"Memorie degli scrittori e letterati parmigiani\" (1789 - 1797).\nNel 1778 venne richiamato a Parma come \"vice\" del bibliotecario di Corte Paolo Maria Paciaudi, direttore della Biblioteca Palatina, a cui succedette nel 1785, e diviene storiografo ufficiale del ducato e professore onorario di storia presso l'universit\u00e0 cittadina: nel 1792 inizia la pubblicazione dei quattro volumi della \"Storia della citt\u00e0 di Parma\".\nMor\u00ec nel convento della sua citt\u00e0 natale dopo aver contratto la febbre petecchiale portando i conforti religiosi ad un ammalato."}
{"id": "770918", "revid": "54253", "url": "https://it.wikipedia.org/wiki?curid=770918", "title": "Pizza Margherita", "text": "La pizza Margherita \u00e8 la tipica pizza napoletana, condita con pomodoro, mozzarella (tradizionalmente \u00e8 usato il fior di latte, non quella di bufala), basilico fresco, sale e olio; \u00e8, assieme alla pizza marinara, la pi\u00f9 popolare pizza italiana.\nRappresenta sicuramente il simbolo per antonomasia (tra i tanti gusti) del patrimonio culturale e culinario italiano, diffusa per la sua fama in tutto il mondo e in tutte le sue varianti.\nStoria.\nSecondo una diffusa credenza, nel giugno 1889 per onorare la Regina d'Italia, Margherita di Savoia, il cuoco Raffaele Esposito della Pizzeria Brandi invent\u00f2 una pietanza che chiam\u00f2 proprio \"Pizza\" \"Margherita\" (con riferimento al fatto che il termine \"pizza\", allora sconosciuto al di fuori della citt\u00e0 partenopea, indicava quasi sempre le torte dolci), dove i condimenti salati capitatigli tra le mani, pomodoro, mozzarella e basilico, rappresentavano addirittura gli stessi colori della bandiera italiana.\nSecondo recenti studi a carattere filologico, per\u00f2, la storia della pizza Margherita preparata da \u201cBrandi\u201d per la prima volta sarebbe un \u201cfalso storico\".. Il filologo Emmanuele Rocco, nel secondo volume del libro Usi e costumi di Napoli e contorni descritti e dipinti di Francesco De Bourcard pubblicato nel 1858, scrisse di varie combinazioni di condimento con diversi ingredienti tra i quali basilico, \u201cpomidoro\u201d e \u201csottili fette di muzzarella\u201d:\n \u00c8 plausibile che le \"sottili fette di muzzarella\", non a dadini come si usa oggi, formassero i petali di una margherita una volta disposte sulla salsa di pomodoro.\nInoltre, gi\u00e0 nel 1830, un certo \"Riccio\", nel libro \"Napoli, contorni e dintorni\", aveva descritto una pizza a base di pomodoro, mozzarella e basilico."}
{"id": "770933", "revid": "287204", "url": "https://it.wikipedia.org/wiki?curid=770933", "title": "Giuseppe Berneri", "text": "Biografia.\nNon si sa molto della vita di Berneri. Nato e vissuto a Roma, fu membro di diverse accademie letterarie del suo tempo, e soprattutto segretario dell\"Accademia degli Infecondi\", intesa a promuovere un teatro edificante religioso. Cortigiano di casa Rospigliosi, fu autore di drammi sacri e di commedie. Il suo prodotto principale \u00e8 il \"\"Meo Patacca ovvero Roma in feste nei trionfi di Vienna)\", un poema eroicomico in ottave, scritto in romanesco.\nNel 1701, l'anno della morte, cur\u00f2 l'allestimento di una rappresentazione tratta dal suo poema eroicomico (\"Intermedio nuovo con Meo Patacca, Nina e Menico, da recitarsi in qualsivoglia commedia e ricreazione\"\")."}
{"id": "770937", "revid": "2176804", "url": "https://it.wikipedia.org/wiki?curid=770937", "title": "Biancomangiare", "text": "Il biancomangiare o bianco mangiare \u00e8 un dolce tipico inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). \u00c8 una preparazione diffusa in tutta Italia, soprattutto in Sicilia e in Sardegna.\nNome.\nIl biancomangiare, conosciuto anche in francese come \"blanc-manger\", in catalano \"menjar blanc\" o in passato \"blanche mangieri\", \"balmagier\", \"bramag\u00e9re\", in siciliano \"bbiancumanciari\" e in sardo \"papai-biancu\", deriva il suo nome dal colore bianco dei suoi ingredienti principali: latte e/o mandorle macinate. In Turchia e in tutto il Medio Oriente \u00e8 conosciuto e preparato allo stesso modo sin da tempi remoti; anche il nome della pietanza \u00e8 la traduzione letterale, dall'arabo, di \"biancomangiare\".\nStoria.\nIl biancomangiare era una pietanza preparata gi\u00e0 in epoca medievale durante il XIII secolo. Importata presumibilmente dagli Arabi, si diffuse in molte parti del Mezzogiorno italiano, particolarmente in Sicilia, dove se ne conserva ancora la tradizione. Tuttavia i primi ricettari occidentali a proporre questo genere di ricette sono riconducibili ad alcune aree dell'Italia meridionale: si tratta rispettivamente del \"Liber de Coquina\" e dei manoscritti oggi noti con il nome di \"Anonimo Meridionale\", entrambi redatti tra XIII e XIV secolo alla corte di Napoli, dove sono presenti alcune ricette di \"bianco mangiare\" chiaramente ispirate alla cucina araba di quei secoli. Il \"mangiare bianco\" \u00e8 descritto inoltre nel \"Libro novo\" del gentiluomo Cristofaro di Messisbugo, a servizio presso la corte ferrarese. Questa pietanza \u00e8 anche citata tra quelle preparate da Matilde di Canossa per riappacificare papa Gregorio VII ed Enrico IV di Franconia. Viene inoltre riportato nella \"Descrizione del pranzo di nozze tra Maria de' Medici e Enrico IV di Francia\", redatta da Michelangelo Buonarroti il giovane .\nSecondo un'altra teoria, il dolce avrebbe avuto origine in Francia, e che si sarebbe diffuso da l\u00ec in tutta Europa lungo il tredicesimo secolo.\nNei primi ricettari, il biancomangiare era salato, e conteneva petti di pollo o cappone, mandorle, latte e lardo. La ricetta divenne popolare anche in epoca rinascimentale, quando il biancomangiare veniva consumato durante i banchetti e preparato usando la carne bianca o del pesce e, con molte probabilit\u00e0, utilizzando abbondanti quantit\u00e0 di zucchero.\nLa ricetta \u00e8 riportata da Pellegrino Artusi nel suo famoso libro \"La scienza in cucina e l'arte di mangiar bene\".\nVarianti.\nIn Italia \u00e8 tipico della Sicilia, in particolare dell'antica contea di Modica e nelle colline del Platani, ma \u00e8 molto diffuso anche in Valle d'Aosta. In genere la preparazione prevede l'uso del latte, mentre quella modicana \u00e8 preparata con il latte di mandorla. Nella variante delle colline del Platani vi \u00e8 l'uso di amido di frumento e scorza di limone oltre alla bacca di vaniglia, cos\u00ec da avere un dolce pi\u00f9 leggero vista la sostituzione della farina con l'amido di frumento e con un retrogusto di limone. La ricetta ragusana include anche il limone, la cannella e il miele ibleo. Oltre alla versione dolce vi sono anche alcune versioni salate."}
{"id": "770939", "revid": "287204", "url": "https://it.wikipedia.org/wiki?curid=770939", "title": "Nicol\u00f2 Bettoli", "text": "Al servizio di Maria Luigia d'Austria, progett\u00f2 il celebre Teatro Regio di Parma (1821) e le maggiori opere pubbliche fatte realizzare dalla duchessa nei suoi Stati.\nBiografia.\nFiglio di Luigi e di Luigia Salati, studi\u00f2 presso l'Accademia di belle arti di Parma, ma non pot\u00e9 frequentare regolarmente i corsi a causa degli eventi bellici nel 1795.\nFrequent\u00f2 lo studio di Donnino Ferrari, allievo del Ennemond Alexandre Petitot, e si mise in luce nel 1805, presentando il progetto di un albergo dei poveri ad un concorso di architettura bandito dall'Accademia di Belle Arti, vincendo il secondo premio.\nNel 1813 fu incaricato da una societ\u00e0 borghigiana della progettazione del teatro dell'opera di Fidenza, che fu tuttavia completato solo nel 1861 dall'ingegner Antonio Armanetti, che apport\u00f2 varie modifiche al disegno originario.\nProfessore di statica all'Accademia e, dal 1816, architetto di Corte sotto il ducato di Maria Luigia d'Austria, segn\u00f2 con la sua opera tutta l'architettura parmense della prima met\u00e0 del secolo: cur\u00f2 il restauro dei monumenti cittadini (il Teatro Farnese, la Camera di San Paolo, Santa Maria del Quartiere); cur\u00f2 con Paolo Toschi l'allestimento della galleria destinata ad ospitare la Pinacoteca Borbonica tornata da Parigi e le opere recentemente acquisite da Maria Luigia (l'attuale Galleria Nazionale).\nNel 1819 fu incaricato dalla duchessa del progetto dell'ampliamento del Casino dei Boschi di Sala Baganza, ove realizz\u00f2 il lungo colonnato della \"Prolunga\" e il \"Casinetto\" e sopraelev\u00f2 la villa.\nNel 1821 inizi\u00f2 la progettazione del Teatro Regio, destinato a sostituire gli ormai obsoleti Teatro Farnese e il Teatro Ducale della Riserva: finito nel 1827, venne inaugurato nel 1829. La costruzione, di ispirazione classica e rinascimentale all'esterno, \u00e8 all'interno modernissima e armoniosa in ogni sua parte: attraverso tre cavalcavia (dei quattro progettati), il teatro era collegato al palazzo ducale e a costruzioni a uso del teatro stesso.\nSempre per Maria Luigia il Bettoli ricostru\u00ec il Palazzo Ducale (1833, distrutto durante la II guerra mondiale), con a fianco il Palazzo delle Poste Ducali (che in seguito divenne sede della Provincia). Progett\u00f2 il salone della Biblioteca Palatina (1834, chiamato ora \"Sala di lettura Maria Luigia\"), la biblioteca privata (1838 - 1839, distrutta anch'essa in guerra) e riadatt\u00f2 (1836-1837) il Palazzo Ducale di Colorno.\nEresse anche le Beccherie di piazza Ghiaia, destinate in origine ad ospitare le botteghe dei macellai (demolite nel 1928, in seguito al piano di interventi urbanistici deciso dal sindaco Mariotti, per la costruzione del Lungoparma); era considerato uno dei pi\u00f9 pregevoli edifici neoclassici della regione.\nComplet\u00f2 la costruzione del Palazzo Imperiale dell'Arena (1836 - 1847), attuale sede del convitto nazionale Maria Luigia, di cui ricostru\u00ec la facciata neoclassica e a cui aggiunse un vasto cortile e nuove ali; progett\u00f2 (1844) la nuova sede dell'Universit\u00e0 degli Studi, completata dal figlio Luigi, e poi adibita a sede del Tribunale di Parma.\nDiede a Parma un volto omogeneo, caratterizzato da una classica lineare semplicit\u00e0, non scevro per\u00f2 di alleanze di stampo francese, memore del Petitot e ravvivato dal giallo ocra delle facciate, che non discordava dal cotto caro ai Farnese."}
{"id": "770940", "revid": "339392", "url": "https://it.wikipedia.org/wiki?curid=770940", "title": "Niccol\u00f2 Bettoli", "text": ""}
{"id": "770941", "revid": "22475", "url": "https://it.wikipedia.org/wiki?curid=770941", "title": "Postulato delle rette parallele", "text": ""}
{"id": "770942", "revid": "1005847", "url": "https://it.wikipedia.org/wiki?curid=770942", "title": "Nicol\u00f2 Gallo", "text": "Fu Ministro della pubblica istruzione del Regno d'Italia e Ministro di grazia e giustizia; per breve tempo fu anche Presidente della Camera dei deputati del Regno d'Italia.\nBiografia.\nNasce a Girgenti (Agrigento) il 15 agosto 1849, dai coniugi dottor Gregorio e Maria Restivo. Frequent\u00f2 il locale Seminario, ma poi pass\u00f2 al Regio Liceo, che intanto era stato istituito. Studi\u00f2 legge a Palermo, laureandosi a pieni voti. Subito dopo esercit\u00f2 la professione di avvocato a Girgenti e a Palermo. Nel 1867 inizi\u00f2 la sua carriera politica come consigliere comunale di Girgenti e rimase in consiglio comunale per diversi anni, occupando anche la carica di assessore.\nQualche anno dopo venne eletto consigliere provinciale nel collegio di Bivona e poi di Girgenti e per 14 anni ricopr\u00ec la carica di presidente di tale consiglio.\nAvvocato, docente di Estetica all'Universit\u00e0 di Roma. Eletto per la prima volta alla Camera nella XV legislatura, rappresent\u00f2 ininterrottamente i suoi elettori in tutte le successive legislature sino al 1907. Nel 1892 risult\u00f2 contemporaneamente eletto deputato nei collegi di Sciacca e di Bivona ed opt\u00f2 per quest'ultimo collegio, in cui continu\u00f2 a presentarsi sino fino all'elezione del 1897. Nelle politiche del 1900 fu eletto deputato nel collegio di Foligno, in Umbria, ed in ultimo (dopo il ritiro del barone agrigentino Contarini) fu di nuovo eletto deputato nel collegio di Girgenti.\nAmico e seguace di Zanardelli, entra nel governo di Antonio di Rudin\u00ec come Ministro della pubblica istruzione del Regno d'Italia (dal dicembre 1897 al giugno 1898), lasciando la presidenza della Giunta delle elezioni che aveva ricoperto alla Camera. Riassumer\u00e0 la guida del dicastero dal giugno 1900 al febbraio 1901 nel gabinetto Saracco.\nEletto presidente della Camera il 16 giugno 1900, lascia l'incarico, per tornare all'Istruzione, il 28 dello stesso mese. Dal maggio 1906 al marzo 1907 \u00e8 Ministro di grazia e giustizia del Regno d'Italia nel gabinetto Giolitti.\nSi occup\u00f2 di letteratura componendo liriche, tragedie e saggi critici. Da giovane scrisse poesie patriottiche e produzioni teatrali drammatiche, tra cui \"Cola di Rienz\".\nI suoi studi di etica sociale ebbero un discreto successo nel mondo accademico, in particolare molto apprezzati furono i saggi \"La genesi dell'idea di diritto\" e \"La pena di morte\".\nFu deputato del circondario di Bivona. Il 4 dicembre 1893 il consiglio comunale di Bivona deliber\u00f2 di dargli la cittadinanza bivonese e di intitolargli una delle piazze principali del paese."}
{"id": "770949", "revid": "3831", "url": "https://it.wikipedia.org/wiki?curid=770949", "title": "Semi-rampanti", "text": ""}
{"id": "770957", "revid": "81195", "url": "https://it.wikipedia.org/wiki?curid=770957", "title": "Penicillium chrysogenum", "text": "Il Penicillium chrysogenum \u00e8 un fungo ifomicete caratterizzato da un micelio con conidiofori ramificati all'apice, i cui rami portano catene di conidi (ne risulta nel complesso un aspetto di \"pennello\", in latino \"penicillium\", da cui il nome). \nProduttore di un antibiotico da cui prendono il nome le penicilline."}
{"id": "770958", "revid": "287204", "url": "https://it.wikipedia.org/wiki?curid=770958", "title": "Van Hool AG280T", "text": "Il Van Hool AG280T \u00e8 un modello di filobus articolato costruito completamente in Belgio sul finire degli anni '80.\nGeneralit\u00e0.\nTale modello \u00e8 realizzato da due aziende belghe: la Van Hool di Lier che predispone la cassa portante e l'ACEC, Ateliers de Construction \u00c9lectrique de Charleroi, che fornisce l'apparato elettrico.\nCaratteristiche.\nIl Van Hool AG280T \u00e8 un filosnodato lungo 18 metri con guida a sinistra ed aspetto moderno: frontale con grande parabrezza trapezoidale, grandi finestrini, porte rototraslanti e pianale ribassato.\nDiffusione.\nTale modello, presente solo nella citt\u00e0 di Gent ed instradato sulla sola linea 3, ha segnato nel 1989 il ritorno del filobus nel Belgio:"}
{"id": "770962", "revid": "642594", "url": "https://it.wikipedia.org/wiki?curid=770962", "title": "Marca anconetana", "text": ""}
{"id": "770964", "revid": "13102", "url": "https://it.wikipedia.org/wiki?curid=770964", "title": "Museo della Citt\u00e0 di Ancona", "text": ""}
{"id": "770979", "revid": "767487", "url": "https://it.wikipedia.org/wiki?curid=770979", "title": "Un'anima divisa in due", "text": "Un'anima divisa in due \u00e8 un film del 1993 diretto da Silvio Soldini.\nTrama.\nPietro Di Leo, addetto alla sicurezza di un grande magazzino di Milano, dove lavora come truccatrice anche la ragazza che sta frequentando, \u00e8 separato dalla moglie e con un figlio che vede solo nel fine settimana. \u00c8 un uomo molto insoddisfatto, la cui sofferenza psicosomatica (perdita di sangue dal naso, esplosioni di rabbia, visioni) lascia trasparire una situazione di profondo disagio. Un giorno, per\u00f2, incontra Pabe, una giovane rom che deve allontanare dal magazzino e che poi lascer\u00e0 scappare quando sar\u00e0 sorpresa a rubare un profumo. Dapprima incuriosito, ma poi sempre pi\u00f9 affascinato, Pietro decide di aiutarla, prima dando falsa testimonianza in un processo per furto di cui Pabe era accusata, e poi portandola via da Milano e dalla sua famiglia, scappando insieme in auto senza destinazione, di albergo in albergo. Inizialmente Pabe non si fa toccare, indossa il suo abbigliamento che la identifica come rom a tutti e stenta ad abituarsi a vivere dentro una stanza chiusa, senza chiedere l'elemosina o rubare. Fallita l'esperienza di operaia cucitrice, Pabe viene assunta come cameriera in un albergo quando ha ormai tagliato i capelli, indossato abiti comuni, tolti gli orecchini, e si spaccia per italiana cresciuta con accento greco. Questo accade nell'evolversi della storia sentimentale tra Pietro e Pabe, tra paure intime e imbarazzi pubblici.\nLa loro vita ha una svolta: si trasferiscono ad Ancona e si sposano (non \u00e8 chiaro se sia un matrimonio civile o simbolico), per iniziare una nuova vita. La loro relazione ha l'approvazione dell'ex-suocero di Pietro, che stringe un legame affettivo con la ragazza. Pietro si cala totalmente nella sua nuova vita, non ha pi\u00f9 attacchi psicosomatici, si toglie l'abito borghese e si fa allungare i baffi; Pabe, che era vergine e forse ora \u00e8 anche incinta, \u00e8 innamorata e contenta di lui, ma dall'esterno subisce continuamente violenze morali (la vista di una rom cacciata dal bar dove lei \u00e8 invece seduta perch\u00e9 creduta italiana; l'incontro con un'altra rom in miseria che la ferma chiedendole prima dei soldi e poi, riconosciutala come zingara, cerca di parlarle) e violenze fisiche (un cliente dell'albergo cerca di stuprarla).\nIl suocero di Pietro viene ritrovato morto a letto dalla stessa Pabe che resta sconvolta dalla miseria emotiva del funerale che viene dedicato al vecchio a cui lei si era nel frattempo affezionata (qui c'\u00e8 una bella scena in cui la ragazza descrive cosa significhi la morte e il valore della festa del funerale per gli zingari). Il colpo finale arriva quando il direttore dell'albergo le domanda se sono vere le voci che circolano sulla sua reale identit\u00e0 etnica, perch\u00e9 in tal caso, la prima persona ad essere sospettata di eventuali furti, sarebbe lei. A questo punto Pabe lascia l'appartamento senza lasciare alcun avviso a Pietro (tranne la catenina che dall'inizio li aveva uniti), torna a Milano al campo nomadi da cui era scappata, ma scesa dal taxi vede che il campo non c'\u00e8 pi\u00f9."}
{"id": "770982", "revid": "1845645", "url": "https://it.wikipedia.org/wiki?curid=770982", "title": "Uni\u00f3n Deportiva Vecindario", "text": "La Uni\u00f3n Deportiva Vecindario \u00e8 una squadra di calcio spagnola con sede a Vecindario, nel comune di Santa Luc\u00eda de Tirajana, nell'isola di Gran Canaria.\nStoria.\nIl club nacque nel 1962 e ha da sempre militato in divisioni inferiori fino al debutto in \"Segunda B\" (la terza serie) nella stagione 2000-2001.\nNel 2005-2006 conquista la prima storica promozione in Segunda Divisi\u00f3n, ottenuta in seguito alla disputa dei play-off grazie al quarto posto in campionato.\nIl 3 settembre 2006 vinse la sua prima partita in \"Segunda Divisi\u00f3n\" sconfiggendo 4-2 il Castell\u00f3n, salvo poi retrocedere al termine della stagione.\nAlla fine della stagione 2014-2015 annuncia lo scioglimento a causa dei debiti accumulati per poi venire rifondata il 6 maggio 2021\nStadio.\nIl campo di gioco del Vecindario \u00e8 il \"Municipal de Vecindario\" con 4.500 posti. Il \"Municipal\" \u00e8 il primo stadio spagnolo in erba artificiale omologato dalla RFEF e dalla LFP per ospitare partite di campionato."}
{"id": "770983", "revid": "767487", "url": "https://it.wikipedia.org/wiki?curid=770983", "title": "Gyroporaceae", "text": "Gyroporaceae \u00e8 una famiglia di funghi basidiomiceti appartenente all'ordine Boletales.\nGeneri di Gyroporaceae.\nIl genere tipo \u00e8 Gyroporus Qu\u00e9l., altro genere incluso \u00e8 Rubinoboletus Pil\u00e1t &amp; Dermek."}
{"id": "770984", "revid": "767487", "url": "https://it.wikipedia.org/wiki?curid=770984", "title": "La regina degli scacchi (film)", "text": "La regina degli scacchi \u00e8 un film del 2002 diretto da Claudia Florio. Il film, ispirato a una storia vera (sono stati cambiati nomi e luoghi), \u00e8 stato girato ad Ancona.\nIl film presenta varie melodie di Rossini, di cui il padre adottivo di Maria Adele \u00e8 esperto. In particolare \u00e8 ricorrente l'Ouverture de \"La Cenerentola\". Le antiche strade di Ancona, per fare da sfondo alla vicenda, appaiono misteriose e nebbiose, simili a quelle di una citt\u00e0 del Nord Europa; le uniche aperture di cielo sereno accompagnano le immagini del porto, che evocano partenze e cambiamenti.\nTrama.\nMaria Adele \u00e8 una ragazza diciassettenne con l'ossessione degli scacchi, per i quali nutre una passione nevrotica, dietro cui si celano le ombre di un passato drammatico. Orfana di madre, vive con il padre, professore di storia della musica. Un giorno scopre casualmente, grazie ad una lettera, di essere stata adottata. Aiutata da Emilio, un giornalista de \"Il Resto del Carlino\", riuscir\u00e0 a rintracciare la vera madre e a ricordare finalmente un episodio della sua primissima infanzia che le permetter\u00e0 di condurre un'esistenza meno tormentata. Alla vicenda si intreccia l'indagine del sopracitato giornalista, indagine che porter\u00e0 a svelare i crimini di pedofilia commessi dal maestro di scacchi di Maria Adele, il quale finir\u00e0 suicida, mentre tra la ragazza ed Emilio nascer\u00e0 l'amore."}
{"id": "770985", "revid": "599013", "url": "https://it.wikipedia.org/wiki?curid=770985", "title": "Gvu", "text": ""}
{"id": "770991", "revid": "599013", "url": "https://it.wikipedia.org/wiki?curid=770991", "title": "Gvb", "text": ""}
{"id": "770995", "revid": "287451", "url": "https://it.wikipedia.org/wiki?curid=770995", "title": "Jenny Luna", "text": "Biografia.\nMaestra elementare, inizia come cantante jazz esibendosi per hobby; viene notata durante un'esibizione dai componenti della Seconda Roman New Orleans Jazz Band, entrando per qualche tempo come voce solista dell'orchestra.\nNel 1955 inizia la carriera solista con lo pseudonimo Tilde Natil, sempre come cantante jazz, che cambier\u00e0 nel 1957 con quello di Jenny Luna durante una tourn\u00e9e in Libano con l'orchestra di Romano Frigeri, gi\u00e0 sassofonista nell'orchestra del maestro Angelini, e che in seguito diventer\u00e0 suo marito.\nIn seguito cambia repertorio debuttando discograficamente come Jenny Luna nel 1958 (dopo aver ottenuto un contratto discografico con la CAR Juke Box del suo scopritore Carlo Alberto Rossi), adottando uno stile moderno assimilabile a quello degli urlatori. Il suo maggior successo \u00e8 \"Alzo la vela\" (1960), tipica canzone estiva.\nDotata di grande voce e musicalit\u00e0, non sfigura interpretando \"Le mille bolle blu\", in coppia con Mina, al Festival di Sanremo 1961.\nL'anno seguente torna al Festival di Sanremo presentando i brani \"Cose inutili\" e \"Conta le stelle\", che non vengono ammessi alla serata finale.\nNello stesso anno partecipa al Cantagiro con \"A chi darai i tuoi baci?\" e al Gran Festival di Piedigrotta dove interpreta il brano \"Tu iste a Surriento\" in coppia con Bruno Venturini e \"'A rundinella e 'o mandulino\" in coppia con Enzo Del Forno.\n\u00c8 inoltre ospite fissa della trasmissione televisiva \"Il paroliere questo sconosciuto\", condotta da Lelio Luttazzi.\nAppare in piccole parti nei film \"Rocco e le sorelle\" (1961) e \"Questo pazzo, pazzo mondo della canzone\" e \"008 Operazione ritmo\" di Tullio Piacentini (1965).\nPassata alla ARC, nel 1964 partecipa a Biblioteca di Studio Uno del Quartetto Cetra (regia di Antonello Falqui), nella parodia di I tre moschettieri di Alexandre Dumas della terza puntata, interpretando Costanza, la dama della regina innamorata di D'Artagnan (Alberto Lupo); sempre nello stesso anno ottiene un buon successo con \"Chiodo scaccia chiodo\", tradotto anche in spagnolo come \"Un clavo saca otro clavo\".\nL'anno successivo partecipa al Festival delle Rose 1965 con \"Ti voglio pi\u00f9 bene di prima\" e \"Ma tu che ne sai\".\nNel 1967 propone ad Un disco per l'estate il brano \"Di qui\".\nAltri pezzi interpretati dalla cantante, spesso \"cover\" di canzoni conosciute: \"Folle banderuola\", \"Musetto\", \"24 mila baci\", \"Non ho l'erre per\u00f2\" (nel film \"Audace colpo dei soliti ignoti\" del 1959, diretto da Nanni Loy), \"Tintarella di luna\", \"Quelqu'un viendra demain\", \"Non t'innamorare\", \"Alzo la vela\", \"Sola nel sole\", \"Qua qua te quiero\".\nParticolarmente suggestiva l'esecuzione di \"Non mi pentir\u00f2\", la versione italiana, arrangiata da Luis Bacalov, di \"Walk On By\", un successo di Burt Bacharach interpretato in inglese da Dionne Warwick.\nPoco prima di concludere la sua carriera artistica, present\u00f2 alla selezione \"Nuove Canzoni Rai Uncla\" il brano \"Ridi con me\" di Italo Salizzato-Domenico Rossi.\nNel 1969 si ritira dal mondo dello spettacolo per riprendere il lavoro di insegnante di scuola materna.\nDiscografia parziale.\nSingoli.\nSingoli Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "770996", "revid": "287204", "url": "https://it.wikipedia.org/wiki?curid=770996", "title": "Gyroporus", "text": "Gyroporus \u00e8 un genere di funghi basidiomiceti appartenente alla famiglia Gyroporaceae.\nSpecie di \"Gyroporus\".\nLa specie tipo \u00e8 \"Gyroporus cyanescens\" (Bull.) Qu\u00e9l., le altre specie incluse sono:"}
{"id": "771005", "revid": "17654", "url": "https://it.wikipedia.org/wiki?curid=771005", "title": "Maria Clotilde Frigeri", "text": ""}
{"id": "771008", "revid": "466539", "url": "https://it.wikipedia.org/wiki?curid=771008", "title": "Segunda Divisi\u00f3n (Spagna)", "text": "La Segunda Divisi\u00f3n (in lingua spagnola \"Seconda Divisione\") \u00e8 per importanza il secondo campionato professionistico del calcio spagnolo. \u00c8 gestita dalla Liga de F\u00fatbol Profesional (LFP).\nPer ragioni di sponsorizzazione commerciale, dal 2008 al 2016 ha preso il nomignolo di \"Liga Adelante\", dal 2016 al 2019 ha utilizzato il marchio \"LaLiga 1|2|3\" e dal 2019 utilizza il marchio \"LaLiga SmartBank\".\nFormula.\nLa formula del torneo \u00e8 molto simile a quella del campionato di \"Primera Divisi\u00f3n\" e di ogni altro campionato in tutto il mondo, ovvero ogni squadra gioca contro le altre squadre per due volte in match di andata e ritorno, per un totale di 42 partite.\nAlla fine del campionato le prime due squadre in classifica vengono promosse in \"Primera\" direttamente, mentre dalla stagione 2010-2011 si disputano i play-off tra la 3\u00aa, la 4\u00aa, la 5\u00aa e la 6\u00aa classificata per assegnare la terza promozione. Le ultime quattro retrocedono in \"Segunda B\".\nLa formula per la promozione \u00e8 mutata negli anni Duemila. In precedenza venivano promosse direttamente soltanto due squadre, mentre la terza e la quarta in classifica si contendevano il salto nella massima categoria in una partita ad eliminazione diretta da disputarsi rispettivamente contro l'ultima e la penultima del campionato di \"Primera Divisi\u00f3n\".\nLe squadre.\nSono 168 i club ad aver preso parte alle 90 stagioni della Segunda Divisi\u00f3n dal 1928-1929 al 2021-2022 (in grassetto le partecipanti all'edizione 2021-2022):"}
{"id": "771010", "revid": "416175", "url": "https://it.wikipedia.org/wiki?curid=771010", "title": "David Servan-Schreiber", "text": "Biografia.\nFiglio del noto giornalista (fondatore de \"L'Express\"), scrittore, imprenditore e uomo politico Jean-Jacques Servan-Schreiber (autore del libro \"La sfida americana\" e segretario, per breve tempo, del Partito Repubblicano, Radicale e Radical-Socialista), ha studiato medicina all'ospedale Necker di Parigi, dove nel 1980 ha aperto un laboratorio di microinformatica con i primi computer Apple II. Quindi, ha proseguito la sua formazione medica in Quebec, dapprima alla Laval University e poi alla McGill University, dove si \u00e8 specializzato in psichiatria. Nel 1991 ha conseguito un Ph.D. in intelligenza artificiale presso la Carnegie Mellon University, dove ha utilizzato le reti neurali per studiare i meccanismi neuronali alla base di patologie psichiatriche come la depressione e la schizofrenia.\nStudi, attivit\u00e0 e sperimentazioni.\nIl suo principale argomento di ricerca \u00e8 stato stabilire un legame fra le neuroscienze e la psicanalisi.\n\u00c8, inoltre, stato membro dell'organizzazione \"Medici Senza Frontiere\", interrompendo a volte le sue ricerche per passare qualche settimana in un paese del terzo mondo dove l'organizzazione riteneva che la situazione sanitaria fosse particolarmente critica.\nA Pittsburgh si sono svolti la maggioranza dei suoi studi sulle medicine alternative applicate alle patologie psichiche, in sostituzione o affiancate alla psicoanalisi e agli psicofarmaci. \u00c8 stato anche professore universitario di psichiatria clinica, co-direttore del laboratorio di neuroscienze di Pittsburgh, insegnante all'Istituto dell'EMDR francese e professore aggiunto di Oncologia generale al centro Anderson, Universit\u00e0 del Texas e presidente onorario di numerosi istituti.\nMalattia e morte.\nNel 1992, a 31 anni, scopr\u00ec di avere un cancro al cervello: gli diedero pochi mesi di vita, ma lui riuscir\u00e0 invece a vivere 19 anni in buone condizioni. Il cancro che lo colp\u00ec era una forma grave di astrocitoma di IV stadio, che, in recidiva, degener\u00f2 in glioblastoma, un tumore incurabile che solitamente porta alla morte in 1-3 anni. La sua sopravvivenza record (19 anni), che avviene in meno dell'1 % dei pazienti con questa tipologia di malattia, \u00e8 stata da lui attribuita al proprio stile di vita, che definir\u00e0 \"anticancro\".\nRiusc\u00ec a guarire una prima volta grazie a numerose cure (chirurgia, radioterapia e chemioterapia) nel 1993. Affianc\u00f2 il tutto allo stile di vita e di dieta, da lui ideato, che defin\u00ec \"anticancro\". Tuttavia, ebbe una recidiva e un aggravamento nel 2000 e una successiva remissione, grazie alla radioterapia, il che gli permise di continuare i suoi lavori ed ottenere il successo mondiale nei 10 anni seguenti.\nNel 2010 ha avuto un ritorno della malattia (IV stadio di glioblastoma ai lobi frontali) e quasi inoperabile, e l'anno seguente \u00e8 stato sottoposto ad un intervento chirurgico sperimentale alla zona colpita, seguito da una nuova radioterapia con alcuni metodi innovativi (come l'impianto di piccole sorgenti radioattive nella zona del cervello colpito) e da alcune cure, anch'esse sperimentali, basate sull'immunoterapia dei tumori (in particolare una sorta di \"vaccino\" integrando i globuli bianchi con le cellule cancerose). Dopo un lieve miglioramento, nel 2011 il tumore ha cominciato per\u00f2 a crescere di nuovo e il ricercatore \u00e8 deceduto mentre si trovava nella casa di famiglia a F\u00e9camp; dopo il trasferimento in ospedale a seguito di un aggravamento improvviso, \u00e8 morto all'et\u00e0 di 50 anni dopo tre giorni di coma, secondo quanto dichiarato dai fratelli (Franklin, \u00c9mile ed Edouard) e dagli altri familiari. Servan-Schreiber aveva tre figli: Alexander detto \"Sacha\" (dalla prima moglie Olga Tereshko, nel suo libro \"Anticancro\" chiamata Anna), nato nel 1995, Charlie e Anna (dalla seconda moglie, Gwena\u00eblle Briseul).\nLa sua tomba si trova, insieme a quella del padre e del nonno, al cimitero di Veulettes-sur-Mer, residenza estiva della famiglia Servan-Schreiber.\nIl metodo \"anti-cancro\".\nServan rese nota la sua esperienza con la malattia, alla luce dei suoi successivi studi sulla medicina alternativa, solo nel 2007 nel libro \"Anticancro. Prevenire e combattere i tumori con le nostre difese naturali\", in cui sostiene la prevenzione della malattia e delle ricadute, oltre che il supporto alla guarigione, tramite il potenziamento delle difese immunitarie e i cibi che non favoriscono oppure ostacolano la crescita delle cellule cancerose, cose che si possono ottenere, secondo Servan-Schreiber, tramite una dieta adeguata e l'attivit\u00e0 fisica costante. La dieta prevede l'alimentazione povera di \"carboidrati bianchi\" (come lo zucchero e la farina raffinati) e senza eccessivo apporto di proteine animali, in quanto alimenti troppo ricchi di acidi grassi saturi - con l'eccezione del pesce, in particolare il pesce azzurro, che apporta omega-3, che va consumato (anche se consiglia di non superare il 20 % delle proteine di origine animale -, basandola invece su verdura e frutta (i carboidrati \"naturali\"), meglio se coltivati biologicamente (gli alimenti vegetali devono essere almeno l'80 %, secondo questo metodo, ma va limitato l'uso delle patate, soprattutto se non biologiche, in quanto accumulano residui di antiparassitari e fungicidi nel tubero). Consiglia inoltre di usare, per la cottura e soprattutto come condimento, solo olio di oliva e olio di colza, l'utilizzo di t\u00e8 verde, farine integrali, cioccolato fondente, curcuma con pepe, spezie ed erbe aromatiche mediterranee al posto del troppo sale. Studi\u00f2 anche le medicine naturali per la prevenzione chiarendo sempre che, una volta che il tumore si fosse palesato, andava combattuto con cure tradizionali, affiancate per\u00f2 dalla dieta; inoltre suggerisce la meditazione come aiuto per diminuire lo stress.\nI sette metodi terapeutici nella psichiatria di \"Guarire\".\nLe tesi di David Servan-Schreiber sulla medicina alternativa applicata alla psichiatria - basate su esperienza personali e numerosi anni di studi - sono esposte nel suo libro \"best seller\" \"Guarire\" (2003) in cui vengono delineati sette metodi di cura: \nTutte queste tecniche furono da lui usate per la cura di depressione, stress, disturbi d'ansia, sindrome maniaco-depressiva e disturbi da shock post-traumatici.\nLa tecnica di cura dello psichiatra francese (che egli defin\u00ec \"medicina integrale\") risente dell'influsso delle medicine tradizionali cinese e tibetana, degli studi da lui compiuti scientificamente sulla medicina sciamanica, nonch\u00e9 dei lavori occidentali sulle medicine alternative, si basa sulla limitazione degli psicofarmaci (a cui non era, comunque, contrario per principio, ma che riteneva usati spesso a sproposito) per porre, in modo umanistico, la persona nel suo intero (senza separare il fisico dallo psicologico) al centro, e, tramite le interazioni corpo-cervello gi\u00e0 descritte da Freud sul finire della propria vita, riequilibrare la psiche, con possibilit\u00e0 di curare anche gravi patologie.\nInoltre, il suo approccio e le sue teorie, devono molto per sua stessa ammissione, alle idee di Daniel Goleman, Antonio Damasio, Francine Shapiro, Joseph LeDoux e Marshall Rosenberg. \nQueste tecniche sono state anche criticate, per essere descritte troppo semplicisticamente, senza che ci siano stati studi approfonditi.\nScritti.\nDavid Servan-Schreiber fece tesoro delle sue esperienze personali per raccontare a tutti ci\u00f2 che aveva scoperto e studiato sull'insorgenza e sullo sviluppo del tumore.\n\"Guarire\" (2003) fu il suo primo saggio medico. In queste pagine, stress e depressione vengono additati come responsabili dell'insorgenza di malattie varie. Basandosi su rigorosi studi scientifici, portanti avanti nel corso della sua istruzione medica a Pittsburgh, David Servan-Schreiber propone le sue terapie alternative, incentrare a ritrovare un nuovo equilibrio fisico e mentale. Cos\u00ec ci spiega come funzionano i sette metodi terapeutici da lui considerati pi\u00f9 efficaci. Anche le sue opere successive sono marchiate dallo stesso stile. \"Anticancro\" (2008) appare un trattato medico ed un invito generale a prendersi cura del proprio corpo. La sua raccomandazione \u00e8 allora quella di fare appello alle nostre difese naturali e alla volont\u00e0 di vivere per cercare di superare al meglio la malattia. Afferm\u00f2 che il suo non fosse un attacco anacronistico nei confronti delle terapie convenzionali, sottolineando piuttosto come l'affidarsi soltanto a queste sarebbe deleterio e controproducente.\nNonostante la tenacia con cui port\u00f2 avanti le sue teorie, il cancro, in una forma ancora pi\u00f9 aggressiva, non tard\u00f2 a ripresentarsi. Nelle pagine del suo ultimo libro, \"Ho vissuto pi\u00f9 di un addio\" (2011), David si pone delle domande cruciali sul significato profondo della vita e della morte e utilizza il romanzo biografico come un'occasione per dire addio a tutti coloro che lo hanno amato, cercando allora di salutare tutti e partire con un sentimento di pace e connessione."}
{"id": "771012", "revid": "1573940", "url": "https://it.wikipedia.org/wiki?curid=771012", "title": "Zsolt Gyulai", "text": "Alle Olimpiadi di ha vinto due titoli olimpici, nel K1\u00a0500\u00a0m e nel K4\u00a01000\u00a0m. A ha invece vinto la medaglia d'argento nelle stesse gare."}
{"id": "771014", "revid": "31789", "url": "https://it.wikipedia.org/wiki?curid=771014", "title": "Parco del Cardeto", "text": "Il Parco del Cardeto \u00e8 il pi\u00f9 vasto parco urbano di Ancona, aperto nel 2005. A picco sul mare, immerso nella natura, occupa le sommit\u00e0 dei colli Cappuccini e Cardeto e si estende in un'area di circa 35 ettari, tutti a ridosso del centro. Comprende luoghi di valore storico, un ambiente naturale di notevole interesse e numerosi punti panoramici sulla costa alta e sulla citt\u00e0.\nLa zona settentrionale \u00e8 compresa nel rione San Pietro, quella centrale ricade nel rione Cardeto, mentre la zona meridionale \u00e8 parte del rione Adriatico. Il 25 luglio 2010 il parco \u00e8 stato dedicato a Franco Scataglini, in occasione degli 80 anni dalla nascita del poeta..\nStoria del Parco.\nL'iter della realizzazione del parco \u00e8 iniziato nel 1972, quando nei piani urbanistici del Comune tutta l'area venne destinata a verde attrezzato; una tappa davvero importante fu il 1988, quando si individu\u00f2 l'area come complesso ambientale e storico, delineando l'idea del parco. Questo importante traguardo fu raggiunto soprattutto grazie ad un gruppo di cittadini che si erano riuniti costituendo il \"Comitato per il Parco del Cardeto\" il cui presidente era Paolo Luccioni, promotore ed ideatore del gruppo. Il comitato si adoper\u00f2 moltissimo attraverso un'opera di sensibilizzazione della cittadinanza e di raccolta firme. Il parco venne poi inaugurato soltanto nel 2005 e durante l'inaugurazione venne apposta la targa in memoria di Paolo Luccioni, scomparso nove anni prima.\nAll'apertura \u00e8 seguita una lunga polemica tra le associazioni ambientaliste e il Comune di Ancona a proposito della tutela dell'ecosistema dell'area, particolarissimo per un'area verde cittadina, e che rischiava di essere danneggiato da interventi attuati senza le dovute cautele. Alla discussione sul mantenimento della naturalit\u00e0 si sovrappose la questione della destinazione degli edifici abbandonati situati nell'area verde. Attraverso il referendum cittadino del 2005, non valido per il mancato raggiungimento del quorum, i votanti avevano comunque espresso un parere nettamente contrario alla trasformazione in un albergo di un fabbricato in cemento situato nel parco; i voti contrari all'albergo furono circa 20.000. In effetti l'opera non fu poi realizzata.\nNel 2007 \u00e8 stato aperto un altro vasto settore del parco, sul versante del Colle dei Cappuccini affacciato sul Duomo e sull'Anfiteatro Romano; nell'occasione il parco si arricch\u00ec di un ulteriore ingresso, quello di via Birarelli.\nNei pressi della Polveriera Castelfidardo, era prevista l'apertura di nuove strutture a servizio del parco, entro il Laboratorio Pirotecnico, opera ottocentesca dell'architetto Giuseppe Morando; esso \u00e8 costituito da due edifici di cui il pi\u00f9 piccolo, gi\u00e0 restaurato, sarebbe dovuto diventare un Centro di educazione ambientale della Provincia e il pi\u00f9 grande avrebbe dovuto ospitare un museo naturalistico e le sedi delle associazioni ambientaliste. Questi progetti sono stati abbandonati e l'edificio non restaurato \u00e8 ora pericolante.\nAttualmente gli ingressi al parco sono cinque: dal rione Adriatico si accede attraverso il cancello posto al termine di via Panoramica; il rione Cardeto usufruisce degli ingressi di via Volturno, di piazza Martelli e di via Cardeto; dal rione San Pietro si accede al parco attraverso i cancelli di via del Faro e di via Birarelli.\nNatura.\nIl parco del Cardeto rappresenta per Ancona, a pochi passi dal centro storico, una preziosa riserva di verde; molto interessante, anche paesaggisticamente, \u00e8 la presenza delle falesie. La vegetazione \u00e8 costituita in gran parte da macchia spontanea di ginestre, alaterni, biancospini, caprifogli, ornielli, cipressi. Sulle antiche mura e sulle pareti degli edifici esposte a sud crescono piante di violacciocche, capperi e bocche di leone, dalle vistose fioriture. Spettacolare \u00e8 anche la via del Faro quando gli alberi di Giuda sono in fiore; l'imponente fico della Polveriera, gi\u00e0 uno dei monumenti naturali del parco, \u00e8 stato pesantemente danneggiato durante il restauro della Polveriera stessa. Altro esemplare arboreo maestoso, questo fortunatamente ancora intatto, \u00e8 l'ulivo del Campo degli Inglesi, che cresce affacciato sulle mura cinquecentesche del Bastione di San Paolo; deve il suo rigoglio proprio ad una articolazione delle antiche mura che lo ripara dai venti settentrionali. La fauna osservabile comprende alcuni mammiferi tipici della zona collinare marchigiana e uccelli come il gabbiano, il falco pellegrino ed il cormorano.\nCardi e cardellini.\nMonte Cardeto prende nome dalla pianta del cardo, e precisamente dal \"Silybum marianum\", detto in dialetto anconitano \"pincigarelo\", specie che un tempo cresceva abbondante in tutta la zona. I semi di questa pianta danno nutrimento al cardellino, che infatti era frequente in tutto il parco. La stessa immagine scelta come emblema del parco rappresenta un cardellino. Da quando il parco \u00e8 stato aperto al pubblico i cardi e i cardellini sono sempre pi\u00f9 rari, a causa dei tagli dell'erba che impediscono alla pianta di crescere e al volatile di trovare cibo. Ancora per\u00f2 un occhio attento riesce ad ammirare la spinosa pianta in qualche luogo dove il decespugliatore non \u00e8 ancora arrivato e, se \u00e8 periodo di semi, pu\u00f2 osservare il cardellino sfilarli abilmente dal fiore appassito.\nLe fioriture del Campo degli Ebrei.\nLe antiche lapidi del Campo degli Ebrei sono circondante da un prato naturale che evolve spontaneamente da secoli, cosa assai rara in ambito urbano. Un prato naturale si distingue da quelli seminati dall'uomo per il gran numero di specie presenti (ovvero per la maggiore biodiversit\u00e0) e per la presenza di piante pregiate perch\u00e9 tipiche del luogo, le cui fioriture che si susseguono armonicamente nel corso dell'anno. \u00c8 interessante osservare questo prato, specialmente quando vi fioriscono i profumatissimi narcisi tazzetta che annunciano la primavera, oppure le orchidee purpuree che ne segnano il massimo splendore; a settembre i colchici autunnali danno invece l'addio alla bella stagione. Con la recente sistemazione del Campo alcune aree che stavano trasformandosi in roveto sono ritornate a prato e ci\u00f2 \u00e8 certamente un elemento positivo; l'attuale manutenzione irrispettosa della flora, segnata da tagli dell'erba fatti in periodi sbagliati sta portando alla scomparsa delle pregiate piante spontanee da fiore sopra citate.\nAltre specie che danno luogo a fioriture vistose, e che fortunatamente ancora non risentono dei tagli dell'erba indiscriminati, sono l'anemone, la sulla e la pratolina.\nOrchidee spontanee.\nIn tutta l'area, in primavera, fioriscono alcune specie di orchidee spontanee, cosa davvero singolare in un parco compreso entro il perimetro urbano; tra queste l'orchidea purpurea, l'orchidea ape, l'orchidea bombo, l'orchidea screziata. Purtroppo l'attuale gestione della manutenzione e del taglio dell'erba sta rapidamente portando all'estinzione all'interno del Parco del Cardeto di tutte le specie di orchidee spontanee. Tale situazione \u00e8 da imputare alla scarsit\u00e0 di fondi comunali destinati alla cura del verde, che porta gli uffici competenti ad una situazione di continua emergenza e all'impossibilit\u00e0 di rispettare le specie pi\u00f9 rare del parco.\nLe fioriture sulle mura.\nIl Parco del Cardeto \u00e8 attraversato dalla cerchia di mura cinquecentesche, che poggiano sulle pendici meridionali del Colle Cappuccini. Su di esse cresce da secoli una vegetazione rupicola, quasi le mura fossero una falesia marina. \nAlcune delle piante presenti hanno una fioritura spettacolare: i capperi, le violacciocche e le bocche di leone. \u00c8 interessante notare che queste specie crescono solo sulle mura esposte verso sud, ove si crea un microclima pi\u00f9 caldo e a loro favorevole. Il cappero, poi, \u00e8 specie propria solo di regioni pi\u00f9 meridionali e nelle Marche cresce solo in queste particolari condizioni. In giugno la fioritura del cappero \u00e8 davvero spettacolare e si apprezza soprattutto la sera, quando i fiori, che durante le ore pi\u00f9 calde del giorno sembrano appassiti, riprendono vigore ed emanano un fresco profumo. Ammirando la quantit\u00e0 di capperi presente nel Parco del Cardeto non si riesce quasi a credere che questa specie sia inserita tra le piante \"rare e in via di estinzione\" della Regione Marche.\nTestimonianze storiche.\nNella zona centrale del parco.\nCampo degli Ebrei.\nIl Campo degli Ebrei, situato a cavallo tra il colle dei Cappuccini e Monte Cardeto, \u00e8 uno dei luoghi pi\u00f9 suggestivi di Ancona. Vi si trovano 178 cippi funerari con iscrizioni ebraiche che datano dal XV secolo al XIX secolo. \u00c8 tra i cimiteri ebraici pi\u00f9 grandi e meglio conservati d'Europa. L'ampio prato \u00e8 dolcemente inclinato verso Gerusalemme, e tutti i cippi hanno le scritte volte ad est, cos\u00ec come vuole la tradizione. Il prato ha un notevole interesse naturalistico; vedi a proposito il paragrafo \"Le fioriture al Campo degli Ebrei\".\nDai verbali del Senato degli anziani della Repubblica di Ancona si apprende che nel 1428 in localit\u00e0 Cardeto viene concesso un terreno fuori porta San Pietro da destinare a cimitero. Appena quarant'anni dopo viene concesso altro terreno come ampliamento del primo ed ancora nel 1711 la comunit\u00e0 ebraica acquista dal convento di San Francesco alle Scale la \"Possessione del Giardino\", situata nella stessa localit\u00e0. Non si ha notizia di dove fosse un precedente cimitero, ma doveva pur esserci dal momento che la comunit\u00e0 dorica era certamente presente gi\u00e0 prima del 1000.\n\u00c8 a picco sul mare, tanto che, col passare dei secoli, molti cippi sono precipitati dall'alto dirupo costantemente sottoposto all'erosione marina; nel corso dell'ultimo restauro della zona, i cippi caduti sono stati recuperati e ricollocati nella parte bassa del Campo.\nL'ex Caserma Villarey.\nL'ex caserma Villarey ospita la facolt\u00e0 di Economia dell'Universit\u00e0 Politecnica delle Marche, e rappresenta un palazzo ottocentesco completamente ristrutturato, sito nei pressi di uno degli ingressi del parco; secondo il progetto originale, la caserma sarebbe dovuta divenire l'entrata principale per i visitatori, ma alla fine i locali furono ceduti all'allora Universit\u00e0 degli Studi di Ancona. Progettista dell'edificio militare fu Giuseppe Morando, autore di gran parte delle fortificazioni cittadine nel periodo in cui Ancona era piazzaforte di prima classe del Regno d'Italia.\nAl Colle dei Cappuccini.\nCampo degli Inglesi.\nOltre al Campo degli Ebrei si trova nel parco anche un'altra antica area cimiteriale, riservata per\u00f2 ai protestanti; essa \u00e8 detta fin dalla sua istituzione \"Campo degli Inglesi\" e vi hanno trovato sepoltura membri delle varie confessioni protestanti presenti in citt\u00e0 e non solo gli Inglesi. Si trova sul colle dei Cappuccini, e precisamente all'interno del cinquecentesco bastione di San Paolo; si affaccia panoramicamente sul centro cittadino e sulle colline che lo delimitano a sud. Al suo interno sono rimaste ancora alcune lapidi ombreggiate da un maestoso ulivo.\n\u00c8 stato istituito dopo la Restaurazione in seguito alle nuove norme igieniche riguardanti le sepolture introdotte in Italia durante il periodo napoleonico. Esisteva nei pressi anche un \"Campo dei Greci\", per i cittadini di religione ortodossa; l'esistenza di aree cimiteriali dedicate alle varie religioni testimoniano il cosmopolitismo dell'Ancona ottocentesca. \u00c8 visitabile solo dopo prenotazione.\nBastione di San Paolo.\nLa sommit\u00e0 del Colle dei Cappuccini \u00e8 ancora bordata dalle mura cinquecentesche della citt\u00e0, che si articolano in due tratti rettilinei (cortine) e nel Bastione di San Paolo, opera cinquecentesca di Antonio da Sangallo il giovane. Al suo interno \u00e8 ancora oggi visitabile (su prenotazione) una rete di sotterranei caratterizzati da ambienti ampi con elementi architettonici di grande interesse storico: casematte, corridoi d'ascolto, sfiatatoi, feritoie, troniere, posterule. L'uso decorativo del mattone faccia a vista con modanature e cornici rende il complesso ipogeo ancor pi\u00f9 interessante.\nDopo il 1861, anno della proclamazione del Regno d'Italia, i sotterranei del bastione furono utilizzati alternativamente come deposito munizioni, magazzino, ricovero per salmerie e, pochi anni dopo (1883) come locali per la confezione delle cariche. Durante la Seconda Guerra Mondiale i sotterranei del bastione furono usati come rifugio antiaereo per la popolazione (con entrata su via Goito attraverso un accesso ricavato da una troniera) sia per i militari, che entravano dall'interno; una porta separava le due aree. Il 6 giugno 1944 un aereo delle forze alleate sganci\u00f2 una bomba che colp\u00ec lo spigolo meridionale del bastione, uccidendo cinque soldati e facendo crollare nel sottostante Campo degli Ebrei blocchi interi della muratura, ancor oggi visibili.\nIl faro vecchio.\nIl vecchio faro di Ancona, sorge sulla sommit\u00e0 del colle dei Cappuccini, nel punto pi\u00f9 panoramico del parco. Fu costruito, come ricorda la grande lapide posta sul monumento, su volont\u00e0 di papa Pio IX nel 1860. Dalla cima della torre si pu\u00f2 godere di un ampio panorama sul centro storico, sul porto, sulla cattedrale di San Ciriaco ed sulla forma a \"gomito\" del territorio della citt\u00e0, (ank\u00f2n), che d\u00e0 il nome alla citt\u00e0.\nNel corso degli anni la struttura ha subito vari danni, sia per i due conflitti mondiali sia a causa dei terremoti e degli sfaldamenti del terreno. Per questo, nel 1965 dopo poco pi\u00f9 di cento anni di servizio, un nuovo faro \u00e8 stato edificato a poche decine di metri dal precedente.\nDopo una chiusura di quasi quarant'anni, la ristrutturazione del 2000 aveva dato una nuova vita alla storica torre, simbolo dimenticato della citt\u00e0 dorica; grazie all'opera dei volontari del circolo anconitano di Legambiente, nel giro di quattro anni il faro vecchio \u00e8 stato visitato da migliaia di cittadini e turisti diventando la meta pi\u00f9 apprezzata dell'intero Parco del Cardeto ed una delle principali dell'intera citt\u00e0.\nDal 2005 non \u00e8 possibile visitare il faro vecchio, chiuso per la presenza di un gradino rotto. A causa di un problema di propriet\u00e0 (il monumento appartiene al demanio), il Comune di Ancona non pu\u00f2 occuparsi direttamente della sistemazione della scala, per quanto l'intervento richiesto sia minimo e nonostante il faro di Ancona, nel 2003, sia stato inserito tra i monumenti da restaurare con i fondi del gioco del lotto.\nForte dei Cappuccini.\nGrande interesse nei francesi suscit\u00f2 anche l'area attualmente occupata dai due fari. La sommit\u00e0 del colle dei Cappuccini fu cos\u00ec trasformata in fortezza, sfruttando la preesistente cinta muraria cittadina del Cinquecento e fortificando i terrazzamenti posti tra il colle ed il centro abitato, per cui si ottenne un'efficace retroguardia rispetto al Cardeto, dotata di due bastioni.\nCaserma Stamura, gi\u00e0 convento dei Cappuccini.\nSulle rovine della rocca di San Cataldo, che gli anconetani distrussero nel gennaio del 1383 in quanto segno di sottomissione al potere papale, sorsero nel 1554 la chiesa e il convento dei Cappuccini (dai quali il nome del Colle), nel 1861 espropriati dallo Stato e trasformati nella Caserma Stamura. \nDurante la Seconda Guerra Mondiale, nella Caserma Stamura ebbe sede la Centrale Avvistamento ed Allarme, collegata ad una rete di postazioni d\u2019avvistamento antiaereo e navale presidiata da personale M.A.C.A. (Milizia Artiglieria Contraerea).\nRifugio antiaereo delle Carceri.\nSotto le mura del Parco del Cardeto, a sinistra dell'ingresso via Birarelli, si trova il rifugio della Seconda Guerra Mondiale dove, in seguito al bombardamento alleato della citt\u00e0, il 1\u00ba novembre 1943 trovarono la morte oltre settecento persone, un triste primato in Europa (nella targa precedentemente apposta nel 1961 dal Comune si diceva per errore che essi erano stati trecento), tra i quali le orfanelle dell'istituto Birarelli ed il personale insegnante e dell'istituto, l\u00ec rifugiatisi in cerca di salvezza.\nQuesta targa ricorda a tutti che la pace \u00e8 un grande valore e va ricercata sempre.\nA Monte Cardeto.\nPolveriera Castelfidardo.\nOpera di Giuseppe Morando, fu costruita tra la primavera del 1864 e l'autunno del 1866 in una conca scavata nel colle del Cardeto. Era, insieme alla polveriera napoleonica \"Beato Amedeo\" (sita nell'attuale parco della Cittadella), il pi\u00f9 capiente deposito di polvere da sparo della citt\u00e0. Denominata \"magazzino a polvere alla prova\" (capace cio\u00e8 di resistere alla prova di un bombardamento), prende il nome dalla battaglia risorgimentale, ed \u00e8 stata eretta a supporto della vicina caserma Villarey.\nSi tratta di una costruzione a pianta longitudinale, con dei corridoi laterali e una grande sala centrale a volta la quale fungeva da magazzino delle polveri, lunga 26 metri per una larghezza di 13 che poteva ospitare di polvere da sparo. L'esterno \u00e8 in mattoni a vista con pietra d'Istria ed obl\u00f2, punti di presa d'aria per il complesso sistema di aerazione naturale che aveva lo scopo di tenere asciutta la polvere da sparo. Muri di sostegno decorati delimitano l'invaso esterno dove si trova la costruzione, protetto per la sicurezza da sistemazioni in terra, detti traversoni. La polveriera Castelfidardo, dopo il restauro degli anni 2000, \u00e8 sede di un auditorium ed una sede espositiva. A fianco della Polveriera cresce un gigantesco albero di fico (vedi paragrafo sugli aspetti naturalistici).\nForte Cardeto.\nNel 1799, su influsso ed iniziativa dei francesi che avevano strappato la citt\u00e0 allo Stato della Chiesa, si pose mano alla realizzazione del Forte Cardeto. Questo si presenta piuttosto protetto dalla sua conformazione, dal momento che un lungo fossato ne mantiene nascosta gran parte delle scarpate. \u00c8 composto da due mezzi bastioni (sud-occidentale e nord-orientale) ed un'ulteriore opera di difesa in posizione avanzata, detta dente, posto a met\u00e0 del fossato.\nIl Forte fu collegato al Campo Trincerato dopo l'Unit\u00e0 d'Italia, con la nuova cinta muraria, che si apriva nella porta Cavour, in corrispondenza dell'omonima piazza. \nAll'interno del Parco \u00e8 ancora presente un tratto (detto \"scaglioni\") di questa cinta ottocentesca.\nMuseo Diffuso Urbano.\nIl progetto del Museo Diffuso Urbano di Ancona era sorto dalla volont\u00e0 di far riemergere i numerosi volti della citt\u00e0 attraverso i suoi reperti e monumenti, le vie e le mura, le chiese, le sue storie, le sue diverse e possibili letture, per restituirli alla comunit\u00e0 cittadina di cui sono parte fondamentale e per renderli accessibili anche a chi, venuto in visita in citt\u00e0, desidera conoscerla nella sua complessit\u00e0.\nIl progetto, strategico per il sistema culturale urbano, avrebbe dovuto interessare tutto il centro storico, concentrandosi particolarmente in alcuni siti particolarmente rilevanti. Era stato realizzato un unico itinerario, interno al parco del Cardeto, precisamente dal Campo degli Ebrei: attraverso un'innovativa infrastruttura tecnologica, che sfruttava le potenzialit\u00e0 della rete, ed un articolato sistema informativo, si presentava come un percorso contemporaneamente reale e virtuale, alla ricerca delle tante tracce della presenza ebraica e alla scoperta dell'importanza che questa Comunit\u00e0 ha esercitato nei secoli sulla vita sociale, culturale ed economica della citt\u00e0.\nAll'interno del Parco del Cardeto era stato infatti inaugurato il \"Deposito del Tempo\", accanto al Campo degli Ebrei, dove all'interno di un piccolo edificio i cittadini potevano approfondire, attraverso la postazione multimediale, i contenuti dell'itinerario ebraico o lasciarsi coinvolgere dall'audiovisivo artistico realizzato appositamente per il Cardeto e per il Campo degli Ebrei.\nTutte le strutture del Museo Diffuso Urbano sono dal 2011 in stato di abbandono e chiuse al pubblico."}
{"id": "771016", "revid": "2043126", "url": "https://it.wikipedia.org/wiki?curid=771016", "title": "Segunda Divisi\u00f3n", "text": ""}
{"id": "771018", "revid": "1573940", "url": "https://it.wikipedia.org/wiki?curid=771018", "title": "Attila \u00c1brah\u00e1m", "text": "Ha vinto un titolo olimpico a Seoul 1988 nel K4 1000 e sempre nella stessa gara l'argento a Barcellona 1992."}
{"id": "771020", "revid": "466539", "url": "https://it.wikipedia.org/wiki?curid=771020", "title": "Rostov sul Don", "text": "Rostov sul Don (), comunemente detta Rostov, \u00e8 una citt\u00e0 (1.137.904 abitanti) della Russia europea meridionale, capoluogo dell'omonima oblast'. Sorge sulla riva destra del fiume Don, che le d\u00e0 il nome, ed \u00e8 la pi\u00f9 grande della Russia meridionale.\nPer la sua particolare posizione geografica, Rostov sul Don \u00e8 da sempre un territorio dove convivono popoli diversi, nonch\u00e9 un importantissimo snodo commerciale e infrastrutturale per traffico aereo, ferroviario, automobilistico, fluviale e marittimo: per questo, si suole dire che dalla citt\u00e0 si aprono \u201cle Porte del Caucaso\u201d. Importante polo scientifico e culturale, \u00e8 sede di sette teatri e diversi centri di istruzione (fra cui tre universit\u00e0 a statuto federale). Gi\u00e0 patria storica dei cosacchi, la citt\u00e0 vanta palazzi e chiese di notevole pregio artistico.\nGeografia fisica.\nTerritorio.\nRostov sul Don \u00e8 la pi\u00f9 grande citt\u00e0 della Russia Meridionale con oltre un milione di abitanti (censimento del 2015). Si trova nel Bassopiano sarmatico, alla foce del fiume Don nel Mar d'Azov, ed \u00e8 capoluogo dell'Oblast' di Rostov. Il centro della citt\u00e0 si trova sulla riva destra (europea) del fiume; sulla riva sinistra (asiatica) ci sono alcune imprese industriali e centri commerciali e di intrattenimento noti con il nome di \"\u041b\u0435\u0432\u0431\u0435\u0440\u0434\u043e\u043d\" (Levberdon).\nCitt\u00e0 europea o asiatica?\nIl centro di Rostov sul Don si trova sulla sponda destra del fiume Don e pertanto la citt\u00e0 ricade in Europa. Dal 1958, il confine convenzionale tra Europa e Asia \u00e8 infatti disegnato nei libri di testo russi secondo le raccomandazioni espresse formalmente dalla Societ\u00e0 Geografica Sovietica; tale confine segue la linea che inizia dal Baia della Bajdarata (nel Mar di Kara), prosegue lungo il piede orientale dei Monti Urali, quindi sulle colline del Mugodzhar, sul corso del fiume Emba e sulla depressione del Kuma-Many\u010d e termina infine nel mar d'Azov, nei pressi della foce del Don, lasciando l'Europa sulla sponda destra del fiume e l'Asia su quella sinistra. Questa linea di demarcazione tra Europa ed Asia \u00e8 quella definita ufficialmente dalla zarina di Russia Anna I fin dal 1730, sulla base dei lavori geografici del tedesco Philip Johan von Strahlenberg, appositamente incaricato del problema. Il suo parere fu poi convalidato dagli eminenti geografi Peter Simon Pallas e da Carl Ritter.\nLa convenzione pi\u00f9 comunemente adottata in Italia e in altri paesi segue quasi integralmente quella adottata in Russia, esposta sopra, tranne che per il fiume Ural, identificato come confine al posto del fiume Emba; anche secondo questa convenzione, dunque, Rostov sul Don risulta sorgere su suolo europeo.\nSecondo la convenzione adottata nei testi anglosassoni, con l'importante eccezione dell'Enciclopedia Britannica, il confine euroasiatico, nel tratto tra il Mar Caspio e il Mar Nero, segue lo spartiacque del Caucaso, e non la depressione del Kuma-Many\u010d. Anche in questo caso, comunque, Rostov sul Don risulta essere una citt\u00e0 europea.\nStoria.\nFondata nel 1749, su decreto dell'imperatrice Elisabetta di Russia, nei pressi dell'antica citt\u00e0 di Tana, Rostov \u00e8 sede di un aeroporto e di un'universit\u00e0 ed \u00e8 un importante porto, soprattutto dopo l'apertura del canale Volga-Don.\nLa storia della citt\u00e0 di Rostov sul Don \u00e8 stata da sempre legata al commercio con i paesi vicini e alla difesa dei confini meridionali russi da parte dei cosacchi. A stabilire la collocazione della dogana e del porto nel luogo dove il fiume Temernik confluisce nel Don, fu un decreto dell'imperatrice Elisabetta, il 15 dicembre dell'anno 1749, considerata la data ufficiale di fondazione della citt\u00e0. Nel 1761 vi fu costruita una fortezza.\nRostov sul Don \u00e8 nata come alternativa fluviale o terrestre ai traffici mercantili verso l'allora ben pi\u00f9 importante Taganrog.\nDurante la seconda guerra mondiale la citt\u00e0 sub\u00ec pesanti scontri e danneggiamenti, essendo teatro di guerra.\nLegami storici del Sud della Russia con l'Italia.\nGi\u00e0 nel 1247 mercanti genovesi esportavano dal porto di Tana al Mare d'Azov grano saraceno, frumento, pesce salato, caviale. Nel Quattrocento negozianti veneziani portavano dalla regione del Don frumento, pane, pesce d'acqua dolce, cera. Il primo mercante straniero che ha ricevuto diritto di commerciare a Taganrog fu un raguseo di origine veneta, Savva di Ragusa, beniamino di Pietro il Grande.\nNell'Ottocento, attraverso i porti di Rostov, Taganrog e Azov venivano esportati grandissimi volumi di grano nei paesi del Mediterraneo, soprattutto in Italia. Una variet\u00e0 di grano duro era particolarmente richiesta dagli importatori italiani ed \u00e8 diventata cos\u00ec pi\u00f9 conosciuta sul mercato mondiale dei cereali. Dato che veniva esportata soprattutto dal porto di Taganrog, gli italiani l'hanno chiamata \u201cTaganrog\u201d.\nSociet\u00e0.\nEvoluzione demografica.\n\"Fonte: Mojgorod.ru\"\nLa maggior parte degli abitanti della citt\u00e0 di Rostov sul Don sono russi cristiani che confessano la fede ortodossa, allo stesso tempo la citt\u00e0 viene considerata multietnica. A Rostov sul Don c'\u00e8 perfino un quartiere, Nakhi\u010devan, che fino a poco tempo fa era una citt\u00e0 armena a s\u00e9.\nSport.\nLa principale squadra di calcio locale \u00e8 il . Altra squadra della citt\u00e0 \u00e8 lo SKA Rostov sul Don. La citt\u00e0 ha ospitato i mondiali di calcio del 2018 e per l'occasione \u00e8 stata costruita l'arena di Rostov.\n\u00c8 attiva anche una squadra di pallacanestro, la Lokomotiv Rostov.\nCultura.\nRostov \u00e8 un notevole centro culturale. Nella citt\u00e0 ci sono molti musei, in particolare: il Museo d'etnografia della regione e il Museo delle arti figurative. Vi sono sette teatri, compresi il teatro di prosa Gor'kij, il Teatro musicale di opera lirica e operetta, il Teatro dei giovani spettatori, il Teatro delle marionette, il circo.\nParlando della letteratura non possiamo non citare i nomi di noti artisti quali Anton \u010cechov, Michail Aleksandrovi\u010d \u0160olochov, Aleksandr Isaevi\u010d Sol\u017eenicyn. \u010cechov \u00e8 forse il drammaturgo russo pi\u00f9 conosciuto e popolare all'estero. Oltre ai famosi drammi teatrali: \"Il gabbiano\", \"Zio Vanja\", \"Tre sorelle\", \"Il giardino dei ciliegi\". \u010cechov \u00e8 molto apprezzato per i suoi racconti umoristici e per i famosissimi, in Russia, \"La steppa\", \"La corsia n. 6\" e il misterioso \"Monaco nero\". \u0160olochov, premio Nobel, chiamato tra l'altro \u201cTolstoj del Novecento\u201d, \u00e8 conosciuto e amato innanzitutto per il suo romanzo \"Il placido Don\" dedicato alla tragica storia dei cosacchi del Don o pi\u00f9 largamente alla storia russa dell'inizio del Novecento inclusa la Rivoluzione d'ottobre e la guerra civile del 1918-1922. Lo scrittore Aleksandr Sol\u017eenicyn con la sua \"Ruota rossa\" e i \"Racconti del gulag\" era ed \u00e8 un gran personaggio politico e pubblico dell'epoca sovietica.\nIstruzione.\nA Rostov esistono numerose scuole superiori e istituti, qualche universit\u00e0 (la pi\u00f9 rinomata \u00e8 l'Universit\u00e0 statale che \u00e8 stata fondata nel 1915), il Conservatorio musicale Rachmaninov, la Scuola di belle arti, la scuola di recitazione.\nEconomia.\nLa sua economia \u00e8 basata sull'agricoltura di cereali, su risorse naturali quali il carbone, l'antracite, il petrolio e il gas, sulla presenza di industrie agro-alimentari e metallurgiche e sui numerosi allevamenti di bestiame. Tra le produzioni vi sono grandissimi esportatori di metalli ferrosi e di semi di girasoli, fabbriche e importatori delle industrie leggere e alimentari.\nNella citt\u00e0 hanno sede circa duemila aziende, tra grosse e medie. La pi\u00f9 importante \u00e8 certamente \"RostVertol\", l'unica nel sud della Russia che produce elicotteri e macchinari d'aviazione, la cui storia cominci\u00f2 nel 1939. La RostVertol offre macchinari unici sia per scopi civili (come il trasporto di merci, di medicinali o materiali antincendio) che militari, e al mondo possiamo dire che non esiste niente di analogo. Attualmente si producono M-24 ed M-26 e il famoso \u00abIl Cacciatore Notturno\u00bb.\nAltra impresa famosa \u00e8 la Rostselmash, gigante delle costruzioni di macchine agricole ai tempi dell'Unione Sovietica, che ha ridotto la propria scala a partire dagli anni novanta. Nonostante ci\u00f2 rientra, come in passato, tra le prime cinque ditte al mondo per quanto riguarda la produzione di combinati e macchinari agricoli. Dal momento della fondazione, il 21 luglio 1929, la \u00abRostselmash\u00bb ha distribuito in ben 48 paesi pi\u00f9 di 2,6 milioni di unit\u00e0. Tra le nuove uscite le mietitrebbiatrici \u00abNiva\u00bb, \u00abDon\u00bb, e le loro versioni modificate; l'ultimo modello sono: \u00abVektor\u00bb e l'assoluta novit\u00e0, che gi\u00e0 viaggia per i campi di tutto il nostro paese, la mietitrebbiatrice \u00abAkros\u00bb.\nRostov \u00e8 il punto nevralgico per qualunque tipo di trasporti: aerei, ferroviari, automobilistici, fluviali o marittimi che siano. \u00c8 senz'altro per la sua posizione strategica che si suole dire che da qui si aprono \u201cle Porte del Caucaso\u201d, intendendo con questo che la prossimit\u00e0 della frontiera e l'influenza culturale di vari popoli cominci gi\u00e0 a farsi sentire (anche se in base ai parametri europei la distanza sia ancora notevole). Molto sviluppati sono inoltre l'imprenditoria e il commercio.\nInfrastrutture e trasporti.\nAereo.\nLa citt\u00e0 di Rostov sul Don \u00e8 dotata di un aeroporto civile internazionale, l'Aeroporto di Rostov sul Don, che si trova a 9\u00a0km dalla citt\u00e0. L'Aeroporto Internazionale di Rostov su Don \u00e8 la base di una delle principali compagnie aeree russe l'Aeroflot-Don che collega il capoluogo dell'Oblast' di Rostov con le rotte verso le citt\u00e0 in Russia, negli stati CSI, in Europa, Medio Oriente e in Africa. Inoltre, all'aeroporto effettuano i voli di linea le principali compagnie russe e straniere.\nTrasporti pubblici urbani.\nLa stazione ferroviaria principale \u00e8 quella centrale.\nLa citt\u00e0 \u00e8 servita da una rete tranviaria, da un servizio di bus urbani e mashrutka. Inoltre \u00e8 presente il servizio taxi Uber."}
{"id": "771022", "revid": "1573940", "url": "https://it.wikipedia.org/wiki?curid=771022", "title": "L\u00e1szl\u00f3 Fidel", "text": "Ha vinto un argento a nel K4\u00a01000\u00a0m e diversi titoli mondiali."}
{"id": "771028", "revid": "767487", "url": "https://it.wikipedia.org/wiki?curid=771028", "title": "Lilly Dach\u00e9", "text": "Biografia.\nEmigr\u00f2 negli Stati Uniti nel 1924, trasferendosi dalla nativa Francia a New York City.\nNel 1931 si spos\u00f2 con Jean Despres, produttore di profumi di origine francese, col quale collabor\u00f2 durante il corso della loro vita.\nDivenne famosa principalmente per i suoi tagli di copricapi, quali cappelli e turbanti."}
{"id": "771030", "revid": "124123", "url": "https://it.wikipedia.org/wiki?curid=771030", "title": "Kate Wilhelm", "text": "I suoi romanzi hanno vinto numerosi premi tra cui il premio Hugo per \"Gli eredi della Terra\" (\"Where Late the Sweet Birds Sang\") nel 1977.\nAnche il marito, Damon Knight (1922 - 2002), con cui si era sposata il 23 febbraio 1962, era un noto scrittore ed editore di fantascienza.\nViveva a Eugene nell'Oregon."}
{"id": "771032", "revid": "1573940", "url": "https://it.wikipedia.org/wiki?curid=771032", "title": "\u00c9va D\u00f3nusz", "text": "Ha vinto un titolo olimpico alle Olimpiadi di nel K4\u00a0500\u00a0m, e un argento nel K2\u00a0500\u00a0m in coppia con Rita K\u0151b\u00e1n."}
{"id": "771033", "revid": "287204", "url": "https://it.wikipedia.org/wiki?curid=771033", "title": "Erika M\u00e9sz\u00e1ros", "text": "Figlia di Gy\u00f6rgy M\u00e9sz\u00e1ros, Ha vinto una medaglia d'argento a Seoul 1988 e una d'oro a Barcellona 1992 nel K4\u00a0500\u00a0m."}
{"id": "771034", "revid": "149485", "url": "https://it.wikipedia.org/wiki?curid=771034", "title": "Kinga Czig\u00e1ny", "text": ""}
{"id": "771036", "revid": "436907", "url": "https://it.wikipedia.org/wiki?curid=771036", "title": "Mastroianni", "text": ""}
{"id": "771037", "revid": "8596", "url": "https://it.wikipedia.org/wiki?curid=771037", "title": "I Vitelloni", "text": ""}
{"id": "771038", "revid": "256896", "url": "https://it.wikipedia.org/wiki?curid=771038", "title": "CNGEI", "text": ""}
{"id": "771039", "revid": "92723", "url": "https://it.wikipedia.org/wiki?curid=771039", "title": "Gabriele Dell'Otto", "text": "La sua attivit\u00e0 nel corso degli anni ha abbracciato diversi ambiti espressivi, dall'illustrazione scientifica al fumetto supereroistico statunitense passando per calendari, litografie, libri, cartelle grafiche, copertine di riviste, cover di videogiochi.\nCarriera.\nUltimata la scuola dell'obbligo e conseguito il diploma di maturit\u00e0 artistica, si iscrive all'Istituto Europeo di Design. Per circa tre anni Dell'Otto lavora su prodotti di case editrici italiane presso uno studio di Illustrazione Scientifica di Roma.\nNel 1998, in occasione di una comic convention romana, sottopone il proprio portfolio all'attenzione di Marco Marcello Lupoi, direttore responsabile ed editoriale della Marvel Italia: per il giovane artista romano \u00e8 la svolta. Comincia a collaborare con la divisione europea della Marvel (copertine, poster, litografie per l'Italia, la Francia e la Germania).\nIn Germania inizia a collaborare anche con l'altro colosso fumettistico statunitense DC Comics e con varie case editrici (IPP, Egmont Eapa, MG Publishing). In soli cinque anni produce un considerevole numero di opere grazie al supporto di estimatori e promotori del suo lavoro quali Tony Verdini (Panini Germania), Sebastien Dallain e Pier-Jean Rebotton (Panini Francia).\nPer due anni consecutivi (2002 e 2003) l'Arma dei Carabinieri gli affida la realizzazione delle immagini del Calendario Storico.\nNel 2002 alla fiera di Angoul\u00eame in Francia incontra David Mack che si offre di presentare il lavoro dell'illustratore italiano a Joe Quesada, supervisore-capo della Marvel Comics, il quale gli affida i primi incarichi. L'opera che lo fa conoscere al grande pubblico \u00e8 la miniserie \"Guerra segreta\", su testi di Brian Michael Bendis.\nQuesta miniserie \u00e8 stata ristampata in Italia anche come quinto volume della collana \"Supereroi - Grandi saghe\", allegato da edicola della Gazzetta dello Sport, il 20 aprile 2009.\nNel 2004 viene pubblicata, a cura di S.C.M Edizioni, una cartella grafica a colori con illustrazioni di personaggi della letteratura horror. Nel 2006 disegna l'immagine ufficiale della fiera del fumetto Mantova Comics alla sua prima edizione. Sempre nel 2006 realizza la copertina e tutte le immagini promozionali della versione italiana del videogioco Activision \"\".\nNello stesso anno dipinge, su matite di Dave Gibbons, la copertina del volume \"Watchmen 20 anni dopo\", una raccolta di dodici saggi pubblicata per celebrare il ventennale del capolavoro fumettistico di Alan Moore. Tra il 2006 ed il 2007 Gabriele Dell'Otto dipinge tutte le copertine della saga \"Annihilation\", incentrata sui personaggi cosmici dell'universo Marvel.\nNel maggio 2007 in occasione della manifestazione Torino comics viene presentato, a cura di S.C.M Edizioni, il volume illustrato \"Tales\", nel quale i momenti oscuri ed orrorifici delle favole tradizionali vengono rappresentati attraverso una serie di disegni a matita.\nNel novembre 2007, in occasione della mostra del fumetto Lucca Comics &amp; Games, viene presentata una cartella grafica contenente 5 illustrazioni sul tema \u201cCyborgs\u201d con un'introduzione dell'autore horror Andrea Cavaletto.\nNel 2008 illustra alcune copertine per la serie \"Ultimate X-Men\".\nNel 2015 durante un incontro a Roma sulla \"Divina Commedia\" conosce il relatore Franco Nembrini, con il quale intraprende una collaborazione per un progetto riguardante proprio l'opera di Dante. Nel 2018 viene pubblicato da Mondadori il primo dei tre volumi, \"Inferno\", nel quale ai commenti di Franco Nembrini sull'opera si alternano 34 illustrazioni di Dell'Otto, una per ogni canto di cui \u00e8 composto l'Inferno. I due continuano a collaborare per i restanti due volumi \"Purgatorio\" e \"Paradiso\".\nOpere.\nLa seguente lista \u00e8 parziale."}
{"id": "771040", "revid": "104266109", "url": "https://it.wikipedia.org/wiki?curid=771040", "title": "Rostov (disambigua)", "text": ""}
{"id": "771050", "revid": "123788268", "url": "https://it.wikipedia.org/wiki?curid=771050", "title": "Ruggero Mastroianni", "text": "Biografia.\nFratello minore di Marcello Mastroianni, nacque a Torino dove la famiglia si era trasferita da Fontana Liri quando il padre vi aveva trovato lavoro come chimico. Uno dei pi\u00f9 grandi montatori cinematografici italiani, ha lavorato con i pi\u00f9 grandi registi italiani, da Fellini in \"Giulietta degli spiriti\" e \"Amarcord\", a Visconti in \"Morte a Venezia\" e \"Ludwig\".\nHa lavorato come attore insieme al fratello Marcello e a Vittorio Gassmann (nella parte di Catone il Censore) nel film \"Scipione detto anche l'Africano\" di Luigi Magni nella parte di Scipione l'Asiatico.\nMor\u00ec di un improvviso attacco di cuore all'interno della sua abitazione di Torvaianica mentre stava ultimando il montaggio del film \"La tregua\" di Francesco Rosi; il film \u00e8 dedicato a lui e a Pasqualino De Santis, morto durante le riprese. \u00c8 sepolto nel Cimitero del Verano di Roma."}
{"id": "771056", "revid": "125090210", "url": "https://it.wikipedia.org/wiki?curid=771056", "title": "Adrastea (mitologia)", "text": "Adrasteia () od anche Adrastia, Adrastea, Adrestea, Adastreia \u00e8 un personaggio della mitologia greca, una ninfa del monte Ida sull'isola di Creta.\nGenealogia.\nSecondo Apollodoro ed Igino \u00e8 figlia del curete Melisseo mentre Diodoro Siculo scrive che sia figlia del curete Koribas ed infine ancora Igino scrive che sia figlia di un altro curete di nome Oleno.\nHa una sorella di nome Ida.\nMitologia.\nAdrasteia, che in greco significa \"inevitabile\" era una delle ninfe che allevarono Zeus dopo che Rea lo sottrasse alla voracit\u00e0 di Crono ed assieme alla sorella Ida lo nascosero in una grotta del monte Ida a Creta nutrendolo con miele ed il latte della capra Amaltea.\nSi dice che le due sorelle furono in seguito piazzate in cielo come costellazioni dell'Orsa Maggiore e Minore."}
{"id": "771058", "revid": "123131987", "url": "https://it.wikipedia.org/wiki?curid=771058", "title": "Velikij Novgorod", "text": "Velikij Novgorod (\"Novgorod la grande\", , , in norreno \"Holmgar\u00f0r\") \u00e8 una citt\u00e0 della Russia europea non lontana da San Pietroburgo e distante 552\u00a0km verso nord-ovest da Mosca; \u00e8 il capoluogo dell'omonima oblast' e del distretto di Novgorod. Fino al 1998 si chiamava solo Novgorod (citt\u00e0 nuova).\nGeografia fisica.\nTerritorio.\nLa citt\u00e0 sorge lungo il fiume Volchov, nel punto in cui questo esce dal lago Ilmen, in una zona caratterizzata da topografia piuttosto piatta e occupata da ampie zone paludose.\nClima.\nLa citt\u00e0 si trova nella zona della taiga; ha un clima di tipo continentale, con inverni freddi e brevi estati fresche:\nStoria.\nL'anno esatto di fondazione di Novgorod \u00e8 oggetto di controversie. Le testimonianze giunte fino a noi dalle Cronache Russe (specialmente quelle della citt\u00e0 stessa) sono ambigue: in esse viene affermato che la citt\u00e0 esiste come nucleo gi\u00e0 nell'854, altre spostano tale data all'859. Quello che \u00e8 certo \u00e8 che la citt\u00e0 nacque come stazione commerciale Variaga lungo il percorso fluviale che giunge lungo il Volga, cio\u00e8 lungo la cosiddetta \"Via variago-greca\" (diretta cio\u00e8 verso i Cazari ebrei, oppure lungo il Dnepr fino a Kiev, il sud della Russia e infine Costantinopoli), secondo i dati archeologici intorno al 930 d.C.\nIl nome norreno (\"Edda\" e \"Heimskringla\") della citt\u00e0, \"Holmgar\u00f0r\", \u00e8 citato nelle saghe come molto antico, ma \u00e8 impossibile separare i fatti storici dal mito, visto che le saghe stesse sono produzione letteraria del XII sec. In seguito le notizie su Holmgar\u00f0r riferiscono solamente sull'esistenza di una fortezza all'esterno della citt\u00e0 ossia \"Rjurikovo Gorodi\u0161\u010de\", dove il nome della fortezza \u00e8 legato al leggendario Rjurik, il capo variago che secondo la pi\u00f9 antica cronaca russa, la \"Cronaca degli anni passati\", guid\u00f2 la sua banda in Terra Russa ed i cui discendenti fondarono e governarono il primo Stato russo: la Rus' di Kiev.\nNel periodo medievale Novgorod fu la pi\u00f9 importante repubblica del nord e venne elencata nelle fonti latine fra le citt\u00e0 della Ruthenia (nome abbastanza generico che indica generalmente l'Europa slava carpatica). All'interno della Rus' di Kiev, la citt\u00e0 fu seconda per importanza solamente alla capitale Kiev, ed era l'unico centro produttivo di pellicce, cera, miele e schiavi.\nIl clima sfavorevole ha spesso condizionato negativamente la vita della citt\u00e0 con carestie anche di proporzioni disastrose come nel 1230 quando morirono per fame 3.000 abitanti su pi\u00f9 di 5.000. Dopo la distruzione di Kiev, e di molte altre citt\u00e0 russe da parte dell'Orda d'Oro nel 1240 e le incursioni dell'Ordine di Livonia e degli svedesi, la posizione di Novgorod si rafforz\u00f2 in quanto, pur dovendo pagare per la protezione delle citt\u00e0 lungo il Volga per continuare i suoi traffici, riusc\u00ec a mantenere la propria indipendenza come repubblica con a capo ormai l'Arcivescovo.\nIl modello di governo della citt\u00e0, in quei secoli, era abbastanza distante da quello autocratico del resto della Rus': il principe era soltanto un generale militare pagato per ingaggio e poteva esercitare il potere giudiziario soltanto, ma affiancato dal \"posadnik\" (o sindaco) eletto dal concilio dei nobili boiari, detto Novgorodskoe ve\u010de , termine che denominava il parlamento composto da tutti i cittadini (maschi e femmine) liberi.\nIl termine \"ve\u010de\" \u00e8 stato recentemente riportato in uso per denotare ancora una volta il consiglio comunale di questa citt\u00e0.\nMa la cosa che rese unica Novgorod con i suoi abitanti fu la divulgazione della scrittura tra tutte le classi sociali.\nSono pi\u00f9 di mille le lettere scritte su corteccia di betulla ritrovate in 70 anni di scavi archeologici realizzati durante il breve periodo estivo dal prof. Arcihovskij e Janin.\nGli scavi hanno portato alla luce una citt\u00e0 con case e strade fatte di legno che all'apice del suo splendore aveva sicuramente pi\u00f9 di 10.000 abitanti.\nAl termine del periodo medievale la citt\u00e0 conobbe un declino, a causa delle difficolt\u00e0 poste lungo gli itinerari per il sud e a causa dell'indebolimento dell\"'Hansa\" baltica, delle azioni di disturbo dei cavalieri Teutonici e dei Portaspada sui suoi traffici. Le piccole citt\u00e0 dell'area del Basso Volga, Mosca e Tver', sfruttarono questa sua debolezza per cercare di controllarla e impadronirsi delle sue esportazioni.\nIl 10 gennaio 1478 Giovanni III di Mosca conquist\u00f2 la citt\u00e0 annettendola a Mosca e letteralmente svuotandola di ogni cosa e di ogni cittadino importante. Sub\u00ec la rovina definitiva quando Ivan il Terribile saccheggi\u00f2 la citt\u00e0 e ne impicc\u00f2 un grande numero di abitanti, oltre a deportarne altri in seguito al tentativo di rivolta.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "771059", "revid": "344503", "url": "https://it.wikipedia.org/wiki?curid=771059", "title": "Pietro Scalia", "text": "Biografia.\nScalia lavora soprattutto negli Stati Uniti. Ha esordito nel 1987 come \"assistant editor\" nel film Wall Street.\nHa collaborato con registi del calibro di Oliver Stone e Ridley Scott. Ha collaborato anche con Bernardo Bertolucci in \"Io ballo da sola\" e \"Piccolo Buddha\".\nHa vinto l'Oscar per il miglior montaggio nel 1992 assieme a Joe Hutshing per \"JFK - Un caso ancora aperto\" e nel 2002 per \"Black Hawk Down - Black Hawk abbattuto\". Ha avuto altre due nomination, nel \n1998 per \"Will Hunting - Genio ribelle\" e nel 2001 per \"Il gladiatore\"."}
{"id": "771061", "revid": "1719883", "url": "https://it.wikipedia.org/wiki?curid=771061", "title": "Luca Gaurico", "text": "Biografia.\nNacque a Gauro di Giffoni, da Bernardino e da Cerelia Linguiti, nobile famiglia che risiedeva tra Gauro e Curti dello stato di Giffoni. Il padre era grammatico, letterato, poeta, scrittore, secondo i canoni propri dell'epoca caratterizzata dal fervore di studi classici e dall'amore di tutto ci\u00f2 che sapeva di greco e di latino. Il giovane Luca rimase a Gauro fino al 1490 dove inizi\u00f2 i suoi studi sotto la guida del padre che lo aveva erudito e fatto erudire, sino alla sua morte nel 1497, nella cultura umanistica in Napoli, quando questa era in piena fioritura sotto il pacifico regno di Ferdinando I di Aragona che aveva al suo fianco i poeti pi\u00f9 affermati dell'epoca, il Pontano e il Sannazzaro.\nIn quel periodo si rec\u00f2 con il fratello a Padova dove seguiva le lezioni del Pomponazzi, avendo come compagni il Fracastoro, Andrea Navagero, Gaspare Contarini, Pierio Valeriano (Giovanni Pietro Dalle Foss) e Giovan Battista Ramusio.\nVerso il 1502, a 27 anni, consegu\u00ec la laurea e il titolo di \"Doctor artium\".\nSegu\u00ec studi di astrologia giudiziaria, un soggetto che spieg\u00f2 e difese nel suo trattato \"Oratio de Inventoribus et Astrologiae Laudibus\" (1508). L'astrologia giudiziaria concerneva il destino dell'uomo (\"astrologia judiciaria\"; astrologia universale) cos\u00ec come poteva essere influenzato dalle stelle del cielo natale nel lungo termine, accuratamente studiato e aggiustato per le differenze \"ad personam\". Secondo Gaurico non erano le stelle a influenzare il carattere e il destino della persona, bens\u00ec le propriet\u00e0 concesse da Dio stesso alla persona, che si riflettevano nella configurazione stellare presente al momento in cui Dio concedeva all'individuo di nascere. Il suo lavoro pi\u00f9 famoso \u00e8 il \"Tractatus Astrologicus\".\nCarriera come astrologo.\nLa buona reputazione di Luca Gaurico crebbe cos\u00ec tanto che venne chiamato a servire come \"consulente astrologico\" di Caterina de Medici. Correvano voci che Gaurico avesse predetto l'ascesa al soglio pontificio del cardinale Giovanni di Lorenzo de' Medici, prozio di Caterina e futuro papa Leone X, quando egli era appena quattordicenne. Inoltre, predisse che lo zio di Caterina, Giulio de' Medici sarebbe stato coinvolto in importanti dispute politiche e avrebbe avuto numerosi discendenti. Effettivamente, Giulio de' Medici, una volta divenuto papa Clemente VII, fu coinvolto in dispute politico-diplomatiche sia con l'imperatore Carlo V d'Asburgo che con Enrico VIII di Inghilterra, e si mormorava che avesse ben 29 figli illegittimi.\nTorturato da Giovanni II Bentivoglio, podest\u00e0 di Bologna.\nGiovanni II Bentivoglio, signore di Bologna, consult\u00f2 Gaurico per conoscere il suo destino. Poco gratificato dalla profezia ricevuta, Bentivoglio sottopose Gaurico alla tortura della mancuerda, che gli provoc\u00f2 danni permanenti da cui sar\u00e0 afflitto per il resto della vita. In seguito, Bentivoglio condanner\u00e0 all'esilio l'astrologo. Dopo la sconfitta del Bentivoglio, quando Bologna venne conquistata dalle truppe papali comandate da papa Giulio II in persona, l'operato di Gaurico ricevette di nuovo un consenso generale.\nLuca Gaurico divenne famoso dopo aver predetto l'ascesa al soglio pontificio di Alessandro Farnese, predizione che si tramut\u00f2 in realt\u00e0 quando fu eletto papa col nome di Paolo III. Sembra che Gaurico abbia predetto anche la malattia e la morte di questo Pontefice, quest'ultima avvenuta il 10 novembre del 1549, il giorno che sembra per l'appunto quello indicato da Gaurico. Paolo III ovviamente non aspett\u00f2 fino alla propria morte per cercare di verificare la predizione fatta dal Gaurico.\nPapa Paolo III lo nomina suo astrologo non ufficiale, e vescovo di Civitate.\nPapa Paolo III, che incoraggiava gli astrologhi a recarsi a Roma per lavorare sotto la sua protezione, volle accanto Luca Gaurico in veste ufficiosa di suo astrologo personale e come Compagno della tavola papale, inoltre lo nomin\u00f2 cavaliere. Nel 1545 papa Paolo III nomin\u00f2 Gaurico vescovo di Civitate, in Capitanata. Quattro anni dopo la morte di papa Paolo III, Gaurico abbandon\u00f2 questi incarichi e si trasfer\u00ec in Roma.\n\"Tractatus Astrologicus\".\nIl suo libro \"Tractatus Astrologicus\" conteneva le carte natali di papi e cardinali, di molti re e nobili, di studiosi, musicisti e artisti. Luca Gaurico esaminava con sistematicit\u00e0 ogni carta natale, comparava la carta astrale e la vita di persone importanti vissute in passato con carta astrale e la vita della persona in questione, e nel caso di soggetti viventi, sembra che tentasse di predire l'esito delle loro vite e carriere. Inoltre Gaurico cerc\u00f2 di calcolare la data esatta della crocefissione di Ges\u00f9, e di stabilire il numero esatto di ore tra la crocifissione e la risurrezione.\nPredizione sulla morte di re Enrico II di Francia.\nIn uno dei suoi vaticini del luglio 1552, Luca Gaurico parve predire esattamente il modo in cui il re Enrico II di Francia sarebbe morto sette anni dopo.\nLo scritto contenente il vaticinio era diretto a Ercole II d'Este, duca di Ferrara, Modena e Reggio, desideroso di conoscere il destino di Carlo V, di Ferdinando I e del re di Francia.\nIl 1\u00ba luglio del 1559 infatti, durante un torneo con scontri tra cavalieri in armatura dotati di innocue lance in legno, per celebrare il trattato di pace di Cateau-Cambr\u00e9sis (firmato con i suoi nemici storici, gli Asburgo austriaci), e per celebrare il matrimonio di sua figlia Elisabetta di Valois con il re Filippo II di Spagna, durante la giostra finale, l'occhio di re Enrico venne perforato da un pezzo di lancia scheggiata, che penetr\u00f2 anche il lobo frontale del cervello. L'avversario era Gabriel Montgomery, capitano delle guardie scozzesi del Re. Enrico II ebbe a soffrire terribilmente, e, nonostante gli sforzi del chirurgo reale Ambroise Par\u00e9, mor\u00ec il 10 luglio del 1559 e fu sepolto nella Basilica di Saint Denis.\nAlla morte del sovrano francese lo scritto di Gaurico divenne molto popolare soprattutto in Francia, dove si dibatt\u00e9 per lungo tempo sulla validit\u00e0 o meno delle predizioni astrologiche. In questa predizione infatti Gaurico sembr\u00f2 assecondare il proprio committente, favorevole alla Francia; in ogni caso, aveva indicato negli occhi il pericolo principale per la vita di Enrico II.\nCongiunzione Giove-Saturno nello Scorpione e nascita di Martin Lutero.\nRiguardo alla nascita di Martin Lutero, Gaurico scopr\u00ec una connessione tra la data (il 10 novembre del 1483, secondo l'aggiustamento ai conteggi del calendario gregoriano) e una \"grande congiunzione\", ossia un incrocio (puramente visivo, visto dalla Terra) dei pianeti Giove e Saturno. Secondo l'astrologia giudiziaria le grandi congiunzioni dovevano precedere enormi cambiamenti nelle strutture del potere secolare e religioso. Dal momento che la \u201cgrande congiunzione\u201d del 1484 ebbe luogo nel segno dello Scorpione, un segno astrologico che veniva interpretato come foriero sia di eventi radicali, rivoluzionari, che di epidemie e mortalit\u00e0 per molti, questo fece pensare a Gaurico che per via di Lutero si sarebbero avuti drastici cambiamenti in tutte le sfere del sociale, come in effetti accadde a causa della Riforma protestante.\nAstrologia ed edifici.\nLuca Gaurico, ampiamente noto come astrologo, nel suo \"Tractatus Astrologicus\" (1552) incluse anche piantine e carte della fondazione di alcuni edifici e citt\u00e0.\nPer questo motivo, Papa Paolo III chiese a Gaurico di determinare il tempo pi\u00f9 propizio per sistemare la pietra angolare di un nuovo edificio nelle vicinanze della Basilica di San Pietro. Si dice che Gaurico arriv\u00f2 in gran pompa al luogo stabilito. A un suo assistente, l'astrologo Vincentius Campanatius da Bologna, chiese di ispezionare il cielo con un astrolabio e di urlare a gran voce quando arrivasse il miglior tempo per deporre la prima lastra di marmo.\nLa scuola di astrologia a Ferrara.\nLuca Gaurico era il rettore di una scuola di astrologia-astronomia a Ferrara. Uno dei suoi migliori alunni era Giulio Cesare Scaligero. Come studioso, Gaurico pubblic\u00f2 la traduzione dell'\"Almagesto\" di Claudio Tolomeo fatta da Giorgio da Trebisonda, un'opera che Gaurico dedic\u00f2 al suo committente Papa Niccol\u00f2 V. Gaurico riteneva che Tolomeo fosse nato a Pelusium.\nMemoria.\nIl cratere lunare Gauricus ha ricevuto questo nome in suo onore."}
{"id": "771062", "revid": "78273", "url": "https://it.wikipedia.org/wiki?curid=771062", "title": "Atl\u00e8tico de Madrid", "text": ""}
{"id": "771065", "revid": "599013", "url": "https://it.wikipedia.org/wiki?curid=771065", "title": "Tkf", "text": ""}
{"id": "771072", "revid": "125481213", "url": "https://it.wikipedia.org/wiki?curid=771072", "title": "New Kids on the Block", "text": "I New Kids on the Block sono un gruppo musicale statunitense che ha iniziato la propria carriera come boy band nel 1984 e tuttora in attivit\u00e0 (dopo uno scioglimento durato dal 1995 al 2007).\nIl gruppo, se si esclude l'album del ritorno recentemente pubblicato, ha venduto pi\u00f9 di 80 milioni di dischi in tutto il mondo. Il gruppo venne creato sul modello della boy band portoricana dei Menudo in una forma pi\u00f9 adatta al mercato internazionale occidentale; furono quindi parte della serie di band che hanno spopolato in tutto il mondo negli anni novanta, come per esempio i successivi Take That e i Backstreet Boys.\nStoria.\nPrima fase della carriera e il successo.\nLa band fu assemblata in seguito ad alcune audizioni dal produttore Maurice Starr, che voleva ripercorrere il successo gi\u00e0 avuto con i New Edition, e la formazione originale non \u00e8 mai variata: Donnie Wahlberg, Joey McIntyre, Danny Wood e i fratelli Jordan e Jonathan Knight.\nNell'aprile 1986 hanno pubblicato il primo album eponimo, che non riceve molti consensi. Il secondo disco \"Hangin' Tough\" esce nel settembre 1988 per la Columbia Records e segna il passaggio dal bubblegum pop allo urban. Il disco inoltre riceve due American Music Awards nel gennaio 1990. Dopo un album natalizio, nel giugno 1990 esce \"Step by Step\", che contiene la \"title-track\", una delle canzoni pi\u00f9 conosciute della band. Il disco ottiene un successo strepitoso e lancia il gruppo nell'olimpo dei gruppi internazionali.\nScioglimento.\nNel 1994, dopo la fine della collaborazione con Maurice Starr, il gruppo pubblica l'album \"Face the Music\", scritto e prodotto dai cinque ragazzi. Il disco non ha il successo sperato e a questo problema si aggiunge il fatto che Jonathan Knight per problemi di salute non affronta il tour. Il gruppo quindi prima sospende i concerti e poi si scioglie nel giugno del 1994. I diversi componenti intraprendono in qualche modo la carriera solista come cantante o quella di attore.\nRitorno sulle scene.\nNel 2008 i NKOTB si riuniscono ed effettuano il primo concerto assieme dopo quattordici anni. Il concerto si \u00e8 tenuto al Rockfeller Plaza di New York il 4 aprile 2008, in occasione dell'annuale concerto organizzato dallo show televisivo \"Today\" della rete NBC. Dopo essersi riuniti il gruppo firma un contratto con la Interscope Records e pubblicano l'album \"The Block\".\nIl primo singolo dopo il ritorno sulle scene come gruppo \u00e8 \"Summertime\". Segue \"Single\", a cui collabora Ne-Yo.\nL'album \"The Block\" nel frattempo raggiunge la seconda posizione della Billboard 200 nel settembre 2008.\nNel maggio 2011 pubblicano una raccolta collaborativa con i Backstreet Boys sotto il nome \"NKOTBSB\", dalla sigla dei due gruppi. Si tratta di un album che racchiude cinque successi per ciascun gruppo e due nuove produzioni, rappresentate da \"All in My Head\" e \"Don't Turn Out the Lights\", oltre ad un mash up.\nI due gruppi tengono un tour insieme che inizia nel maggio 2011.\nNell'aprile 2013 esce un nuovo album dal titolo \"10\". Il gruppo nel frattempo non cessa la propria attivit\u00e0 live e tra il 2008 e il 2013 tiene tantissimi concerti e numerose partecipazioni a festival musicali.\n\"10\" debutta al sesto posto della classifica statunitense di vendita. Nel febbraio 2014 il gruppo intraprende un tour in Europa.\nIl nome.\nIl loro nome deriva dalla parola \"block\" intesa come \"isolato, lotto di quartiere\", in italiano il \"muretto\" dove si radunano i ragazzi che abitano una o pi\u00f9 palazzine. \"Nuovi ragazzi del muretto\" \u00e8 un'espressione che sottolinea dunque la nuova generazione che avanza e che va a riempire lo spazio lasciato vacante dai ragazzi pi\u00f9 maturi, oppure, sotto certi aspetti, \u00e8 l'ostentazione di una certa supremazia territoriale ottenuta su altri coetanei che prima, sempre sullo sfondo di una certa rivalit\u00e0 adolescenziale, vi dettavano legge."}
{"id": "771073", "revid": "77358", "url": "https://it.wikipedia.org/wiki?curid=771073", "title": "New kids on the block", "text": ""}
{"id": "771075", "revid": "599013", "url": "https://it.wikipedia.org/wiki?curid=771075", "title": "Tkg", "text": ""}
{"id": "771079", "revid": "71433", "url": "https://it.wikipedia.org/wiki?curid=771079", "title": "New Kids on the block", "text": ""}
{"id": "771080", "revid": "767487", "url": "https://it.wikipedia.org/wiki?curid=771080", "title": "Sibel T\u00fcz\u00fcn", "text": "Ha rappresentato il suo paese all'Eurovision Song Contest 2006 e si \u00e8 classificata undicesima con la canzone \"S\u00fcperstar\".\nBiografia.\nSibel T\u00fcz\u00fcn inizia la sua carriera nel coro dei bambini della TRT (radio e televisione di stato turche), continuando poi nel coro giovanile, dove incontra e fa amicizia con G\u00f6k\u00e7en Koray, Cenan Ak\u0131n e Hikmet \u015eim\u015fek.\nFin da giovane mostra un certo interesse per la musica rock e pop; interesse che coltiva negli anni in cui frequenta la Be\u015fikta\u015f Atat\u00fcrk Anadolu Lisesi e che culmina con un terzo posto ad un concorso canoro dedicato ai ragazzi delle scuole superiori turche.\nNel 1988 entra all'\u0130stanbul Devlet Konservatuvar\u0131, il pi\u00f9 prestigioso conservatorio della Turchia, laureandosi con successo. Pochi anni dopo, esattamente nel 1991, Sibel decide di dedicarsi alla carriera di musicista professionista firmando un contratto con la Raks M\u00fczik e incidendo per questa etichetta il suo primo album da solista, dal titolo Ah Biz K\u0131\u015flar, pubblicato nel 1992, seguito da un lungo tour in giro per la Turchia.\nL'anno successivo, dopo aver lavorato per un certo periodo con Robert Bricknell a Londra, torna in patria e pubblica il suo secondo album, Nefes Keser A\u015fklar (1995), lavoro di grande successo, che consacrer\u00e0 Sibel come artista affermata, con buona pace di chi pensava che la sua carriera sarebbe stata una cometa.\nDopo un secondo tour, Sibel firma un accordo con la Arinna M\u00fczik e pubblica il suo terzo album: Hayat Buysa Ben Yokum Bu Yolda, pubblicato nel 1998, contenente otto canzoni il cui testo vede per autrice la stessa T\u00fcz\u00fcn. \u00c8 un lavoro molto curato, ben eseguito e che mostra una Sibel T\u00fcz\u00fcn in ottima forma, capace di affrontare il genere grunge in maniera disinvolta e completa.\nL'album accresce la sua fama e mostra al grande pubblico le capacit\u00e0 non solo vocali di Sibel, ma anche come autrice e produttrice, e il successo \u00e8 tale da farla arrivare in Francia, dove i suoi video vengono trasmessi dalla rete MCM, e successivamente nel resto d'Europa, facendola diventare una star a livello continentale.\nIl lavoro successivo, Yine Yaln\u0131z\u0131m, del 2002, in cui la T\u00fcz\u00fcn lavora col suo compagno Serhat Merdivenci, consolida la sua fama a livello europeo.\nL'anno successivo viene pubblicato K\u0131rm\u0131z\u0131, nel quale l'artista cambia decisamente genere: dal rock-grunge dei primi album si passa a suoni pi\u00f9 dolci, etnici e sensuali, con testi pi\u00f9 romantici. Se in Hayat Buysa Ben Yokum Bu Yolda alcune canzoni avevano testi di denuncia (ricordiamo proprio la title-track, il cui titolo significa \"Se Questo \u00c8 Il Mondo, Io Non Ci Sto\" e \"Cannetin \u00c7ocuklar\u0131\", ossia \"I Bambini Del Paradiso\", in cui Sibel immagina i pensieri dei bambini ancora non nati e i loro commenti a questo mondo fatto di egoismo, pregiudizi e violenza), K\u0131rm\u0131z\u0131 mostra il lato pi\u00f9 romantico dell'artista in canzoni come Hakikaten (veramente), in cui, con voce dolce, Sibel cinguetta \u00abVeramente mi amerai? Veramente non mi farai soffrire?\u00bb, Nihayet (finalmente) e la stessa K\u0131rm\u0131z\u0131.\nL'album fu concepito per essere una raccolta di duetti, ma il progetto non and\u00f2 in porto, e la T\u00fcz\u00fcn lo incise da solista.\nIl sesto album, K\u0131pk\u0131rm\u0131z\u0131, \u00e8 una sorta di EP, comprendente diversi remix di brani gi\u00e0 presenti in K\u0131rm\u0131z\u0131 ed alcune versioni in greco.\nDopo l'uscita di questo album Sibel prende alcuni anni di pausa, annunciando l'imminente nascita del suo primo figlio\nIl suo rientro sulle scene musicali avviene in grande stile, nel 2006, come rappresentante della Turchia all'Eurofestival, con il brano S\u00fcper Star. Il brano rappresenta una nuova virata nel genere musicale esplorato da Sibel: si tratta di un azzeccato incontro tra la discodance anni Settanta e la musica tradizionale orientale. Riceve 12 punti dalla Francia, ma non arriva oltre l'11 posto.\n\u00c8 del 2008 la pubblicazione di due nuovi singoli, A\u00e7 Telefonu e Yaz A\u015fk\u0131, che precedono l'uscita del nuovo album, attesa per settembre 2008. Il genere \u00e8 ancora musica dance, come nel caso di S\u00fcper Star. Sibel \u00e8 ora molto pi\u00f9 appariscente e sofisticata e sia per il nuovo genere musicale esplorato, sia per il nuovo look pi\u00f9 aggressivo e patinato, si laurea in Turchia e in Europa icona gay.\nNel 2010 esce finalmente il nuovo album della T\u00fcz\u00fcn che comprende purtroppo solo cinque tracce. Segna il ritorno dell'artista non solo nel mercato musicale turco (era stata assente per due anni, durante i quali aveva fatto jazz ma non aveva inciso dischi) ma anche al genere pi\u00f9 etnico. \"Saten\", questo \u00e8 il titolo del nuovo album, ha infatti nuovamente sapori squisitamente anatolici. Niente pi\u00f9 grunge, rock, pop o dance per Sibel T\u00fcz\u00fcn dunque, ma nuovamente etno-pop, cosa che non stupisce, dato che la cantante ha abituato il suo pubblico a repentini e radicali cambi di immagine, stile e genere musicale esplorato.\nSibel \u00e8 anche una sportiva, appassionata di vela e rally."}
{"id": "771081", "revid": "78273", "url": "https://it.wikipedia.org/wiki?curid=771081", "title": "Luis Miguel Gonz\u00e1lez Lucas", "text": ""}
{"id": "771096", "revid": "125424663", "url": "https://it.wikipedia.org/wiki?curid=771096", "title": "Marty McFly", "text": "Martin \"Marty\" Seamus McFly Sr. \u00e8 un personaggio immaginario creato da Robert Zemeckis e Bob Gale , protagonista della trilogia cinematografica \"Ritorno al futuro\", dell'omonima serie animata e del videogioco \"\", interpretato dall'attore Michael J. Fox nei film, doppiato da David Kaufman nella serie animata e da A. J. Locascio nel videogioco.\nBiografia del personaggio.\nMarty McFly \u00e8 nato il 12 giugno 1968 a Hill Valley, in California, da una famiglia di origini irlandesi. Vive con i genitori George McFly e Lorraine Baines, il fratello Dave e la sorella Linda, entrambi pi\u00f9 grandi di lui. Suona la chitarra elettrica ed \u00e8 membro di una band musicale, i Pinheads. Nel tempo libero gli piace ascoltare musica (i suoi artisti preferiti sono Van Halen, Huey Lewis and the News e Tom Petty and the Heartbreakers), girare per la citt\u00e0 con il suo skateboard e giocare ai videogiochi (il suo preferito e quello in cui \u00e8 pi\u00f9 abile \u00e8 Wild Gunman).\nCaratterialmente \u00e8 un ragazzo coraggioso, gentile, altruista e socievole, anche se spesso ritardatario e a volte un po' pigro. \u00c8 anche molto permaloso e ci\u00f2 che lo fa arrabbiare di pi\u00f9 \u00e8 sentirsi etichettare come \"fifone\" o \"codardo\". La conseguenza di tale insulto \u00e8 il suo profondo desiderio di dimostrare il contrario alla persona che lo ha detto (ci\u00f2 accade spesso nella saga, a volte con conseguenze nefaste). Nel finale della serie, per\u00f2, dimostra di essere cambiato caratterialmente e di non offendersi pi\u00f9 se qualcuno usa tali termini nei suoi confronti.\nHa una fidanzata, Jennifer Parker, che frequenta la sua stessa scuola a Hill Valley; nel futuro del 2015, Jennifer e Marty sono sposati e hanno due figli, Marty Jr. e Marlene McFly.\nIl suo migliore amico \u00e8 lo stravagante scienziato Emmett Brown, che Marty chiama amichevolmente \"Doc\"; i due viaggeranno insieme nel tempo e si troveranno a fare amicizia in diverse epoche storiche.\nIl suo avversario nelle varie epoche \u00e8 lo sgarbato Biff Tannen e i suoi diversi parenti, tra i quali Buford \"Cane Pazzo\" Tannen e Griff Tannen.\nL'incontro con Doc.\nCome ha spiegato il co-sceneggiatore della trilogia originale e del videogame \"Back to the Future: The Game\", Bob Gale, per anni a Marty venne detto dai genitori che Doc Brown era pericoloso, un pazzo, e quindi di stargli alla larga. Quindi all'et\u00e0 di 13 o 14 anni (1981-1982), essendo un adolescente curioso, decise di scoprire perch\u00e9 quest'uomo era considerato pericoloso: Marty si intrufol\u00f2 di nascosto nel laboratorio di Doc e rimase affascinato da tutte le cose interessanti che vi trov\u00f2. Quando Doc lo trov\u00f2 l\u00ec, fu felicissimo di scoprire che Marty pensava che fosse a posto e che lo accettava per quello che era. Entrambi erano la pecora nera nei rispettivi ambienti. Doc diede cos\u00ec a Marty un lavoretto part-time per aiutarlo con gli esperimenti, occuparsi del laboratorio, del suo cane, ecc.\nAltre apparizioni.\nNonostante non ci sia mai stato un seguito alla trilogia originale, l'attore Michael J. Fox \u00e8 tornato ad interpretare il personaggio di Marty McFly altre tre volte nel corso degli anni: la prima volta che l'attore \u00e8 tornato a vestire i panni del noto personaggio \u00e8 stato il 21 ottobre 2015 al Jimmy Kimmel Live!, dove sia lui che Christopher Lloyd sono tornati ad interpretare i rispettivi personaggi facendo una speciale apparizione per celebrare il giorno in cui Marty e Doc sono arrivati nel futuro nella \"Parte II\". Lo stesso anno, Fox ha doppiato il suo personaggio nel videogame \"LEGO Dimensions\". Nel 2020, l'attore \u00e8 tornato ad interpretare Marty facendo un cameo nel teaser trailer del video del singolo \"Holiday\" di Lil Nas X; nel breve trailer, ambientato nel vecchio west, Marty, vestito come nella \"Parte III\", dice a Nas, che \u00e8 appena partito a bordo di una slitta verso un portale temporale: \u00abQualunque cosa tu faccia, Nas, non andare nel 2020!\u00bb.\nInterpreti.\nPer il ruolo di Marty la prima scelta fin dall'inizio fu Michael J. Fox, il quale all'epoca era per\u00f2 gi\u00e0 impegnato con le riprese di \"Casa Keaton\". Vennero quindi presi in considerazione C. Thomas Howell, Corey Hart ed Eric Stoltz, scegliendo infine quest'ultimo, che fu per\u00f2 licenziato dopo 6 settimane di riprese; Zemeckis afferm\u00f2 che Stoltz, fisicamente molto simile a Fox, aveva la stoffa per recitare nel film, ma mancava di quell'ironia che il regista andava cercando. Fox, nel frattempo, aveva manifestato la propria disponibilit\u00e0 ed ottenne il ruolo. In alcune scene, come quella dei libici all'inseguimento di Marty, si sono potute riutilizzare alcune sequenze in precedenza girate con Stoltz, non riconoscibile in inquadrature distanti, di spalle o molto dinamiche.\nDoppiaggio.\nIn italiano Marty McFly \u00e8 stato doppiato da Teo Bellia nel primo film e da Sandro Acerbo nel secondo e terzo episodio e ne I Griffin stagione 4 episodio 16 e stagione 7 episodio 9; nel cartone \u00e8 stato doppiato da Luigi Rosa; invece nel videogioco \"LEGO Dimensions\" \u00e8 stato doppiato da Simone Lupinacci, mentre nel videogioco \"\" \u00e8 doppiato, anche in inglese, da A.J. LoCascio."}
{"id": "771097", "revid": "110157", "url": "https://it.wikipedia.org/wiki?curid=771097", "title": "Teatro La Fenice (Senigallia)", "text": "Il teatro La Fenice di Senigallia \u00e8 lo storico teatro della citt\u00e0.\nIl nuovo teatro La Fenice (1996) sorge sul medesimo luogo del vecchio teatro La Fenice (1839) e del precedente teatro comunale (1830).\nStoria.\nIl teatro comunale.\nL'originale costruzione, non pi\u00f9 esistente, fu affidata all'architetto locale Pietro Ghinelli in seguito ad una decisione dell'amministrazione comunale datata 3 settembre 1828: iniziati il 18 ottobre 1828 i lavori terminarono nel luglio 1830 e costarono 19.221 scudi. La struttura della sala presentava tre ordini sovrapposti di palchi per un totale di 63, sovrastati da un loggione, un ampio palcoscenico, camerini per attori e comparse, atrio per caff\u00e8 e trattoria.\nNella notte del 9 agosto 1838, dopo la rappresentazione de \"La battaglia di Navarino\" di Giovanni Emanuele Bidera, il teatro and\u00f2 tragicamente distrutto in uno spaventoso incendio. Il consiglio comunale si riun\u00ec quattro giorni dopo e decise la ricostruzione del teatro.\nLa ricostruzione part\u00ec gi\u00e0 nel gennaio dell'anno successivo concludendosi in circa 11 mesi.\nLa Fenice.\nIl nuovo teatro comunale venne chiamato \"La Fenice\", come spesso accadeva per i teatri ricostruiti in seguito ai non rari incendi. Era caratterizzato da una struttura con platea di 182 m\u00b2 di superficie, 99 palchi su quattro ordini (24 al primo e 25 a ciascuno degli altri) ed il loggione. La capienza sfiorava i 1.000 posti di cui 344 in platea.\nIl teatro acquist\u00f2 in breve tempo una grande fama, riproducendo opere di Carlo Goldoni ed allargando il periodo degli spettacoli, fino a questo momento limitati al periodo della locale fiera della Maddalena, anche al periodo carnevalesco.\nMemorabile nel luglio 1904 fu la presenza a Senigallia di Pietro Mascagni che qui diresse l'Iris. Arrivato in citt\u00e0 il 25 luglio in occasione di un'esposizione generale marchigiana, il maestro fu accolto calorosamente dalla popolazione e diresse la sua opera il 31 luglio.\nDella sua breve ma positiva esperienza senigalliese il maestro Mascagni scrisse al sindaco dell'epoca Mengs:\n\u00ab Il ricordo di questo mese, trascorso nella pace e circondato dalla simpatia non impallidir\u00e0 mai nella mia mente e nel mio cuore. Debbo a Senigallia una delle maggiori mie soddisfazioni e le debbo anche le pagine del mio nuovo spartito \u00bb.\nIl \"nuovo spartito\" fu probabilmente l\"'Amica\" del 1905.\nL'attivit\u00e0 del teatro senigalliese prosegu\u00ec fino a quando il terremoto del 1930 lo condann\u00f2 ad una forzata inagibilit\u00e0.\nOggi.\nDopo molti decenni vennero avviati i lavori di ricostruzione, durante i quali venne alla luce un'area archeologica, in particolare l'incrocio di due delle principali strade della \"Sena Gallica\" romana. Il teatro moderno fu costruito al livello stradale attuale e sotto venne ricavato lo spazio per l'Area archeologica la Fenice, in cui sono musealizzati all'aperto i reperti rinvenuti durante i lavori.\nIl 5 dicembre 1996 venne inaugurato il nuovo teatro \"La Fenice\". Trovandosi l'edificio nel medesimo posto di quello precedente, in un'area di confine tra le zone \"storiche\" della citt\u00e0, ogni facciata \u00e8 stata costruita in una logica di rappresentare uno stile architettonico diverso: il prospetto lungo Via Pisacane ad esempio, rivolto verso la parte settecentesca della citt\u00e0, \u00e8 caratterizzato da un ordine architettonico chiaramente ispirato ai portici Ercolani, anch'essi del settecento, mentre la parte del teatro che volge al centro storico presenta elementi cinquecenteschi come la grande finestra quadripartita presente in molti palazzi dell'epoca.\nLa sala degli spettacoli \u00e8 di pianta rettangolare (32,80 m x 24,70 m) con il pavimento a gradoni di alzata progressivamente crescente ed ha una capienza di 874 posti. Il sipario \u00e8 opera dell'artista Enzo Cucchi, realizzato nel 1996.\nMentre prima l'edificio era usato per la visione di film, ora, oltre ad ospitare le normali stagioni teatrali, \u00e8 usato per spettacoli e riproduzioni cinematografiche per le scuole della zona."}
{"id": "771104", "revid": "36418", "url": "https://it.wikipedia.org/wiki?curid=771104", "title": "Via di Diamante", "text": ""}
{"id": "771106", "revid": "63716", "url": "https://it.wikipedia.org/wiki?curid=771106", "title": "Otogizoushi", "text": ""}
{"id": "771109", "revid": "775372", "url": "https://it.wikipedia.org/wiki?curid=771109", "title": "Patto di non aggressione", "text": "Un patto di non aggressione o un patto di neutralit\u00e0 \u00e8 un trattato tra due o pi\u00f9 stati/paesi che include la promessa dei firmatari di non impegnarsi in azioni militari gli uni contro gli altri. Tali trattati possono essere descritti con altri nomi, come \"trattato di amicizia\" o \"trattato di non belligeranza\", ecc. Leeds, Ritter, Mitchell e Long distinguono tra un patto di non aggressione e un patto di neutralit\u00e0. Assumono che un \"patto di non aggressione\" includa la promessa di non attaccare gli altri firmatari del patto, mentre un \"patto di neutralit\u00e0\" include la promessa di evitare il sostegno di qualsiasi entit\u00e0 che agisca contro gli interessi di uno qualsiasi dei firmatari del patto. L'esempio pi\u00f9 facilmente riconosciuto della suddetta entit\u00e0 \u00e8 un altro paese, stato nazionale o organizzazione sovrana che rappresenta una conseguenza negativa nei confronti dei vantaggi detenuti da una o pi\u00f9 parti firmatarie.\nStoria.\nNel XIX secolo i patti di neutralit\u00e0 sono stati storicamente utilizzati per dare il permesso, a un firmatario del patto, di attaccare o tentare di influenzare negativamente un'entit\u00e0 non protetta dal patto di neutralit\u00e0. I partecipanti al patto di neutralit\u00e0 accettano di non tentare di contrastare un atto di aggressione compiuto da un firmatario del patto nei confronti di un'entit\u00e0 non tutelata dai termini del patto. Possibili motivazioni per tali atti da parte di uno o pi\u00f9 dei firmatari dei patti includono il desiderio di prendere, o espandere, il controllo di risorse economiche, luoghi militarmente importanti, ecc.\nIl patto Molotov-Ribbentrop del 1939 tra l'Unione Sovietica e la Germania nazista \u00e8 fra gli esempi pi\u00f9 noti di un patto di non aggressione. Il Patto \u00e8 durato fino all'invasione tedesca del 1941 dell'Unione Sovietica nell'Operazione Barbarossa. Tali patti possono essere un dispositivo per neutralizzare una potenziale minaccia militare, consentendo ad almeno uno dei firmatari di liberare le proprie risorse militari per altri scopi. Ad esempio il Patto nippo-sovietico di non aggressione, firmato il 13 aprile 1941, permise all'Unione Sovietica di scongiurare la minaccia a est, da parte del Giappone, consentendo all'Armata Rossa di spostarsi dalla Siberia per poter affrontare i nazisti che avanzavano sul suolo sovietico e stavano per cimentarsi nella Battaglia di Mosca.\nI dati di ATOP (The Alliance Treaty Obligations and Provisions) riportano 185 accordi, tra il 1815 e il 2018, che sono stati esclusivamente patti di non aggressione. Secondo i dati, 29 di questi patti sono stati registrati nel periodo interbellico con picchi di eventi nel 1960, 1970, 1979 e soprattutto all'inizio degli anni '90, quando un certo numero di stati dell'Europa orientale hanno firmato patti dopo la dissoluzione dell'Unione Sovietica.\nGli Stati con una storia di rivalit\u00e0 tendono a firmare patti di non aggressione al fine di prevenire futuri conflitti tra loro. I patti spesso facilitano lo scambio di informazioni che riducono l'incertezza che potrebbe portare a conflitti. Inoltre, il patto segnala alle nazioni terze che la rivalit\u00e0 si \u00e8 ridotta e che si desiderano relazioni pacifiche. \u00c8 stato riscontrato che le grandi potenze hanno maggiori probabilit\u00e0 di avviare conflitti militari contro i loro partner nei patti di non aggressione che contro Stati che non hanno alcun tipo di alleanza con loro."}
{"id": "771111", "revid": "74173", "url": "https://it.wikipedia.org/wiki?curid=771111", "title": "Patto di non aggressione polacco-tedesco", "text": ""}
{"id": "771112", "revid": "74173", "url": "https://it.wikipedia.org/wiki?curid=771112", "title": "Trattato di non aggressione", "text": ""}
{"id": "771113", "revid": "1805885", "url": "https://it.wikipedia.org/wiki?curid=771113", "title": "Acqua deareata", "text": "Con il termine acqua deareata si intende acqua sottoposta ad un processo di degasaggio, che consiste essenzialmente nella rimozione dei gas disciolti. L'acqua deareata, se esposta all'aria, tende lentamente a riassorbire i gas atmosferici di cui \u00e8 stata privata; deve quindi essere conservata in contenitori inerti e sottovuoto per mantenere la purezza. L'acqua deareata \u00e8 per definizione priva di sostanze gassose disciolte, ma non necessariamente priva di sostanze di altra natura, come ioni o composti idrosolubili. Studi condotti presso l'Universit\u00e0 Nazionale Australiana di Canberra hanno dimostrato che il degasaggio dell'acqua ne migliora significativamente le propriet\u00e0 di conduttore elettrico, sia che si tratti di acqua pura che di acqua contenente elettroliti. L'acqua deareata inoltre risulta essere un ottimo detergente."}
{"id": "771114", "revid": "1305772", "url": "https://it.wikipedia.org/wiki?curid=771114", "title": "Guerre civili in Congo", "text": "La Repubblica Democratica del Congo ha conosciuto diversi episodi di guerra civile:"}
{"id": "771116", "revid": "2128848", "url": "https://it.wikipedia.org/wiki?curid=771116", "title": "Piero Mazzocchetti", "text": "Partecipa al Festival di Sanremo 2007 classificandosi 3\u00ba con la canzone \"Schiavo d'amore\".\nBiografia.\nA sette anni si avvicina allo studio del pianoforte al Conservatorio \u201cLuisa D'Annunzio\u201d di Pescara. A sedici anni inizia a esibirsi nei pianobar. Terminati gli studi contro il volere dei genitori, nel dicembre del 1998, accetta un contratto in un locale di Monaco di Baviera; qui conosce gli ex calciatori del Bayern Karl-Heinz Rummenigge, Mario Basler e Franz Beckenbauer, che iniziano a sponsorizzarlo, e il dirigente sportivo Roger Wittmann, appassionato di canzoni italiane, che decide di scritturarlo diventando presto il suo primo manager.\nIn breve Mazzocchetti registra il suo primo album in Germania, con la Universal: \"L'eternit\u00e0\". Registra quindi il secondo album, sempre con la stessa major, \"Parole nuove\", poi un terzo, questa volta con la EMI, dal titolo \"Amore mio\", arrivando a esibirsi negli stadi tedeschi e a partecipare ricorrentemente al Carreras Gala, trasmissione annuale a scopo benefico di ARD condotta dal tenore Jos\u00e8 Carreras (con cui Mazzocchetti ha duettato varie volte).\nNel 2007 il ritorno in patria: Maurizio Fabrizio gli propone una canzone, scritta come sempre insieme a Guido Morra, da presentare al Festival di Sanremo. Mazzocchetti partecipa alla gara con \"Schiavo d'amore\", che si classifica terza nella graduatoria finale della sezione \"Big\".\nIl 2 marzo dello stesso anno esce il suo primo album in Italia, anch'esso intitolato \"Schiavo d'amore\", contenente il brano sanremese, sei brani inediti firmati dagli stessi Morra e Fabrizio e sei rivisitazioni in chiave pop di famose arie d'opera arrangiate da Alterisio Paoletti.\nNel mese di ottobre Mazzocchetti partecipa in Oriente alla cerimonia di chiusura degli Special Olympics World Games al Jiang Wan Stadium di Shanghai.\nNel 2009 viene invitato, quale testimonial ufficiale a interpretare l'inno dei XVI Giochi del Mediterraneo, scritto da Franco Migliacci e composto dal premio Oscar Luis Enriquez, cantato durante la cerimonia di apertura svoltasi a Pescara.\nNel 2010 apre anche la Crossoveracademy per trovare nuovi talenti. Nel 2011 viene scelto dal maestro Tony Verde quale interprete, in vari teatri italiani, del Saggio Igar nel Musical inedito \"L'Arca di Giada\".\nNel bimestre dicembre 2012/gennaio 2013 ha portato il \"Parlami d'Amore Mari\u00f9 Tour\" nei teatri di Pompei, Salerno, Avellino e Teano. Dal 2013 al 2015 \u00e8 diventato \"Testimonial Unicef\" per l'Abruzzo.\nNel maggio 2013 esce l'album \"Parlami d'amore Mari\u00f9\", con brani che abbracciano 80 anni di musica italiana e internazionale, a cui segue a ottobre 2014 \"Parlami d'amore Mari\u00f9 2 live\", che celebra i 15 anni di carriera. Nel 2016 pubblica, in collaborazione col maestro Beppe Vessicchio, l'album crossover \"Istanti\" (CP &amp; Partners).\nNel marzo 2017 pubblica il singolo \"Un attimo lunghissimo\", il cui video \u00e8 realizzato dal regista Marco D'Andragora e regalato all'Associazione Italiana Familiari e Vittime della Strada (AIFVS) per sensibilizzare i giovani a una maggiore attenzione alla guida.\nNel gennaio 2018 pubblica un altro singolo \"La via del cuore\" e anche questo video realizzato da Marco D'Andragora.\nA San Giovanni Teatino fonda e dirige la Crossover Academy, un'accademia di canto lirico, pianoforte e canto leggero. Gli ammessi sono circa 150 ogni anno.\nDa settembre 2017 prende parte come concorrente alla settima edizione di \"Tale e quale show\" su Rai uno.\nNel 2019 \u00e8 in tour in Italia con il concerto \"That's amore\".\nVita privata.\nNel 2012 ha sposato l'ex allieva Rosalinda Santalucia e l'anno dopo gli \u00e8 nato il figlio Francesco."}
{"id": "771120", "revid": "80648", "url": "https://it.wikipedia.org/wiki?curid=771120", "title": "Glis glis melonii", "text": ""}
{"id": "771121", "revid": "1798099", "url": "https://it.wikipedia.org/wiki?curid=771121", "title": "Domicilio", "text": "Il domicilio, nel diritto privato italiano, corrisponde al luogo in cui una persona \"ha stabilito la sede principale dei suoi affari e interessi\" (articolo 43, primo comma c.c.). Gli interessi non sono evidentemente solo di natura economica, ma anche personale, sociale e politica.\nLibert\u00e0 di domicilio.\nLa libert\u00e0 di domicilio \u00e8 tutelata dall'articolo 14 della Costituzione della Repubblica Italiana. Ma la tale nozione \"domiciliare\" \u00e8 diversa da quella penalistica (la privata dimora) nonch\u00e9 dalla suddetta civilistica. La garanzia costituzionale investe, infatti, ogni luogo di cui la persona, fisica o giuridica che sia, abbia legittimamente la disponibilit\u00e0 per l'espletamento di attivit\u00e0 legate alla vita privata o di relazione; viene inoltre espletato dall'articolo 14 della Costituzione che: le ispezioni, perquisizioni oppure i sequestri possono essere compiuti solo nei modi stabiliti dalla legge (art. 14.2 Cost.); gli accertamenti e le ispezioni per motivi di sanit\u00e0 e di incolumit\u00e0 pubblica o a fini economici e fiscali sono regolati da leggi speciali (art. 14.3 Cost.).\nDomicilio speciale.\nL'elezione di domicilio speciale \u00e8 un negozio giuridico unilaterale, posto in essere da un soggetto detto eleggente, che ha come funzione quella di sostituire al domicilio generale (come definito dall'art. 43, primo comma del codice civile e quindi luogo individuato secondo i parametri spaziali di una persona: residenza, dimora e domicilio generale), il luogo espressamente indicato per il singolo affare o atto. Tale clausola \u00e8 valida nei confronti dei terzi a prescindere dall'esistenza di un rapporto tra l'interessato e il domiciliatario e produce i propri effetti a prescindere dal consenso o dall'accettazione del domiciliatario. \nL'elezione del domicilio in relazione a un determinato affare (o atto) produce effetti sostanziali e processuali. Tali effetti si estendono anche alla fase esecutiva e di lite, l'elezione di domicilio ha quindi un'estensione pi\u00f9 ampia rispetto al \"patto sul luogo dell'adempimento dell'obbligazione\" determinata dall'articolo 1182 del codice civile. \nDal punto di vista processuale l'elezione di domicilio modifica la competenza del giudice chiamato a conoscere la controversia. Diviene infatti competente a conoscere la controversia (articolo 30 del codice di rito) il giudice del luogo ove \u00e8 stato eletto il domicilio. \nIl secondo comma dell'articolo 47 del codice civile afferma che l'elezione di domicilio speciale \u00e8 un atto di parte che richiede la forma scritta. La dottrina \u00e8 conforme nel sottolineare come il requisito della forma sia \"ad substantiam\". In assenza dei requisiti di forma l'elezione non produce effetti. La Corte di Cassazione ha affermato che la determinazione del domicilio eletto deve essere chiara sia per quanto concerne l'indicazione del luogo sia per l'indicazione dello specifico affare.\nL'elezione di domicilio pu\u00f2 essere revocata, affinch\u00e9 la revoca sia valida \u00e8 necessario che abbia gli stessi requisiti di forma dell'elezione. La revoca comporta che torni rilevante il domicilio generale.\nDomicilio presso terzi.\nCi sono realt\u00e0 come i business center che permettono di eleggere vari tipi di domiciliazioni presso le proprie sedi."}
{"id": "771122", "revid": "1967683", "url": "https://it.wikipedia.org/wiki?curid=771122", "title": "L\u00facia Moniz", "text": "Carriera.\nLa sua carriera ha inizio all'Eurovision Song Contest 1996, dove si classifica al sesto posto con la canzone \"O Meu Cora\u00e7\u00e3o N\u00e3o Tem Cor\" (\"Il mio cuore non ha colore\"), miglior piazzamento lusitano prima della vittoria di Salvador Sobral. Ha poi inciso due album negli Stati Uniti: \"Magnolia\" (1999) e \"67\" (2002).\nCome attrice ha lavorato in diverse serie televisive e ha conosciuto il successo internazionale grazie al film inglese \"Love Actually - L'amore davvero\" del 2003, nel quale in un episodio interpretava il ruolo della governante della casa francese dello scrittore in fuga da una delusione sentimentale interpretato da Colin Firth.\nDurante la lavorazione di tale film ha scoperto di essere incinta e deciso di dedicarsi alla maternit\u00e0, sospendendo concerti ed esibizioni, e lavorando al nuovo album in tutta tranquillit\u00e0 nella sua casa nelle isole Azzorre. Dopo la pubblicazione del terzo album \"Leva-me Para Casa\" (2005) ha ripreso l'attivit\u00e0 in vari spettacoli musicali, tra cui una versione portoghese di \"West Side Story,\" e ha partecipato a \"Living in a car\", serie televisiva canadese."}
{"id": "771124", "revid": "599013", "url": "https://it.wikipedia.org/wiki?curid=771124", "title": "Ottotipo", "text": "L'ottotipo \u00e8 una rappresentazione grafica di lettere o simboli, utilizzati per determinare l'acutezza visiva.\nStoria.\nLa nascita dell'ottotipo si deve all'oftalmologo olandese Hermann Snellen (1834-1908), che determin\u00f2 l'unit\u00e0 di misura nella valutazione della visione, stabilendo che la dimensione delle figure rappresentate dovessero sottendere alla grandezza di un 1' d'arco.\nMire utilizzate.\nSimboli alfabetici e numeri.\nI simboli alfabetici e i numeri sono le mire maggiormente utilizzate, anche se sono le pi\u00f9 sensibili a errori di valutazione, vista la grande variet\u00e0 di forme e similitudini.\nLa sequenza utilizzata generalmente risponde a un principio di difficolt\u00e0 discriminatoria che comprende la seguente successione, in ordine crescente:\nFigure e simboli.\nUtili per la valutazione della capacit\u00e0 visiva nei bambini, o negli analfabeti, raffigurano figure e simboli facilmente riconoscibili e descrivibili, quali:\nAnelli di Landolt.\nGli anelli di Landolt sono rappresentati da un anello aperto, posizionato in 8 orientamenti differenti. L'anello o C di Landolt, data la similitudine con la lettera dell'alfabeto, \u00e8 la mira considerata nelle norme di standardizzazione DIN e ISO.\nE di Snellen.\nLa E di Snellen \u00e8 una mira rappresentata da una lettera E, posizionata secondo quattro orientamenti, utile in casi di analfabetismo e nella valutazione pediatrica."}
{"id": "771126", "revid": "128334", "url": "https://it.wikipedia.org/wiki?curid=771126", "title": "Infiammazione acuta", "text": "L'infiammazione acuta \u00e8 una risposta immediata e precoce a uno stimolo lesivo. \u00c8 una reazione vascolare e cellulare al danno tissutale. Si caratterizza per:\nQueste fasi portano alla formazione di un essudato, fluido ricco di sostanze proteiche e cellule, con la finalit\u00e0 di contrastare, nell'area lesa, l'agente lesivo.\nStimoli lesivi.\nLe infiammazioni acute sono scatenate da diverse tipologie di stimoli lesivi.\nPatogenesi.\nAlterazioni dei vasi sanguigni.\nLe prime modificazioni che si verificano per generare un'infiammazione sono a carico dei vasi sanguigni di calibro minore cio\u00e8 arteriole, venule e capillari. Si pu\u00f2 dire che gli eventi che avvengono a livello vascolare sono volti a spingere la migrazione di cellule del sistema immunitario verso il distretto interessato dall'infezione o dalla lesione, a questo fenomeno si associa la perdita di proteine plasmatiche che fuoriescono dalla circolazione sanguigna invadendo i tessuti extravascolari.\nVasocostrizione.\nLa vasocostrizione con modificazioni di flusso \u00e8 la prima manifestazione di un'infiammazione acuta. Generalmente \u00e8 transitoria, incostante, dura da pochi secondi fino a qualche minuto e non \u00e8 sempre presente. Interessa arteriole pre-capillari nelle immediate vicinanze della zona colpita e dipende dalla liberazione di sostanze vasocostrittrici di tipo catecolamminico (adrenalina, noradrenalina) e dalla serotonina.\nVasodilatazione o iperemia attiva.\nInizia con il rilascio degli sfinteri arteriolari ed \u00e8 successivamente sostenuta dall'apertura di nuovi letti capillari e dalla chiusura degli shunt arterovenosi fisiologicamente attivi a riposo. La vasodilatazione aumenta la quantit\u00e0 di sangue che rifornisce il tessuto leso (iperemia) ed \u00e8 potenziata dall'aumento della permeabilit\u00e0 vascolare associata (vedi sotto). L'innesco ed il mantenimento della vasodilatazione sono dovuti al rilascio di \"mediatori rapidi\" come l'istamina o le prostaglandine e successivamente di \"mediatori lenti\" come IFN-\u03b3, TNF-\u03b1, IL-1\u03b2, LPS, PAF. Questi ultimi stimolano l'espressione della sintetasi inducibile dell'ossido nitrico (iNos) a livello dell'endotelio vascolare. Al contrario l'istamina attraverso un aumento delle concentrazioni di calcio intracellulare determina l'attivazione (rapida) della NO sintasi costitutiva. Entrambe le isoforme di quest'ultimo enzima sono poi responsabili della sintesi di monossido di azoto (NO), un potentissimo vasodilatatore, che agisce sul muscolo liscio vascolare provocandone il rilassamento attraverso la mediazione di una guanilato ciclasi NO-dipendente. Quest'ultima genera guanosina monofosfato ciclica (cGMP), che a sua volta regola la funzione di numerosi enzimi e componenti cellulari coinvolti nella contrazione del muscolo liscio vascolare:\nL'aumento del calibro vascolare provoca:\nL'aumento del drenaggio linfatico favorisce la presentazione antigenica.\nFase di rallentamento del circolo o iperemia passiva.\nDopo la fuoriuscita di liquidi (essudazione) e di cellule (diapedesi) aumenta la viscosit\u00e0 del sangue, mentre diminuisce la velocit\u00e0 del flusso (stasi): nella zona infiammata i letti vascolari accolgono (come nelle fasi iniziali) pi\u00f9 sangue della norma (iperemia), ma ci\u00f2 \u00e8 dovuto al rallentamento del circolo e al diminuito ritorno venoso (iperemia passiva) e non all'apertura di nuovi letti capillari (iperemia attiva). Le cause del diminuito ritorno venoso necessitano della compressione esercitata sulle venule da parte dell'edema, che ostacola cos\u00ec il passaggio di sangue provocando una riduzione della sua parte liquida ed un aumento relativo delle componenti solide.\nAumento della permeabilit\u00e0 vascolare.\nAltro segno distintivo dell'infiammazione acuta \u00e8 l'aumento della permeabilit\u00e0 vascolare a livello del microcircolo nell'area di lesione, dando luogo alla fuoriuscita di essudato, attraverso 5 meccanismi:\nInoltre, essendo principalmente a carico della componente capillare, il protrarsi del processo infiammatorio altera il normale equilibrio di scambi gassosi e idrici tra interstizio e microcircolo tale da produrre, insieme ad elementi di cui sopra e altri, la classica \"istolesivit\u00e0\" associata alla flogosi.\nL'essudato \u00e8 una miscela di liquidi plasmatici ricchi di proteine plasmatiche e/o cellule (per lo pi\u00f9 infiammatorie, come neutrofili e mononucleati, ma anche eritrociti), fuoriuscita dai vasi, per l'aumento della permeabilit\u00e0 capillare e iperemia attiva, ai tessuti o alle cavit\u00e0 sierose. Questo provoca edema infiammatorio. L'aumento della permeabilit\u00e0 \u00e8 contemporaneo alla vasodilatazione che porta ad un aumento della massa di sangue presente e la pressione che esso esercita sulle pareti con aumento della permeabilit\u00e0. L'aumento della pressione idrostatica e la diminuzione della pressione colloido-osmotica determinano:\nMigrazione dei leucociti nella sede d'infiammazione.\nLe due categorie pi\u00f9 importanti di leucociti coinvolte nel processo infiammatorio sono i granulociti neutrofili e i macrofagi (monociti nel flusso sanguigno), tuttavia, a seconda dello stimolo infiammatorio possono essere coinvolte altre classi di leucociti come i linfociti, i granulociti eosinofili e basofili o mastociti. Una funzione fondamentale dell'infiammazione \u00e8 quella di permettere ai leucociti di giungere nella sede del danno e, quindi, di fagocitare agenti lesivi, uccidere batteri, degradare il tessuto necrotico e gli agenti estranei. Questo processo richiede l'attraversamento dell'endotelio vascolare delle venule post-capillari, che avviene in cinque fasi: la marginazione, il rotolamento, l'adesione, la diapedesi e la chemiotassi.\nNormalmente il flusso sanguigno all'interno delle venule pu\u00f2 essere descritto in modo approssimativo come composto di una colonna centrale in cui decorrono gli eritrociti e di uno spazio circostante prossimo alla parete endoteliale in cui decorrono prevalentemente leucociti di ogni tipo. La stasi ematica, una delle alterazioni che si verificano nel processo infiammatorio in conseguenza dell'aumento del calibro delle venule e dei letti capillari, favorisce la diminuzione di tensione delle pareti dei vasi sanguigni, ne consegue che molti pi\u00f9 leucociti vengono confinati in prossimit\u00e0 dell'endotelio determinando quel fenomeno noto come marginazione. La stretta vicinanza con la parete endoteliale determina per i leucociti maggiori probabilit\u00e0 di adesione alla parete dell'endotelio qualora le cellule endoteliali e i leucociti stessi siano attivati da citochine. In tal caso i leucociti tendono a legarsi pi\u00f9 volte ma in modo transitorio alle cellule endoteliali con legami deboli che vengono generalmente distrutti dal flusso sanguigno impedendo al leucocita l'adesione e facendolo rotolare lungo la parete del vaso (rotolamento). Il rotolamento dei leucociti \u00e8 determinato da una classe di proteine di adesione note come selectine e dai loro ligandi specifici e complementari, espressi sia dall'endotelio che dai leucociti.\nI leucociti esprimono L-selectina, i cui ligandi sulla superficie della membrana plasmatica delle cellule endoteliali sono GlyCam-1 (\"Glycosylation-dependent Cell adhesion molecule-1\") e CD34. Le cellule endoteliali esprimono E-selectina e P-selectina, il cui ligando espresso dai leucociti \u00e8 una proteina modificata con sialil-Lewis X. La P-selectina \u00e8 conservata all'interno delle cellule endoteliali nei granuli chiamati corpi di Weibel-Palade e viene traslocata sul polo vasale membrana plasmatica sotto stimolazione da parte di istamina, trombina e fattore di attivazione delle piastrine (PAF). L'espressione delle altre selectine \u00e8 mediata dalle citochine TNF (\"tumour necrosis factor\") e IL-1, che vengono secrete prevalentemente dai macrofagi durante l'infiammazione. Il rotolamento dei leucociti li rallenta e permette la fase successiva, l'adesione, mediata da proteine eterodimeriche presenti sulla superficie leucocitaria note come integrine e dai loro ligandi sull'endotelio. Le integrine collocate sulla membrana dei leucociti si trovano normalmente in uno stato a bassa affinit\u00e0. L'aumento dell'affinit\u00e0 di queste proteine avviene ad opera delle chemochine secrete anch'esse dai macrofagi e da altri leucociti durante il processo flogistico, che si legano ai proteoglicani dell'endotelio e quindi attivano le integrine dei leucociti. Le integrine pi\u00f9 rappresentate sono LFA-1 e Mac-1 nei granulociti neutrofili, nei linfociti e nei monociti e VLA-4 nei granulociti eosinofili, monociti e linfociti. I loro ligandi sono rispettivamente ICAM-1 (\"inter-cellular adesion molecule-1\") e VCAM-1 (\"vascular cell adhesion molecule-1\"), la cui espressione \u00e8 stimolata ancora una volta da TNF e IL-1.\nL'interazione tra integrine e i loro ligandi permette l'adesione dei leucociti alla parete endoteliale. Una volta adesi all'endotelio i leucociti sono attirati verso la sede d'infezione dal gradiente di concentrazione delle chemochine, prodotte da altre cellule mediatrici della risposta infiammatoria. Prima di giungere in sede, per\u00f2, devono migrare attraverso l'endotelio e la sua lamina basale tramite un processo che prende il nome di diapedesi e che si verifica prevalentemente nelle venule. I leucociti migrano attraverso l'endotelio a livello delle giunzioni intercellulari tra cellule endoteliali che durante il processo flogistico risultano generalmente allargate a causa della retrazione delle cellule endoteliali indotta da istamina e ossido d'azoto oppure per danno diretto dell'endotelio. La migrazione avviene tramite diverse molecole di adesione, tra cui una delle pi\u00f9 note \u00e8 PECAM-1, espressa sia sulle giunzioni intercellulari dell'endotelio che sui leucociti. La membrana basale viene attraversata mediante la secrezione di collagenasi, che la degrada. Giunti nello spazio extracellulare migrano verso la sede di lesione seguendo il gradiente di concentrazione delle chemochine (chemiotassi) e facendosi strada attraverso la matrice extracellulare mediante legami con i proteoglicani.\nLe chemochine sono un gruppo eterogeneo di molecole esogene ed endogene che attirano i leucociti. Tra le esogene vi sono ad esempio il lipopolisaccaride (LPS) di molti batteri, peptidi contenenti l'amminoacido N-formilmetionina (presente solo nei batteri e nei mitocondri); tra le endogene alcune citochine (come IL-8), proteine del complemento, leucotriene B4. Queste molecole raggiungono il leucocita e si legano a specifici recettori sulla sua superficie, appartenenti generalmente ai GPCR (recettori accoppiati a proteine G) i quali attraverso diverse vie di segnalazione generano secondi messaggeri che convergono sulla proteina Rho e simili GTPasi (Rac, cdc42). Queste proteine G sono fondamentali per la polimerizzazione dell'actina G nei filamenti di actina F e siccome questa proteina \u00e8 la principale responsabile assieme alla miosina del movimento cellulare dei leucociti, ne permettono la migrazione sino alla sede di lesione. Generalmente l'actina costituisce l'impalcatura dei filopodi e ne permette l'estensione nel senso di marcia del leucocita. I filopodi permettono la trazione anteriore, mentre la miosina si dispone posteriormente aiutando a trascinare il grosso della cellula in avanti.\nI leucociti (neutrofili, basofili, eosinofili, monociti) seguono tutti le stesse modalit\u00e0 di migrazione; i neutrofili, per\u00f2, avendo vita pi\u00f9 breve, vanno incontro ad apoptosi o NETosi e scompaiono in 24-48h. I monociti si trasformano in macrofagi e hanno vita pi\u00f9 lunga. Eccezioni: infezioni da pseudomonas, infezioni virali, reazioni allergiche.\nI leucociti hanno diverse funzioni:\nRisposte di fase acuta.\nSe l'infiammazione \u00e8 particolarmente intensa o interessa un'area molto estesa di tessuto possono instaurarsi le cosiddette risposte di fase acuta, che comprendono:\nFenomeni produttivi e riparativi.\nSi tratta di processi stimolati dai mediatori infiammatori che portano alla completa \"restitutio ad integrum\" del tessuto danneggiato qualora quest'ultimo sia capace di rigenerarsi o alla deposizione di una cicatrice di fibrina e tessuto connettivo qualora il danno sia a carico di un tessuto nobile. In tutti i casi si osservano fenomeni di neoangiogenesi.\nTipologie di infiammazione acuta.\nLe infiammazioni acute possono essere classificate in base all'aspetto dell'essudato:\nLa risoluzione dell'infiammazione si ha per ritorno alla normale permeabilit\u00e0 del vaso, drenaggio linfatico, pinocitosi, fagocitosi ed eliminazione e rimozione di macrofagi. L'infiammazione acuta si discosta da quella cronica non per la durata del processo (quella acuta \u00e8 pi\u00f9 breve), ma per la prevalenza di fenomeni vasali ed essudativi (angioflogosi) su quelli cellulari (istoflogosi).\nMediatori chimici dell'infiammazione acuta.\nDurante il processo infiammatorio vengono prodotti importanti mediatori chimici di origine plasmatica e cellulare, questi hanno un recettore specifico e un mediatore pu\u00f2 stimolare il rilascio di altri mediatori da parte di cellule bersaglio con effetto di amplificazione o effetto di modulazione o regolazione. I mediatori possono agire su uno o su pi\u00f9 tipi cellulari e possono esercitare effetti diversi a seconda del tipo di tessuto o cellula; quando vengono prodotti o rilasciati hanno un'emivita breve.\nProdotti batterici, immunocomplessi, tossine, agenti fisici e altre citochine, attivano macrofagi e altre cellule determinando: reazioni della fase acuta (febbre, sonno, neutrofilia, aumento delle proteine, diminuzione dell'appetito..), effetti sull'endotelio, sui fibroblasti e sui leucociti."}
{"id": "771128", "revid": "114890474", "url": "https://it.wikipedia.org/wiki?curid=771128", "title": "Paolo Fabbri", "text": ""}
{"id": "771129", "revid": "1652635", "url": "https://it.wikipedia.org/wiki?curid=771129", "title": "Prostituzione maschile", "text": "Con l'espressione prostituzione maschile si indica l'attivit\u00e0 di uomini che offrono prestazioni sessuali dietro pagamento di un corrispettivo in denaro, nei confronti di una clientela che pu\u00f2 essere sia maschile che femminile. Rispetto alle lavoratrici sessuali donne, i lavoratori uomini sono stati molto meno studiati dai ricercatori, e se alcuni studi suggeriscono che vi siano differenze tra questi due gruppi nell'ambito lavorativo, si ritiene siano necessarie ulteriori ricerche.\nI lavoratori sessuali (\"sex workers\") maschi sono chiamati con vari appellativi ed eufemismi come \"accompagnatori\", \"gigol\u00f2\", \"rent-boy\" (\"ragazzo in affitto\"), \"modelli\", \"massaggiatori\" e \"hustler\" (slang americano). Un uomo che non si considera omosessuale, ma che si rende disponibile ad avere rapporti sessuali con clienti di sesso maschile per soldi, \u00e8 talvolta chiamato \"gay for pay\" (lett. \"omosessuale per la paga\") o \"rough trade\" (\"commercio scabroso\"), mentre chi vende prestazioni sessuali a donne viene spesso chiamato \"gigol\u00f2\" o \"accompagnatore\".\nI clienti, specialmente quelli che raccolgono i prostituti per la strada o nei bar, sono a volte chiamati \"johns\" o \"tricks\". Coloro che lavorano nell'ambito della prostituzione, in particolar modo quella di strada, a volte si riferiscono alla loro attivit\u00e0 usando l'espressione \"turning tricks\".\nLa figura del protettore \u00e8 relativamente rara nella prostituzione maschile in Occidente, dove la maggior parte degli uomini che si prostituiscono generalmente lavora in modo indipendente o, meno frequentemente, attraverso un'agenzia.\nStoria della prostituzione maschile nelle diverse culture.\nDurante l'antichit\u00e0.\nLa prostituzione maschile \u00e8 stata rintracciata in tutte le culture avanzate.\nNell'Antico testamento si attesta che la cosiddetta \"prostituzione sacra\", ovvero la pratica di vendere favori sessuali in luoghi sacri, era praticata nel mondo antico sia da uomini sia da donne. La presenza di prostituti maschi \u00e8 attestata, tra molte altre fonti antiche della cultura greco-romana, anche nel Nuovo Testamento: ritengono che le parole greche utilizzate da Paolo di Tarso in 1Corinzi 6:9-10, malakoi e arsenokoitai (maschio da letto) si riferiscano inequivocabilmente alla prostituzione maschile.\nNel mondo classico greco.\nSecondo l'estetica erotica del mondo greco, l'unico periodo della vita durante il quale era auspicabile e accettato socialmente intrattenere commercio sessuale con uomini adulti era quello adolescenziale tra la pubert\u00e0 e lo spuntare della prima barba: tale attivit\u00e0 era pertanto limitata all'et\u00e0 che andava tra i 12 e i 20 anni.\nNella Grecia antica i prostituti erano in genere schiavi o persone che avrebbero potuto perdere i loro diritti civili. Uno dei casi pi\u00f9 noti \u00e8 quello di Fedone di Elide, un giovane catturato durante la guerra del Peloponneso: ridotto in schiavit\u00f9 e portato ad Atene, fu in seguito costretto a prostituirsi (Diogenes La\u00ebrtius, ii. 105; Suda, Phaedon; Aulus Gellius, ii. 18.). Fu alla fine riscattato per diventare allievo di Socrate e dare cos\u00ec il suo nome al Fedone di Platone (racconta in parte la vita del bel giovane anche Mary Renault in uno dei suoi romanzi storici, \"Le ultime gocce di vino\").\nNella commedia di Aristofane intitolata \"Pluto\" si ironizza su una donna di et\u00e0 avanzata, che spende il suo intero patrimonio per pagare un giovane amante, che ora la rifiuta. Nel libro \"Contro Timarco\" Eschine attacca l'avversario politico accusandolo di aver praticato la prostituzione durante la giovinezza. L'autore di epigrammi Stratone di Sardi fa riferimento al pagamento di cinque dracme per poter ottenere i servizi sessuali di un giovane prostituto.\nNel mondo classico romano.\nSia l'antica Grecia, come detto, sia Roma antica hanno visto la presenza di bordelli maschili\nLa morale romana imperiale cominci\u00f2 a mutare a partire dal IV sec., quando Ammiano Marcellino critica aspramente i costumi sessuali di una trib\u00f9 barbara che vive tra i Carpazi e il mar Nero, a suo dire propugnatrice della Pederastia greca. Nel 342 gli imperatori Costantino II e Costanzo II introducono una legge che punisce la passivit\u00e0 sessuale maschile con la castrazione: tale disposizione legale \u00e8 stata poi ampliata nel 390 da Teodosio il Grande con il divieto della prostituzione omosessuale maschile nei bordelli. Nel 533 infine Giustiniano I decret\u00f2 come punizione di tutti gli atti sessuali mercenari e omosessuali in genere la castrazione e la morte sul rogo.\nNelle societ\u00e0 musulmane.\nNel mondo arabo pre-islamico la prostituzione maschile era presente e ha continuato a essere tollerata fino al primo Medioevo: in epoca moderna \u00e8 un fatto raro anche se non impossibile. Servizi sessuali erano spesso svolti dagli addetti agli hammam, ossia i bagni turchi, e dai massaggiatori che vi lavoravano all'interno.\nIn Asia centrale e in Afghanistan venivano frequentemente assoldati, ma pi\u00f9 spesso rapiti, ragazzini maschi appena adolescenti che venivano utilizzati per pratiche sessuali: la pratica del \"bacha bazi\" \u00e8 descritta anche nel romanzo \"Il cacciatore di aquiloni\" e nel film omonimo. (Vedi anche Prostituzione in Afghanistan)\nNel mondo orientale.\nI sacerdoti shintoisti e Zen giapponesi avevano il divieto di intrattenere rapporti sessuali con le donne, ma avevano il permesso di utilizzare i servizi di giovani prostituti maschi.\nLa prostituzione maschile, sia nell'Antica Cina sia in Giappone era intimamente interconnessa col mondo del teatro, dove i ruoli dei personaggi femminili sono sempre stati interpretati da attori maschi: questi, addestrati fin dalla primissima infanzia a comportarsi come femmine, diventavano poi a partire dall'adolescenza il nucleo principale della prostituzione maschile in quei paesi.\nGli attori-prostituti del teatro Kabuki sono stati i primi a esser denominati Kagema; esemplare a tal riguardo l'interpretazione cinematografica che \u00e8 stata fatta di questa tradizione in Addio mia concubina. I giovani prostituti maschi durante tutto il Periodo Edo della storia giapponese erano universalmente conosciuti proprio con l'epiteto di Kagema e i loro clienti erano soprattutto ricchi signori feudali e uomini adulti\nIn India sono definiti Hijra i travestiti o transessuali che, spesse volte, si dedicano alla prostituzione: ancor oggi in occasione di matrimoni e nascite vengono chiamati a celebrare il felice evento con danze rituali sacre in quanto portatori di buona fortuna.\nNelle Americhe.\nCi sono evidenze storiche date da atti processuali e indagini che descrivono la prostituzione maschile gi\u00e0 nel tardo XVII secolo in quelli che oggi sono gli Stati Uniti d'America. Con l'espansione delle aree urbane e l'aggregazione delle comunit\u00e0 gay verso la fine del XIX secolo, la prostituzione uomo/uomo \u00e8 diventata pi\u00f9 evidente, includendo bagni, bordelli come la \"Paresis Hall\" nel quartiere Bowery di New York, e i bar in cui le cosiddette \"fate\" sollecitano sessualmente altri uomini e ricevono una commissione per la vendita di bevande.\nA Cuba i prostituti maschi sono chiamati \"Jinetero\", letteralmente \"fantini\"; mentre nei paesi caraibici i giovani prostituti maschi reclutati lungo le spiagge da una clientela composta da entrambi i sessi vengono chiamati \"Sandy-panky\".\nProstituzione maschile nel mondo moderno.\nBordelli.\nGiovani maschi possono lavorare come prostituti in bordelli detti \"stabilimenti\", ci\u00f2 \u00e8 comune soprattutto nei paesi del Sudest asiatico.\nLo scandalo di Cleveland Street nella Londra del 1889 fu la scoperta di un bordello maschile frequentato da membri dell'alta aristocrazia dell'Impero britannico, quando ancora l'omosessualit\u00e0 era illegale; questo evento accadde sei anni prima l'altrettanto eclatante scandalo sessuale coinvolgente il celebre autore Oscar Wilde.\nNella sua autobiografia intitolata \"The First Lady\" la modella transessuale April Ashley cita il suo ex marito Arthur Corbett, terzo barone di Rowallan, appassionato di crossdressing, il quale ancora nei primi anni sessanta affermava di frequentare bordelli maschili in cui pagava i ragazzi per travestirsi da donna e poi masturbarlo. Nel Regno Unito gli atti omosessuali maschili non sono stati legalizzati fino al 1967.\nOnline.\nAccompagnatori professionali spesso si fanno pubblicit\u00e0 su siti web appositi, autonomamente oppure attraverso agenzie di escort.\nStrade e locali.\nLa maggior parte delle grandi citt\u00e0 hanno una o pi\u00f9 aree utilizzate dai prostituti di strada che offrono i propri servizi a potenziali clienti che passano in automobile.\nI prostituti possono anche lavorare in saune gay, sex shop o sex club privati, oltre che frequentare bar e discoteche; ma solitamente in tali luoghi l'esercizio della prostituzione \u00e8 vietato dai gestori e proprietari.\nTurismo sessuale.\nDonne benestanti di mezza et\u00e0 provenienti dai paesi occidentali possono recarsi all'estero in cerca di compagnia sessuale maschile; la prostituzione maschile al servizio di donne \u00e8 diventata ad esempio sempre pi\u00f9 visibile in India, con relativi pericoli di violenza e ricatti.\nToy boy.\nIl termine\u00a0toy boy\u00a0\u00e8 un termine inglese, letteralmente \"ragazzo giocattolo\", che oggi indica un ragazzo solitamente giovane, bello e attraente che accompagna a vario titolo e in vario modo una donna. Solitamente la relazione tra i due \u00e8 di carattere sessuale.\nIl termine \u00e8 nato negli Stati Uniti nel XX secolo e serviva ad indicare un ragazzo che era impegnato in una relazione con una donna pi\u00f9 grande di et\u00e0 per motivi di soldi o di lavoro e di solito a tempo determinato, a discrezione della donna. In queste relazioni il ragazzo riveste un ruolo subalterno alla donna la quale dirige il rapporto e usa il ragazzo come un oggetto, un giocattolo sessuale. Le relazioni dei toy boy, quindi, hanno solitamente breve durata e un interesse materiale, di solito economico. Per questi motivi, i toy boy sono spesso accomunati ai\u00a0gigol\u00f2\u00a0e alla\u00a0prostituzione maschile.\nStigma.\nFattori quali la differenza di et\u00e0 o lo status sociale ed economico tra il lavoratore sessuale e il suo cliente sono stati citati come principali fonti di critica sociale. Ci\u00f2 pu\u00f2 essere collegato anche ai rapporti amorosi che non comportano un pagamento diretto delle prestazioni sessuali, ma che pu\u00f2 esser visto da alcuni come una forma di quasi-prostituzione in quanto vi \u00e8 uno squilibrio di potere molto alto.Il membro pi\u00f9 anziano in tali rapporti pu\u00f2 esser indicato come \"sugar daddy-mommy\", mentre il giovane amante pu\u00f2 essere definito \"kept boy\" (ragazzo mantenuto) o \"toy boy\".\nNella cultura di massa.\nIl prostituto maschio o marchetta \u00e8 un topos letterario e cinematografico sempre pi\u00f9 comune a partire dagli anni sessanta, soprattutto in film e libri con una prospettiva gay. Viene spesso rappresentato come una figura tragica, come in \"Mysterious Skin\" in cui un adolescente omosessuale si trova ad aver alle spalle una storia di abusi.\nAltri titoli sono \"Johns\", \"Sugar\" e \"L.I.E.\"\nAnche se meno frequente, il prostituto con una clientela esclusivamente femminile, viene generalmente rappresentato come meno tragico rispetto alla marchetta gay: in \"Belli e dannati\" si narra dell'amicizia tra due prostituti, di cui solo uno \u00e8 omosessuale, mentre \"Gigol\u00f2 per sbaglio\" racconta in tono farsesco l'esperienza di un uomo come gigol\u00f2.\nAltre pellicole che raccontano la prostituzione maschile rivolta alle donne sono \"Un uomo da marciapiede\", \"American gigol\u00f2\" e \"Sonny\"."}
{"id": "771130", "revid": "1318658", "url": "https://it.wikipedia.org/wiki?curid=771130", "title": "Solennit\u00e0 di Cristo Re", "text": "La Solennit\u00e0 di Cristo Re dell'Universo nella Chiesa cattolica e in altre denominazioni cristiane (gli anglicani, i presbiteriani e alcuni luterani e metodisti) indica un ricordo particolare di Ges\u00f9 Cristo visto come re di tutto l'universo.\nNella Chiesa cattolica.\nCon essa si vuole sottolineare che la figura di Cristo rappresenta per i cattolici il Signore della storia e del tempo.\nLa storia della festa pu\u00f2 essere fatta risalire al 1899, quando papa Leone XIII stabil\u00ec l'11 maggio la consacrazione universale degli uomini al Cuore di Ges\u00f9. Nello stesso anno il gesuita italiano Sanna Solaro scrisse a tutti i vescovi italiani perch\u00e9 sottoscrivessero una petizione per chiedere l'istituzione di una festa liturgica. Quarantanove vescovi aderirono alla petizione.\nUna nuova supplica fu presentata a papa Pio XI dopo il Congresso eucaristico internazionale di Roma, nei primi mesi del suo pontificato, sottoscritta da 69 prelati. Nel 1923 fu presentata una terza supplica, con la firma di 340 fra cardinali, arcivescovi, vescovi e superiori generali. Nella supplica si chiedeva: \u00abPer riparare gli oltraggi fatti a Ges\u00f9 Cristo dall'ateismo ufficiale, la Santa Chiesa si degni stabilire una festa liturgica che, sotto un titolo da essa definito, proclami solennemente i sovrani diritti della persona regale di Ges\u00f9 Cristo, che vive nell'Eucaristia e regna, col Suo Sacro Cuore, nella societ\u00e0\u00bb. La domanda fu sostenuta da duecento ordini e congregazioni religiose, dodici universit\u00e0 cattoliche e da petizioni firmate da centinaia di migliaia di fedeli in tutto il mondo. Non manc\u00f2 qualche obiezione: secondo alcuni il tema di questa festa era gi\u00e0 celebrato nell'Epifania, altri giudicavano sempre pi\u00f9 obsoleta la monarchia come forma di governo.\nFinalmente papa Pio XI stabil\u00ec la festa con l'enciclica \"Quas Primas\" dell'11 dicembre 1925, fissandola all'ultima domenica di ottobre. Dice il Papa nell'Enciclica: \nSpesso si attribuisce all'introduzione della festa anche un significato storico: nell'et\u00e0 del totalitarismo affermare la regalit\u00e0 di Cristo doveva rendere relative le suggestioni dei regimi, che pretendevano dai popoli un'adesione personale assoluta.\nLa data della celebrazione.\nNel rito romano dopo la riforma liturgica la festa \u00e8 stata spostata dall'ultima domenica di ottobre alla collocazione attuale, cio\u00e8 la trentaquattresima domenica del tempo ordinario, che \u00e8 l'ultima dell'intero anno liturgico. La collocazione originaria all'ultima domenica di ottobre permane nella Messa tridentina.\nAnche nel rito ambrosiano, la solennit\u00e0 di Nostro Signore Ges\u00f9 Cristo Re dell'Universo corrisponde all'ultima domenica dell'anno liturgico, ma - poich\u00e9 l'Avvento ambrosiano, con cui comincia l'anno liturgico, \u00e8 pi\u00f9 lungo di due settimane rispetto all'Avvento romano - essa si colloca nella domenica che precede (o coincide) con l'11 novembre, festa di san Martino (l'Avvento ambrosiano inizia infatti nella domenica che segue tale festa).\nIn tutti questi casi, questa celebrazione \u00e8 collocata in modo da favorire un collegamento teologico con il mistero della morte, vinta da Cristo, e delle realt\u00e0 ultime in generale. Nella forma antica precede immediatamente la festa di Tutti i Santi e la Commemorazione dei defunti e il collegamento \u00e8 sottolineato dall'epistola (Colossesi ) in cui Cristo, \u00abcapo della Chiesa\u00bb, \u00e8 il \u00abprimogenito dai morti\u00bb; mentre nella forma pi\u00f9 recente chiude l'anno liturgico e il mese di novembre, dedicato ai defunti dalla piet\u00e0 popolare.\nDal 2021, per volont\u00e0 di papa Francesco, nel giorno di Cristo Re si celebra anche la Giornata mondiale della giovent\u00f9, che in precedenza ricorreva invece nella Domenica delle palme.\nNelle Chiese protestanti.\nNel calendario della Chiesa luterana la \"Festa di Cristo Re\" \u00e8 inserita tra le \"Festivit\u00e0 Maggiori\". Nelle chiese protestanti dove la ricorrenza \u00e8 celebrata essa cade, come nel rito romano, dal quale \u00e8 stata mutuata, l'ultima domenica dei rispettivi anni liturgici."}
{"id": "771134", "revid": "599013", "url": "https://it.wikipedia.org/wiki?curid=771134", "title": "Tkh", "text": ""}
{"id": "771137", "revid": "287204", "url": "https://it.wikipedia.org/wiki?curid=771137", "title": "Paolo Fabbri (semiologo)", "text": "La sua attivit\u00e0 intellettuale spazi\u00f2 campi molteplici: dal linguaggio alle arti, dalla comunicazione alla filosofia, dalla sociologia alla epistemologia.\nCarriera universitaria.\nLaureatosi nel 1962 presso l'Universit\u00e0 di Firenze, Fabbri si trasfer\u00ec a Parigi, dove nel 1965-66 frequent\u00f2 l'\u00c9cole Pratique des Hautes \u00c9tudes (EPHE), in particolare i corsi di Roland Barthes, Lucien Goldmann e Algirdas Julien Greimas. Questo contatto con la semiotica strutturale francese sar\u00e0 destinato a costituire una prospettiva teorico-metodologica di cui sarebbe diventato uno dei pi\u00f9 attivi ricercatori.\nAl ritorno in Italia, insegn\u00f2 Semiotica con Umberto Eco all'Universit\u00e0 di Firenze, Facolt\u00e0 di Architettura, 1966-67, poi come professore incaricato di Filosofia del linguaggio presso l'Istituto di Lingue dell'Universit\u00e0 di Urbino (dal 1967 al 1976), dove fond\u00f2, con Carlo Bo e Giuseppe Paioni nel 1970 il Centro Internazionale di Semiotica e di Linguistica: la prima scuola di semiotica nel panorama internazionale, dopo quella di Tartu (Estonia) creata da Jurij Lotman.\nNel 1977 Fabbri inizi\u00f2 la sua attivit\u00e0 di insegnamento presso l'Universit\u00e0 di Bologna, dove tenne fino al 2002 l'insegnamento di Semiotica delle Arti presso il corso di laurea in Discipline delle Arti, della Musica e dello Spettacolo (DAMS), di cui sar\u00e0 presidente dal 1998 al 2001.\nTra il 1986 e il 1990 insegn\u00f2 Semiotica, in qualit\u00e0 di professore straordinario, presso la Facolt\u00e0 di Magistero dell'Universit\u00e0 di Palermo.\nDal 2003 al 2009 fu professore ordinario di Semiotica dell'Arte e Letteratura artistica presso la Facolt\u00e0 di Design e Arti, Universit\u00e0 IUAV di Venezia.\nDal 2017 al 2020 fu professore onorario presso l'Universidad de Santiago (Cile) e presso l'Universidad de Lima (Per\u00f9).\nFabbri assunse negli anni numerosi incarichi di insegnamento nelle universit\u00e0 italiane di Firenze, Milano, Siena, Roma e all'estero presso , Paris IV Sorbonne e l'\u00c9cole des Hautes \u00c9tudes en Sciences Sociales (EHESS) di Parigi, le universit\u00e0 di UC Berkeley, Toronto, UC San Diego, UCLA (\"Speroni Chair\"), Barcellona, Brisbane, Madrid, Bilbao, S\u00e3o Paulo, Buenos Aires, Bogot\u00e0, Lima, Istanbul, Ciudad de Mexico e altre ancora. A questa attivit\u00e0 didattica si affianc\u00f2 la partecipazione a congressi nazionali e internazionali, nonch\u00e9 l'assidua collaborazione a seminari di ricerca come quelli di Semantica Generale diretti con Greimas presso l'EHESS di Parigi (dal 1984 al 1991) come directeur d'Etudes associ\u00e9 e del Coll\u00e8ge international de Philosophie, come directeur de programme associ\u00e9, nonch\u00e9 quelli organizzati per il Centro Internazionale di Semiotica e di Linguistica dell'Universit\u00e0 di Urbino.\nInsegn\u00f2 Semiotica dell'Arte presso il Master of Arts della LUISS (Libera Universit\u00e0 Internazionale di Studi Sociali) di Roma. Fu direttore dal 2013 al 2020 del Centro internazionale di Scienze Semiotiche (CiSS) dell'Universit\u00e0 di Urbino di cui cura le pubblicazioni.\nRiviste e incarichi.\nFabbri scrisse libri e articoli, oltre a tradurre opere sui problemi del linguaggio e della comunicazione, in pi\u00f9 lingue (francese, inglese, spagnolo, portoghese, tedesco, lituano, polacco, greco, arabo).\nDiresse le seguenti collezioni editoriali: \"Insegne\" (con Gianfranco Marrone), Mimesis Edizioni, Milano; \"La tradizione del nuovo\", Luca Sossella editore, Roma; \"Teoria della Cultura\" (con Francesco Marsciani), Progetto Leonardo, Societ\u00e0 Editrice Esculapio, Bologna; \"Biblioteca/Semiotica\" (con Gianfranco Marrone), Meltemi Editore, Roma. Inoltre, dirige la rivista: \"La ricerca semiotica\", Quaderni del Centro Internazionale di Studi Interculturali di Semiotica e Morfologia (CISISM), Universit\u00e0 di Urbino.\nFece parte del comitato direttivo della rivista letteraria Il Verri, Milano.\nDal 2001 al 2005 collabor\u00f2 al quotidiano \"l'Unit\u00e0\" curando la rubrica settimanale \"Parole, parole, parole\".\nFece parte del comitato scientifico o editoriale di numerose istituzioni nazionali e internazionali, dirigendo tra l'altro dal 1992 al 1996 l'Istituto Italiano di Cultura di Parigi. Dal 1996 al 1997 fu direttore del \"Mystfest\" (Festival Internazionale del Giallo e del Mistero) di Cattolica e, dal 1999 al 2001, consigliere scientifico del \"Prix Italia\" (RAI - TV). Fu anche presidente del \"Festival dei Popoli\" di Firenze dal 2000 al 2004 e presidente dell'Institut de la Pens\u00e9e Contemporaine dell'Universit\u00e9 de Paris VII \"D. Diderot\" dal 2004 al 2006. Dal 2011 al 2013 Fu direttore della Fondazione Federico Fellini di Rimini. In precedenza era stato direttore scientifico della rivista internazionale \"FMR\" (ART'E, Bologna), dal 2003 al 2004."}
{"id": "771140", "revid": "365417", "url": "https://it.wikipedia.org/wiki?curid=771140", "title": "Conrad Marca-Relli", "text": "Biografia.\nNato a Boston da genitori italiani, Corrado Marcarelli - modificher\u00e0 il suo nome all'inizio del 1950 in Conrad Marca-Relli \u2013 vive nella citt\u00e0 del Massachusetts la sua infanzia, frequentando alternatamente le scuole sia negli Stati Uniti che a Roma. Nel 1927 si sposta con la sua famiglia a New York dove, verso la fine del decennio, trova lavoro come assistente di bottega di Onorio Ruotolo, storico scultore italo-americano di Manhattan. Nel 1930 frequenta per un anno le lezioni di Faust Azzaretti presso la Cooper Union School, in una sede poco distante dallo studio di Ruotolo. La frequentazione della scuola d\u2019arte e il lavoro di bottega introdurranno l'artista ai soggetti del grande Rinascimento italiano, passione che non perder\u00e0 mai durante l'intero arco della sua vita.\nNel 1931 si trasferisce da casa dei genitori in un piccolo studio a Greenwich Village. Lavora, in seguito alla Crisi del \u201929, per il programma della \"WPA\" (\"Works Progress Administration\") dal 1935 al 1938, prima come insegnante presso la Leonardo Da Vinci Art School \u2013 scuola diretta dallo stesso Ruotolo \u2013, dove sar\u00e0 insegnante di Elaine De Kooning, e poi con la divisione \"mural painting\" del \"Federal Art Project\" l'anno seguente. In questo periodo conosce moltissimi colleghi e amici che saranno con lui durante tutta la seconda met\u00e0 del Novecento: Willem De Kooning, Rollin Crampton, Peter Agostini, George Spaventa, John Graham. Durante questo periodo entra in contatto con Franz Kline durante una cena dal pittore John J. Sheehan. Partito per Taxco (Messico) con Peter Agostini e George Spaventa, al ritorno si arruola nell'esercito americano a causa dello scoppio della Seconda guerra mondiale (1941 - 1945), periodo al quale risale la sua prima presenza in una mostra collettiva: \"Soldier Artists\" del 1941, alla quale partecipa con l'opera \"Reveille\".\nDopo la guerra, Marca-Relli si stabilisce per un anno a Birdcliff (Woodstock) per poi prendere parte al Downtown Group, un gruppo di artisti che tra fine anni '40 e inizio anni '50 allestiscono i loro studi nella Lower Manhattan. Durante questo periodo \u00e8 molto attratto dal mondo dell'arte d'avanguardia del Greenwich Village e i suoi riferimenti oscillano tra la metafisica di De Chirico, Carr\u00e0 e Sironi. Gli artisti di cui Marca-Relli fa parte vengono chiamati il Downtown Group, in opposizione a quelli dell'Uptown Group formatosi durante la guerra presso la Galleria Art of This Century. Nel 1949, tornato da un viaggio fra Parigi e Roma del 1947-1948 nel quale aveva vissuto i diversi ambienti artistici delle due capitali \u2013 aveva conosciuto personaggi del calibro di Afro Basaldella e Nick Carone \u2013, fonda con Philip Pavia, Mark Rothko, Franz Kline, Willem de Kooning e molti altri artisti l\"'Eight Street Club\", importante punto di riferimento per gli intellettuali americani e promotore della prima mostra sull'espressionismo astratto, la \"Ninth Street Show\". Utilizzato il suo studio come base operativa dell\u2019iniziativa patrocinata da Leo Castelli, \u00e8 fra gli artisti che espongono alla \"Ninth Street Show\", che si tiene dal 21 maggio al 10 giugno 1951. L'esposizione viene allestita al primo piano del 60 East sulla Nona strada in un palazzo che doveva essere demolito, ma che Franz Kline e lo stesso Marca-Relli avevano visto durante una passeggiata sulla Nona Strada. Nello stesso 1951 conosce e sposa Anita Gibson.\n\"Gli artisti festeggiano non solo la presenza dei mercanti, dei collezionisti e delle persone che lavorano nei musei della Nona strada, e di conseguenza l'esposizione delle loro opere, ma anche la nascita e l'energia di un gruppo dalle grandi potenzialit\u00e0\". Conrad Marca-Relli \u00e8 tra i 24 artisti su 256 appartenenti alla New York School inclusi nel \"Ninth Street Show\" e presenti in tutti gli Annuari di Pittura e Scultura dal 1953 al 1957. Questi Annuari sono importanti perch\u00e9 i partecipanti vengono scelti dagli stessi artisti.\nLe citt\u00e0, le nature morte, le tematiche circensi e i motivi architettonici delle sue prime opere rimandano alle atmosfere desolate del pittore metafisico italiano Giorgio De Chirico, al repertorio cubista di ascendenza picassiana e al surrealismo degli artisti emigrati dall\u2019Europa durante il Secondo conflitto. Durante la sua vita Marca-Relli crea collage su scala monumentale. Combina pittura ad olio e collage sviluppando colori molto intensi, superfici irregolari e schizzi espressionisti che ne legano l\u2019estetica al lavoro di Kurt Schwitters. Sperimenta anche con i materiali metallici, plastici e tessili. Con il passare degli anni i suoi collage assumono una semplicit\u00e0 astratta, evidenziata da colori scuri e da forme rettangolari isolate su uno sfondo neutro.\nNel 1952 l\u2019artista conosce Eleanor Ward, proprietaria della Stable Gallery. Nell\u2019estate di quello stesso anno l\u2019artista va a San Miguel de Allende (Messico) con i colleghi e amici Fred Farr e Jane Crawford: a questo soggiorno messicano si fa risalire l\u2019approdo dell\u2019artista alla tecnica del collage, secondo il desiderio di accostare aree cromatiche del medesimo tono.\nNel 1953 compra una casa adiacente a quella degli amici coniugi Jackson Pollock e Lee Krasner a Springs, East Hampton. Nel corso dei quasi quattro anni trascorsi qui, Marca-Relli stringe un forte legame con Pollock. In quello stesso anno viene realizzata la seconda edizione del \"Ninth Street Show\" da parte della Stable Gallery. Musei come Il MoMA, Il Solomon Guggenheim e il Withney ne acquistano opere di grande formato. L\u2019anno seguente vince la \"Logan Medal of the Arts\" con \"Seated Figure\". Nel 1955 partecipa alla \"XXVIII Biennale\" di Venezia.\n\u00c8 del 1956 una delle sue opere pi\u00f9 famose: \"The Death of Jackson Pollock\", concepita dopo essere stato chiamato al riconoscimento del corpo dell'amico Jackson Pollock, tragicamente scomparso in un incidente stradale la notte dell\u201911 agosto 1956. Nello stesso anno il Metropolitan Museum acquista l\u2019opera \"The Battle\", ispirata alla \"Battaglia di San Romano\" di Paolo Uccello (1438 ca.).\nNel 1957 Marca-Relli \u00e8 di nuovo a Roma, dove conosce e frequenta artisti del calibro di Ettore Colla, Gastone Novelli, Achille Perilli, Giuseppe Capogrossi, Toti Scialoja.\nMarca-Relli insegna alla Yale University dal 1954 al 1955 e in seguito dal 1959 al 1960, e anche alla University of California di Berkeley nel 1958. Nel 1959 rappresenta la New York School alla \"Documenta II\" di Kassel.La sua prima mostra personale viene organizzata a New York nel 1947 dalla Niveau Gallery, l\u2019anno seguente tocca alla Galleria Il Cortile di Roma e nel 1967 il Whitney Museum of American Art gli dedica un'ampia retrospettiva.\nNel 1966 \u00e8 artista residente nel New College di Sarasota, mentre verso la fine degli anni Sessanta sar\u00e0 spesso diviso fra uno studiolo parigino in Rue Bonaparte e una nuova casa-studio fatta realizzare a Ibiza. In questo periodo approfondisce i rapporti artistici con personaggi come Domenico Gnoli, Pierre Soulage, Zao Wou-Ki. Tra gli anni Settanta e Ottanta trascorre lunghi periodi a Ibiza e in altre capitali europee, tra le quali Parigi, Londra e Roma. Passa diversi anni nel tentativo di realizzare una \"house boat\" da ormeggiare sulle rive della Senna che vender\u00e0 appena ultimata e nel 1975 acquista un appartamento sulla Cinquantasettesima Strada a Manhattan. Dal 1976 \u00e8 membro dell\u2019Istitute of Art and Letters. Nel 1988 decide di allontanarsi dal caos newyorkese, nel quale era tornato stabilmente dal 1983, acquistando un casale nel New Jersey.\nNel 1997 si trasferisce con la moglie Anita Gibson a Parma, come conseguenza di una lunga e costante collaborazione con la Galleria d'Arte Niccoli avviata nel 1989. L'anno successivo la Fondazione Peggy Guggenheim Collection di Venezia gli dedica un'importante mostra personale dal titolo \"Omaggio a Marca-Relli\".\nNel 2000, l'Institut Mathildenhohe di Darmstadt gli dedica un'ampia mostra antologica. Lo stesso anno, il 31 marzo, gli viene concessa la cittadinanza onoraria dalla Citt\u00e0 di Parma. Le sue opere sono esposte nei pi\u00f9 celebri musei del mondo, tra cui il Metropolitan Museum of Art di New York, il Museum of Modern Art di New York e la Fondazione Solomon R. Guggenheim di New York.\nMuore a Parma il 29 agosto del 2000, all'et\u00e0 di 87 anni.\nNell'estate 2008 viene organizzata una vasta retrospettiva negli spazi della Rotonda di via Besana a Milano. Tra il 2009 e il 2011 si ricordano le due importanti mostre curate dalla Knoedler&amp;Company Gallery di New York, \"The New York Years 1945-1967\" e \"City to Town\", e l'omaggio dedicatogli dalla Pollock-Krasner House and Study Center di East Hampton, \"The Springs Years 1953-1956\".\nTutte le mostre, a partire dal 1997, sono state realizzate in collaborazione con l'Archivio Marca-Relli.\nArchivio Marca-Relli.\nL'Archivio Marca-Relli, fondato dall'artista e dalla Galleria d'Arte Niccoli a Parma nel 1997, raccoglie tutte le informazioni storiche sull'opera dell'artista per la preparazione del catalogo ragionato delle opere e per supportare lo studio e l'approfondimento di questo importante artista statunitense di origine italiana."}
{"id": "771151", "revid": "599013", "url": "https://it.wikipedia.org/wiki?curid=771151", "title": "Tki", "text": ""}
{"id": "771153", "revid": "599013", "url": "https://it.wikipedia.org/wiki?curid=771153", "title": "Tkj", "text": ""}
{"id": "771154", "revid": "110157", "url": "https://it.wikipedia.org/wiki?curid=771154", "title": "Kungsbacka (comune)", "text": "Kungsbacka \u00e8 un comune svedese di abitanti, situato nella contea di Halland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "771168", "revid": "124546052", "url": "https://it.wikipedia.org/wiki?curid=771168", "title": "Simon Wright", "text": "Ha militato in diverse band heavy metal e hard rock di successo come AC/DC, Dio e Rhino Bucket.\nBiografia.\nInizia giovanissimo (a circa 13 anni) a suonare le percussioni da autodidatta, ascoltando maestri del genere rock, metal, jazz e blues come Buddy Rich, Cozy Powell, John Bonham, Tommy Aldridge, Carl Palmer e Keith Moon.\nAlcuni anni pi\u00f9 tardi, potenziate le sue capacit\u00e0 alla batteria, Wright partecipa ad alcuni progetti musicali con il gruppo Girlschool (all'et\u00e0 di 16 anni), poi con gli A II Z ed i Tora Tora (entrambi all'opera dalla seconda met\u00e0 degli anni settanta), registrando anche alcuni singoli e diverso materiale audio.\nDopo la militanza in questi gruppi e con i Tytan nel 1981, nel 1983 Wright diventa a sorpresa membro ufficiale di uno dei gruppi pi\u00f9 famosi del mondo, gli AC/DC, dopo il ritiro dalle scene di Phil Rudd, precedente batterista del gruppo. Wright viene impiegato per il tour mondiale di \"Flick of the Switch\", trovandosi fra le altre cose a suonare di fronte al grande pubblico del Monsters of Rock del 1984.\nNel 1985 finalmente Wright pu\u00f2 partecipare alle incisioni del nuovo album \"Fly on the Wall\", lavoro che per\u00f2 non convince appieno critici e fan. Insieme all'album esce l'omonima videocassetta VHS. Nonostante il disco contenga comunque alcune buone canzoni ed il lungo tour dal vivo si dimostri un buon successo, gli AC/DC sono, secondo molti, in un periodo di crisi creativa. Altro testimone del periodo poco produttivo \u00e8 la raccolta \"Who Made Who\" (1986), colonna sonora del film di Stephen King \"Brivido\" (\"Maximum Overdrive\"), la quale riporta meramente alcuni successi della band, il nuovo singolo \"Who Made Who\" (di notevole successo) e due brani strumentali.\nUltimo album di Wright nella band \u00e8 \"Blow Up Your Video\" (1988), lavoro anch'esso piuttosto criticato e di mediocre successo, che tuttavia introdurr\u00e0 gli AC/DC negli anni novanta, periodo in cui la band torner\u00e0 alla ribalta con il nuovo batterista Chris Slade.\nNel 1989 infatti, lascia gli AC/DC e conosce l'ex cantante dei Rainbow Ronnie James Dio, fondatore della band Dio, nella quale Wright viene innestato nel 1990. Con questo gruppo heavy metal registra subito \"Lock up the Wolves\" ma poco dopo lascia il progetto per partecipare ad altre esperienze e registrazioni con numerosi gruppi (Mogg/Way, John Norum tra gli altri). Negli anni 90 egli militer\u00e0 anche nella band Rhino Bucket, fortemente ispirata alle tipiche sonorit\u00e0 degli AC/DC. Con loro pubblicher\u00e0 tre album.\nNel 1999 decide per\u00f2 di ritornare (questa volta definitivamente) con i Dio, con i quali ha suonato fino al loro scioglimento nel 2010, a causa della morte di Ronnie James Dio.\nGli ultimi lavori in studio dei Dio sono \"Killing the Dragon\" (2001) e \"Master of the moon\" (2004), pi\u00f9 alcune raccolte e un album live. Nel 2006 torna nei Rhino Bucket con cui incider\u00e0 il nuovo album \"The Hardest Town\" nel 2008."}
{"id": "771170", "revid": "986213", "url": "https://it.wikipedia.org/wiki?curid=771170", "title": "Giacomo IV di Maiorca", "text": "Origine.\nFiglio primogenito del re di Maiorca, conte di Rossiglione e di Cerdagna, signore di Montpellier e principe d'Acaia, Giacomo III il Temerario e della principessa di Aragona Costanza d'Aragona, figlia del re d'Aragona Alfonso il Benigno e della contessa di Urgell, Teresa d'Enten\u00e7a.\nBiografia.\nAlla morte del padre sopraggiunta durante la battaglia di Llucmajor (1349) eredit\u00f2 solo nominalmente (i feudi erano definitivamente perduti), il regno di Maiorca, le contee di Rossiglione e di Cerdagna, mentre entr\u00f2 in possesso del titolo di principe d'Acaia (dove non si rec\u00f2 mai) e fu anche conte di Claren\u00e7a e barone di Matagrif\u00f3.Durante la battaglia, di cui sopra, rest\u00f2 ferito e fu quindi fatto prigioniero da Pietro il Cerimonioso, re d'Aragona, insieme alla seconda moglie del padre e dunque regina madre, Violante de Villaragut e sua sorella Elisabetta. Rimase prigioniero nel castello di J\u00e1tiva e nel Castello Nuovo di Barcellona, dove in entrambe le carceri fu rinchiuso in una gabbia di ferro, un'esperienza che gli caus\u00f2 uno squilibrio mentale.\nGiacomo venne aiutato a evadere dalla prigione dal nobile Jaume de Santcliment, nel maggio del 1362, e fugg\u00ec ad Avignone da papa Urbano V, che gli combin\u00f2 il suo matrimonio con Giovanna I di Napoli.Il 14 dicembre 1362, a Napoli, fu celebrato il matrimonio per procura e, nel maggio 1363, a Ch\u00e2teau-Neuf, spos\u00f2 la regina di Napoli, Giovanna I (1328-1382), figlia quartogenita di Carlo di Calabria, primogenito del re di Napoli, Roberto d'Angi\u00f2, e della sorella del re di Francia, Filippo di Valois, Maria di Valois (1311 - 1341), figlia di Carlo di Valois e di Mahaut de Saint-Pol (1293 - 1358). Giacomo era il terzo marito per Giovanna e come principe consorte divenne Duca di Calabria, ma, come da contratto matrimoniale, fu escluso da ogni incarico nel governo del regno di Napoli.Nel 1366, verso la fine di gennaio, anche perch\u00e9 in assenza di figli, separandosi dalla moglie, abbandon\u00f2 la corte napoletana e ritorn\u00f2 nella penisola iberica con l'obiettivo di riconquistare il regno di Maiorca e le altre contee, senza per\u00f2 riuscirvi.\nGiacomo allora si rec\u00f2 in Francia in cerca di aiuto per riconquistare il regno perduto. Le buone relazioni tra Francia e Aragona per\u00f2 fecero abortire subito il suo progetto. Si aggreg\u00f2 allora al duca d'Aquitania, Edoardo il Principe Nero, figlio di Edoardo III d'Inghilterra, e partecip\u00f2 alla spedizione in favore di Pietro il Crudele contro Enrico di Trast\u00e1mara dove, nella battaglia di N\u00e1jera (1367), fu fatto prigioniero dalle truppe di Enrico di Trast\u00e1mara, che non solo aveva perso la battaglia, ma il comandante del suo esercito, Bertrand du Guesclin era stato catturato dal Principe Nero.\nEnrico di Trast\u00e1mara, dopo qualche mese consegn\u00f2 Giacomo IV a Bertrand du Guesclin, che, nel frattempo, dopo aver pagato il riscatto, era tornato libero; Giacomo venne trasferito a Montpellier dove venne tenuto prigioniero per circa due anni.Giacomo venne liberato nel 1370, solo grazie al riscatto pagato dalla moglie, Giovanna.\nFece un ultimo tentativo con Luigi I d'Angi\u00f2, fratello di Carlo V di Francia, che gli permise di reclutare un esercito di 6.000 mercenari e di marciare sulla Catalogna. Nell'agosto del 1374 valic\u00f2 i Pirenei a Conflent e riusc\u00ec ad arrivare a Cugat del Vall\u00e9s alle porte di Barcellona ma fu respinto e dopo alcuni inutili tentativi di recuperare le contee di Rossiglione e di Cerdagna, abbandon\u00f2 il tentativo e si ritir\u00f2 a Soria, in Castiglia, dove poco dopo mor\u00ec. Giacomo fu tumulato a Soria, nel monastero di San Francesco.\nDopo la sua morte divenne regina titolare di Maiorca la sorella Elisabetta (1337 - 1406) con il nome di Elisabetta di Maiorca.\nDiscendenza.\nGiacomo da Giovanna non ebbe discendenza e neppure si conoscono figli illegittimi."}
{"id": "771171", "revid": "287204", "url": "https://it.wikipedia.org/wiki?curid=771171", "title": "Distretto di Papakura", "text": " \nIl distretto di Papakura \u00e8 un'autorit\u00e0 territoriale della Nuova Zelanda che si trova entro i confini della regione di Auckland, nell'isola del Nord. Il capoluogo del distretto, la citt\u00e0 di Papakura, \u00e8 la parte pi\u00f9 meridionale dell'area metropolitana di Auckland.\nGeografia fisica.\nA ovest il distretto si affaccia sul Manukau Harbour, zona in cui sono presenti alcune spiagge (anche se non tutte fruibili a causa dell'inquinamento). A nord confina con l'autorit\u00e0 territoriale di Manukau, anch'essa parte dell'area metropolitana di Auckland. A sud e a ovest l'area del distretto \u00e8 prettamente agricola.\nIl distretto di Papakura \u00e8 composto da 3 citt\u00e0 principali: Papakura (28.000 abitanti), Takanini (10.800 abitanti) e Drury (3.300 abitanti)\nStoria.\nIl nome \"Papakura\" sembra derivare dall'unione delle parole m\u0101ori 'papa' (che significa \"terra\", abbreviazione di \"Papatuanuku\") e 'kura' (che significa \"rosso\"), con chiaro riferimento al terreno fertile su cui venne fondato il primo insediamento di quella che sarebbe poi diventata la citt\u00e0 di Papakura.\nLa citt\u00e0 \u00e8 quasi divisa a met\u00e0 da una vecchia strada, la \"Great South Road\", che ne rappresenta l'arteria principale. Questa strada venne costruita durante le rivolte dei M\u0101ori contro l'Impero britannico fra il 1845 e il 1872, allo scopo di portare pi\u00f9 velocemente i rifornimenti verso la regione di Waikato.\nIl distretto di Papakura venne creato nel 1989 in seguito alla riforma di tutte le autorit\u00e0 territoriali voluta dal governo neozelandese, unendo quella che era l'amministrazione locale della citt\u00e0 di Papakura (all'epoca una piccola citt\u00e0) con le zone rurali a est e a sud di essa, oltre ad accorparvi anche una parte di territorio che fino a quel momento faceva parte dell'amministrazione locale della citt\u00e0 di Manuaku.\nPopolazione.\nLa popolazione del distretto \u00e8 in gran parte di origine europea (circa il 75%) e Maori (circa il 20%); il tasso di crescita del numero di abitanti \u00e8 circa il triplo di quello dell'intera Nuova Zelanda e infatti il Consiglio distrettuale prevede che la popolazione triplicher\u00e0 entro i prossimi 50 anni."}
{"id": "771172", "revid": "77358", "url": "https://it.wikipedia.org/wiki?curid=771172", "title": "Area Celsi", "text": ""}
{"id": "771175", "revid": "287204", "url": "https://it.wikipedia.org/wiki?curid=771175", "title": "Herman Dune", "text": ""}
{"id": "771178", "revid": "1873017", "url": "https://it.wikipedia.org/wiki?curid=771178", "title": "Stazione Halley", "text": "La base permanente Halley, intitolata alla memoria dell'astronomo Edmond Halley, fu realizzata in Antartide dalla Royal Society in vista della partecipazione inglese all'Anno geofisico internazionale, e occupata il 6 gennaio 1956. Ubicata sulla costa del Mare di Weddell (Brunt Ice Shelf), originariamente a 75\u00b031\u2032 lat. S e 26\u00b036\u2032 long. O, a causa degli accumuli nevosi e della deriva della superficie glaciale, \u00e8 stata riedificata cinque volte; dal 19 febbraio 1992 \u00e8 operativa Halley V che, dopo il riposizionamento del 1998, sorge a 75\u00b035\u2032 lat. S, 26\u00b034\u2032 long. O, 37 m di quota, a circa 15\u00a0km dalla linea costiera.\nClima.\nMalgrado l'ubicazione della base abbia subito almeno nove variazioni, il catalogo delle temperature, per il periodo 1957-2006, \u00e8 considerato omogeneo dalla British Antarctic Survey. La media annua \u00e8 di \u221218,7\u00a0\u00b0C (deviazione standard: 1,1\u00a0\u00b0C). Com'\u00e8 tipico d'un clima che risenta dell'influsso oceanico, gennaio \u00e8 il mese pi\u00f9 caldo (\u22124,6\u00a0\u00b0C), a differenza di quanto accade nelle basi interne, dove il culmine della stagione estiva si raggiunge a dicembre, con la massima elevazione del sole sopra all'orizzonte; il mese pi\u00f9 freddo del semestre invernale, invece, \u00e8 luglio (\u221228,8\u00a0\u00b0C). Per quanto riguarda gli estremi termici, la minima registrata \u00e8 di \u221255,3\u00a0\u00b0C (luglio 1974), mentre la massima di 6,8\u00a0\u00b0C (dicembre 1995). La base si caratterizza per l'alta frequenza delle nebbie (record: 189 giorni nel 1968); le precipitazioni, infine, avvengono solo in forma nevosa (record: 223 giorni nel 1997).\nLa storia climatica mette in evidenza un forte raffreddamento intervenuto a cavallo del terzo millennio che, in un'analisi condotta sulla media mobile quinquennale, si mostra in perfetta sincronia con l'analoga fase di pessimum registrata ad Amundsen-Scott. Per quanto riguarda la media decennale delle temperature annue, questo \u00e8 il quadro:\nLogistica e identificativi.\nHalley, i cui cinque edifici sono dislocati su una superficie di 9,2\u00a0km\u00b2, durante la stagione invernale ospita, in media, 15 persone, ma pu\u00f2 arrivare a una capienza massima di 65 persone durante l'estate. Per la sua operativit\u00e0, utilizza 307 m3 di combustibile e 750 m3 d'acqua. La base fa parte della rete dell'Organizzazione Meteorologica Mondiale: il codice identificativo \u00e8 89022."}
{"id": "771182", "revid": "547992", "url": "https://it.wikipedia.org/wiki?curid=771182", "title": "Fredelone di Tolosa", "text": "Origine.\nFiglio primogenito del conte di Rouergue, Fulcoaldo (?-\u2020 849 circa) e di Senegonda (come risulta dal documento n\u00b0 160 del 3 novembre 862 in cui il conte di Tolosa, Raimondo, fece una donazione per l'anima del padre, Fulcoaldo, la madre, Senegonda ed il fratello, Fredelone), figlia di Alda, sorella di San Guglielmo di Gellone.\nBiografia.\nDi Fredelone non si hanno molte notizie. Molto probabilmente era stato associato nel governo della contea di Rouergue dal padre, Fulcoaldo, che nell'837, era divenuto conte di Rouergue, dove, secondo il \"Cartoulaires des abbayes d'Aniane et de Gellone\", l'imperatore, Ludovico il Pio, lo aveva nominato missus dominicus.\nQuando Bernardo di Settimania, rifiut\u00f2 di sottostare all'ingiunzione del re dei Franchi occidentali, Carlo il Calvo, di riconsegnargli la contea di Tolosa, suo padre, Fulcoaldo, che si schier\u00f2 con Bernardo, contro Carlo, lo invi\u00f2 a Tolosa per combattere a fianco di Bernardo. Dopo l'esecuzione di Bernardo (844), Fredelone si schier\u00f2 al fianco di Guglielmo di Settimania, figlio di Bernardo, che aveva ricevuto il titolo di conte di Tolosa, dal re d'Aquitania, Pipino II e prese parte alla riconquista della citt\u00e0 da parte di Guglielmo e Pipino II, dopo che, secondo gli \"Annales Xantenses\", Guglielmo e Pipino II, al comando delle truppe aquitane avevano sconfitto Carlo il Calvo, sulle rive del fiume Agout, un affluente del Tarn.\nSecondo lo storico catalano, Ram\u00f3n de Abadal y de Vinyals, Fredelone fu attivo nella contea di Tolosa, dove compare in due documenti di donazioni, nell'848 e 849.\nGuglielmo di Settimania, avendo lasciato Fredelone come governatore di Tolosa, nell'848, secondo gli Annales Bertiniani, conquist\u00f2 Barcellona, senza difficolt\u00e0.\nAlla morte del padre, Fulcoaldo, rimase unico conte di Rouergue\nNell'estate dell'849, quando il re dei Franchi occidentali, Carlo il Calvo, eletto re d'Aquitania, mosse guerra a suo nipote, il re d'Aquitania, Pipino II, invadendo il regno d'Aquitania, Fredelone, sempre in assenza di Guglielmo di Settimania (era divenuto conte di Barcellona), davanti alle truppe franche, apr\u00ec le porte di Tolosa al nuovo re d'Aquitania, che gli consegn\u00f2 la contea di Tolosa nominandolo governatore (\"Custos Civitatis\") della citt\u00e0; mentre la contea di Rouergue assieme alla contea di Quercy venivano date a suo fratello, Raimondo.\nRicevuto il titolo di conte di Tolosa, non molto tempo dopo (nell'852), mor\u00ec, e, essendo privo di un legittimo erede maschio, il suo titolo pass\u00f2 al fratello, Raimondo.\nMatrimonio e discendenza.\nFredelone aveva sposato Oda di Narbona da cui ebbe un'unica figlia:"}
{"id": "771183", "revid": "1924342", "url": "https://it.wikipedia.org/wiki?curid=771183", "title": "Il Globo (1959)", "text": "Il Globo \u00e8 un periodico australiano in lingua italiana, pubblicato a Melbourne. La prima copia fu stampata nel novembre del 1959. Venne fondato dagli italo-australiani Tarcisio Valmorbida e Ubaldo Larobina.\n\"Il Globo\" ha una diffusione superiore alle unit\u00e0, il che lo rende uno dei maggiori giornali in una lingua diversa dall'inglese in Australia."}
{"id": "771184", "revid": "73843", "url": "https://it.wikipedia.org/wiki?curid=771184", "title": "Ondata di caldo del luglio 1983", "text": "L'ondata di caldo del luglio 1983 \u00e8 stata una delle pi\u00f9 intense ondate di caldo estivo che hanno colpito l'Italia e parte dell'Europa centrale nel periodo coperto dalle osservazioni termometriche meteoclimatiche.\nDescrizione.\nGi\u00e0 dai primi giorni del mese le temperature massime superavano quasi ovunque i 30\u00a0\u00b0C ma gli effetti maggiori dell'ondata di calore si verificarono nella seconda met\u00e0 del mese, in particolare nel corso della seconda decade del mese in Francia e soprattutto a partire dal 17 luglio in Italia, quando la contemporanea ritirata dell'anticiclone delle Azzorre in Oceano Atlantico e la discesa di aria polare marittima lungo un corridoio tra l'Atlantico settentrionale e le isole Canarie determinavano a est una risposta dell'anticiclone subtropicale africano in intensificazione e in rapida espansione dal Sahara occidentale fino all'Europa centrale attraverso il Mar Mediterraneo centrale ed occidentale. La possente struttura anticiclonica di origine subtropicale continentale, associata ad altezze di geopotenziale molto elevate, sospingeva ininterrottamente aria molto calda a tutte le quote verso il settore centrale del continente europeo fino all'ultimo giorno del mese.\nMolte localit\u00e0 italiane e dell'Europa centrale nel corso della terza decade del mese fecero registrare i loro record di temperatura massima assoluta e/o di temperatura massima mensile.\nItalia.\nIn Italia i maggiori effetti dell'ondata di calore si verificarono sulle regioni centro-settentrionali e in Sardegna, mentre invece su quasi tutte le regioni meridionali, seppur interessate dal caldo intenso, gli effetti furono pi\u00f9 limitati rispetto ad altre ondata di calore.\nI picchi massimi di caldo furono registrati in Sardegna, mentre lungo la penisola le temperature massime pi\u00f9 elevate furono registrate nelle pianure interne della Toscana.\nIl giorno 21 la stazione meteorologica di Guardiavecchia con 39,2\u00a0\u00b0C, la stazione meteorologica dell'aeroporto di Bolzano San Giacomo con 39,1\u00a0\u00b0C e la stazione meteorologica di Milano Malpensa con 37,0\u00a0\u00b0C facevano registrare i propri record di temperatura massima assoluta, mentre la stazione meteorologica di Torino-Bric della Croce con 32,4\u00a0\u00b0C stabiliva il proprio record di temperatura massima mensile di luglio.\nIl giorno 22 la stazione meteorologica di Cagliari Elmas con 43,6\u00a0\u00b0C, la stazione meteorologica di Alghero Fertilia con 41,8\u00a0\u00b0C e la stazione meteorologica di Carloforte con 39,2\u00a0\u00b0C facevano registrare i propri record di temperatura massima assoluta. Sempre in Sardegna, nella stessa giornata le stazioni idrologiche di Sanluri e di Perdasdefogu raggiungevano una temperatura massima di 47,0\u00a0\u00b0C.\nIl giorno 25 la stazione meteorologica dell'aeroporto di Reggio Calabria con 44,2\u00a0\u00b0C faceva registrare il proprio record di temperatura massima assoluta, anche se il suddetto dato \u00e8 da ritenersi dubbio per probabile sovrastima viste le temperature massime contemporaneamente registrate dalle altre stazioni meteorologiche.\nIl giorno 26 la stazione meteorologica di Firenze Peretola con 42,6\u00a0\u00b0C, la stazione meteorologica dell'Osservatorio Ximeniano di Firenze con 41,6\u00a0\u00b0C, la storica stazione meteorologica di Arezzo San Fabiano con 41,5\u00a0\u00b0C e la stazione meteorologica di Paganella con 25,0\u00a0\u00b0C facevano registrare i propri record di temperatura massima assoluta, mentre la stazione meteorologica di Sarzana Luni con 36,4\u00a0\u00b0C e la stazione meteorologica di Passo della Cisa con 31,8\u00a0\u00b0C stabilivano i propri record di temperatura massima mensile di luglio.\nIl giorno 27 \u00e8 stato registrato il record di temperatura massima generale nazionale a 850 hPa, mentre al suolo la stazione meteorologica di Tarvisio con 37,2\u00a0\u00b0C, la stazione meteorologica dell'aeroporto di Albenga Villanova con 37,1\u00a0\u00b0C, la stazione meteorologica di Radicofani con 36,4\u00a0\u00b0C, la stazione meteorologica di Dobbiaco con 32,4\u00a0\u00b0C e la stazione meteorologica di Passo Rolle con 25,4\u00a0\u00b0C facevano registrare i propri record di temperatura massima assoluta; contemporaneamente, la stazione meteorologica di Elba-Monte Calamita con 34,3\u00a0\u00b0C stabiliva il proprio record di temperatura massima mensile di luglio.\nIl giorno 28 la stazione meteorologica di Citt\u00e0 di San Marino nell'omonima repubblica con 39,9\u00a0\u00b0C, la stazione meteorologica di Roma Fiumicino con 38,6\u00a0\u00b0C, la stazione meteorologica di Campobasso Monforte con 37,4\u00a0\u00b0C, la stazione meteorologica di Ponza con 37,2\u00a0\u00b0C e la stazione meteorologica di San Valentino alla Muta con 32,6\u00a0\u00b0C facevano registrare i propri record di temperatura massima assoluta, mentre la stazione meteorologica di Roma Urbe con 40,0\u00a0\u00b0C, la stazione meteorologica di Roma Ciampino con 39,4\u00a0\u00b0C, la stazione meteorologica dell'aeroporto di Latina con 39,2\u00a0\u00b0C e la stazione meteorologica di Bracciano Vigna di Valle con 38,5\u00a0\u00b0C stabilivano i propri record di temperatura massima mensile di luglio. In Sardegna invece la stazione idrologica di Tempio Pausania, a causa di un vicino esteso incendio, raggiunse una temperatura di 49,0\u00a0\u00b0C che per\u00f2 non risulta omologabile per le condizioni in cui \u00e8 stata registrata.\nIl giorno 29 il record di temperatura massima generale nazionale a 850 hPa fu ulteriormente ritoccato, mentre al suolo la stazione meteorologica di Ancona Falconara con 40,5\u00a0\u00b0C, la stazione meteorologica di Piacenza Collegio Alberoni con 40,4\u00a0\u00b0C, la stazione meteorologica di Parma Universit\u00e0 con 40,2\u00a0\u00b0C, la stazione meteorologica dell'aeroporto di Forl\u00ec con 40,0\u00a0\u00b0C, la stazione meteorologica di Bergamo Orio al Serio con 39,0\u00a0\u00b0C e la stazione meteorologica di Milano Malpensa con 37,0\u00a0\u00b0C facevano registrare i propri record di temperatura massima assoluta (nel caso della stazione aeroportuale di Malpensa veniva eguagliato il record assoluto stabilito otto giorni prima), mentre la stazione meteorologica di Bologna Borgo Panigale con 39,6\u00a0\u00b0C, la stazione meteorologica di Piacenza San Damiano con 39,4\u00a0\u00b0C, la stazione meteorologica dell'aeroporto di Cervia Pisignano con 39,0\u00a0\u00b0C, la stazione meteorologica di Ravenna Punta Marina con 38,4\u00a0\u00b0C, la stazione meteorologica di Milano Linate con 37,2\u00a0\u00b0C, la stazione meteorologica di Novara Cameri con 36,0\u00a0\u00b0C e l'osservatorio meteorologico di Oropa con 28,8\u00a0\u00b0C stabilivano i propri record di temperatura massima mensile di luglio.\nIl giorno 30 la stazione meteorologica di Pisa San Giusto con 37,8\u00a0\u00b0C stabiliva il proprio record di temperatura massima mensile.\nInfine il giorno 31 il caldo risultava ancora molto intenso, con la stazione meteorologica di Dobbiaco che con 32,4\u00a0\u00b0C eguagliava il proprio record di temperatura massima assoluta stabilito quattro giorni prima.\nNei primi giorni di agosto, le temperature si riportarono gradualmente verso i valori medi del periodo, grazie ai temporali che tra il giorno 2 e il giorno 3 si diffusero sulle regioni settentrionali.\nFrancia e Svizzera.\nIn Francia, dove in base alle zone sono risultate pi\u00f9 intense l'ondata di caldo del luglio 1947, del luglio 1949, del luglio 1952, dell'estate 1982, dell'agosto 2003 e dell'estate 2019, sono stati comunque registrati alcuni record di caldo che resistono ancora oggi. Il giorno 22 le stazioni meteorologiche aeroportuali di Lione Bron con 39,8\u00a0\u00b0C e di Lione Satolas con 39,3\u00a0\u00b0C stabilivano i propri record di temperatura massima mensile. Il giorno 26 la stazione meteorologica aeroportuale di Marsiglia Marignane con 39,7\u00a0\u00b0C faceva registrare il proprio record di temperatura massima assoluta. Il giorno 30 la stazione meteorologica aeroportuale di Limoges Bellegarde con 35,7\u00a0\u00b0C stabiliva il proprio record di temperatura massima mensile di luglio. Infine, il giorno 31 la stazione meteorologica aeroportuale di Vichy Charmeil con 41,2\u00a0\u00b0C faceva registrare il proprio record di temperatura massima assoluta.\nContemporaneamente, in Corsica l'ondata di calore faceva registrare vari record di caldo. Il giorno 26 la stazione meteorologica di Ajaccio Campo dell'Oro con 40,3\u00a0\u00b0C, la stazione meteorologica di Capo Corso con 39,5\u00a0\u00b0C e la stazione meteorologica di Capo Cavallo con 39,4\u00a0\u00b0C facevano registrare i propri record di temperatura massima assoluta. Il giorno 27 la stazione meteorologica di Capo Cavallo bissava il record del giorno precedente di 39,4\u00a0\u00b0C. Il giorno 29 la stazione meteorologica di Calvi con 42,1\u00a0\u00b0C, la stazione meteorologica di Ajaccio La Parata con 41,2\u00a0\u00b0C e la stazione meteorologica di Capo Sagro con 36,0\u00a0\u00b0C facevano registrare i propri record di temperatura massima assoluta.\nIn Svizzera molti record di caldo registrati durante questa ondata di calore furono poi superati nell'agosto 2003. Tuttavia, resiste ancora lo storico record di temperatura massima assoluta registrato il giorno 27 dalla stazione meteorologica sul S\u00e4ntis con 20,8\u00a0\u00b0C.\nGermania, Austria e Repubblica Ceca.\nIn Germania varie localit\u00e0 della parte meridionale del paese registrarono i loro record storici di caldo. Il giorno 27 la stazione meteorologica di Norimberga con 38,6\u00a0\u00b0C, lo storico osservatorio meteorologico di Monaco di Baviera con 37,5\u00a0\u00b0C e la stazione meteorologica di Augusta con 37,1\u00a0\u00b0C facevano registrare i loro record di temperatura massima assoluta, mentre la stazione meteorologica dell'aeroporto di Monaco-Riem con 36,4\u00a0\u00b0C stabiliva il proprio record di temperatura massima mensile di luglio.\nIn Austria molti dei record di caldo stabiliti nel corso di questa ondata di calore sono stati battuti tra la fine di luglio e l'inizio di agosto del 2013. Tra i record storici di temperatura massima assoluta resiste quello del Sonnblick con i 15,0\u00a0\u00b0C registrati il giorno 27.\nAnche nell'allora Cecoslovacchia, nell'attuale Repubblica Ceca molti dei record di caldo stabiliti durante questa ondata di calore furono superati successivamente. Tuttavia, resiste ancora lo storico record ultrasecolare di temperatura massima assoluta dell'osservatorio meteorologico del Clementinum di Praga, che il giorno 27 fece registrare 37,8\u00a0\u00b0C.\nSlovenia e Croazia.\nIn Slovenia vari record di caldo stabiliti durante questa ondata di calore furono poi superati nell'agosto 2003 e nell'agosto 2013. Tuttavia, resistono ancora i record di temperatura massima assoluta registrati il giorno 27 dalla stazione meteorologica di Rate\u010de Planica con 36,1\u00a0\u00b0C e dalla stazione meteorologica del Monte Kredarica con 21,6\u00a0\u00b0C, oltre al record di temperatura massima mensile di luglio registrato il giorno 28 dalla stazione meteorologica aeroportuale di Lubiana Brnik con 36,3\u00a0\u00b0C.\nIn Croazia, dove sono risultate complessivamente pi\u00f9 intense l'ondata di caldo del luglio 1950 e quella dell'agosto 2013, resiste ancora il record di temperatura massima mensile di luglio registrato il giorno 27 dalla stazione meteorologica del Monte Zavi\u017ean con 27,6\u00a0\u00b0C."}
{"id": "771185", "revid": "163662", "url": "https://it.wikipedia.org/wiki?curid=771185", "title": "Primo Impero francese", "text": "Il Primo Impero fu instaurato in Francia da Napoleone Bonaparte per sostituire il Consolato. Ebbe inizio il 18 maggio 1804, quando un senatoconsulto proclam\u00f2 Bonaparte \"Imperatore dei Francesi\" (\"Empereur des Fran\u00e7ais\") e termin\u00f2 nell'aprile 1814 con l'abdicazione di Napoleone e l'esilio sull'isola d'Elba.\nIl plebiscito del 6 novembre 1804 legittim\u00f2 il passaggio al Primo Impero. Napoleone Bonaparte fu consacrato imperatore a Notre-Dame il 2 dicembre 1804 con il nome di Napoleone I. Il Primo Impero fu seguito dalla Restaurazione, interrotta dai cosiddetti \"Cento giorni\", dal 20 marzo al 22 giugno 1815, che portarono Napoleone alla sconfitta di Waterloo.\nL'ascesa di Napoleone.\nIl 18 brumaio.\nRitornato precipitosamente dall'Egitto nel 1799 nella speranza di poter salvare le sue conquiste in Italia ed evitare il tracollo della Prima Repubblica, Napoleone venne messo a parte di un complotto per rovesciare il governo repubblicano del Direttorio e instaurare un potere autoritario. A capo del complotto era il membro del Direttorio Emmanuel Joseph Siey\u00e8s, che vedeva in Napoleone l'uomo amato dal popolo e capace di portare dalla sua l'esercito. Napoleone acconsent\u00ec, cos\u00ec come il fratello Luciano Bonaparte, che deteneva la presidenza del Consiglio dei Cinquecento, ed altri esponenti di spicco della politica del tempo. Tra il 9 e il 10 novembre 1799 (18-19 brumaio dell'anno VII), le truppe di Napoleone dispersero i membri riottosi degli organi legislativi e sciolsero il Direttorio, imponendo la nomina di un triumvirato composto da Napoleone, Siey\u00e8s e Ducos.\nIl Consolato.\nLa Costituzione dell'anno VIII istitu\u00ec il Consolato e permise a Napoleone di essere nominato Primo Console, ponendosi al di sopra dei due colleghi. La Costituzione dell'anno X fece del Primo Console una carica a vita. La vittoria di Marengo del 1800 contro le armate austriache consolid\u00f2 il prestigio di Napoleone e gli permise di riaffermare le proprie conquiste in Italia, mentre con il Concordato con il Papa dello stesso anno egli mise fine all'ostilit\u00e0 tra la Francia rivoluzionaria e la Chiesa Romana. Nel 1802 la Pace di Amiens con l'Inghilterra gett\u00f2 le basi per un'era di tranquillit\u00e0 che tuttavia non dur\u00f2 a lungo: temendo le ambizioni espansionistiche di Napoleone, il governo inglese riprese le ostilit\u00e0 nel 1803.\nL'avvento dell'Impero.\nLa consacrazione e l'incoronazione.\nIl 18 maggio 1804 il Senato francese approv\u00f2 un senatoconsulto che concedeva a Napoleone il titolo di \"Imperatore dei Francesi\".\nL'incoronazione del nuovo sovrano Napoleone I si tenne il 2 dicembre 1804 nella cattedrale di Notre Dame alla presenza del papa Pio VII. Nonostante l'officio della messa, Napoleone non comunic\u00f2 di non essere praticante. Si incoron\u00f2 lui stesso, come convenne col Papa e, dopo la sua auto-incoronazione, incoron\u00f2 l'imperatrice Giuseppina di Beauharnais. Questa scena \u00e8 rappresentata nel quadro di Jacques-Louis David, \"Le Sacre de Napol\u00e9on\". Il 26 maggio 1805 Napoleone venne incoronato Re d'Italia nel Duomo di Milano. Nel primo anniversario della sua incoronazione a imperatore, Napoleone batt\u00e9 ad Austerlitz le forze congiunte di Austria, Prussia e Russia diventando di fatto padrone dell'Europa continentale.\nL'espansione.\nIn seguito alle vittorie nella Battaglia di Ulma e nella Battaglia di Austerlitz, Napoleone mise fine all'obsoleta istituzione del Sacro Romano Impero, imponendo all'imperatore Francesco II di abbandonare quel titolo (mantenendo per\u00f2 quello di Imperatore d'Austria) e istituendo la Confederazione del Reno, un'unione di staterelli tedeschi (Baviera, Baden, W\u00fcrttemberg, Hesse-Darmstadt e Sassonia) sotto la diretta influenza di Napoleone in qualit\u00e0 di \"protettore\". In Italia, dove istitu\u00ec il Regno d'Italia, Napoleone si appropri\u00f2 anche di Venezia. Affid\u00f2 quindi al fratello Luigi Bonaparte il Regno d'Olanda, fece del fratello maggiore Giuseppe Bonaparte il re di Napoli, e nel 1808 il re di Spagna, di Girolamo Bonaparte, cognato del re del W\u00fcrttemberg, il re di Vestfalia, del figliastro Eugenio di Beauharnais il cognato del re di Baviera e, poco dopo, vicer\u00e9 d'Italia. Successivamente, nella battaglia di Jena Napoleone liquid\u00f2 la Prussia di Federico Guglielmo III e a Friedland anche lo zar Alessandro I rimase sconfitto.\nL'apogeo dell'Impero.\nLa conquista dell'Europa.\nCon il Trattato di Tilsit del 1807, Napoleone e lo zar Alessandro I di Russia giunsero a una pace e a un'informale spartizione dell'Europa: la parte occidentale e centrale nell'orbita francese, quella orientale nell'orbita russa. Restava ancora una spina nel fianco del poderoso Impero napoleonico, l'Inghilterra. Falliti i tentativi di invasione del suolo britannico in seguito alla sconfitta francese nella battaglia di Trafalgar, l'imperatore decret\u00f2 un blocco economico e commerciale che impose a tutti i porti d'Europa, sia a quelli alleati che a quelli fino ad allora rimasti neutrali, per impedire ogni scambio con Londra e le sue colonie. Al contempo Napoleone, sempre meno favorevole al potere temporale del papa, avvi\u00f2 una nuova invasione dell'Italia che port\u00f2 alla conquista delle Marche e della Toscana (annesse direttamente all'Impero) e alla cattura di Pio VII: in questo modo i domini francesi del Regno d'Italia si congiungevano senza soluzione di continuit\u00e0 con quelli dell'Italia centrale e del Regno di Napoli. La penisola italiana pass\u00f2 sotto il completo controllo napoleonico.\nNello stesso periodo, approfittando del consenso spagnolo al passaggio delle truppe francesi verso il Portogallo che ancora commerciava con l'Inghilterra, Napoleone penetr\u00f2 nella penisola iberica. Sfruttando le ostilit\u00e0 dinastiche tra il sovrano Carlo IV e il figlio, Napoleone li costrinse all'abdicazione e pose sul trono di Madrid il fratello Giuseppe, trasferendo a Napoli il fido maresciallo e cognato Gioacchino Murat. L'esplodere di una violentissima guerriglia, tale da mettere in ginocchio l'esercito francese, e le vittorie del generale inglese Wellington in Portogallo, costrinsero tuttavia Napoleone a porsi personalmente al comando della \"Grande Arm\u00e9e\" in Spagna per riuscire a riconquistare Madrid abbandonata dal fratello. Tutto ci\u00f2 fin\u00ec per favorire le aspirazioni degli austriaci ad approfittare della debolezza dell'Impero per scendere nuovamente in guerra, ma la campagna del 1809 si risolse in maniera disastrosa per gli Asburgo, le cui truppe nonostante siano riuscite a sconfiggere napoleone ad Aspern-Essling furono sconfitte a Wagram. La deportazione del Papa, infine, consent\u00ec a Napoleone di annettere i territori dello Stato Pontificio e di istituire il titolo di \"Re di Roma\" per il proprio erede.\nProprio riguardo al problema dell'eredit\u00e0 imperiale, Napoleone si convinse della sopravvenuta sterilit\u00e0 della moglie Giuseppina: dopo quasi quindici anni, l'imperatrice non gli aveva infatti procurato il figlio a lungo atteso. Perci\u00f2, dopo aver saggiato la strada di un matrimonio con un'appartenente alla famiglia dello zar, Napoleone si accord\u00f2 con Metternich per contrarre matrimonio con la figlia dell'Imperatore d'Austria, la giovane Maria Luisa d'Asburgo-Lorena. Dopo aver divorziato da Giuseppina, Napoleone ottenne cos\u00ec la nascita del suo erede, Napoleone Francesco, nel 1811. Da quel momento, la stabilit\u00e0 dell'Impero era assicurata.\nLa struttura politica, amministrativa ed economica.\nSecondo lo storico Georges Lefebvre, nel 1812 - all'apogeo della sua potenza - il Primo Impero francese vantava un'estensione di circa 750.000 chilometri quadrati, popolati da 44 milioni di abitanti e divisi in 130 dipartimenti. Di questi, 102 appartenevano alla Francia storica; gli altri territori annessi all'Impero (e del quale erano parte integrante) sono i Paesi Bassi, i Paesi tedeschi sul Mare del Nord, la Catalogna, il Piemonte, la Liguria, Parma, la Toscana, la parte occidentale dello Stato pontificio e, non incluse nominalmente nei 130 dipartimenti, le Province Illiriche. A ci\u00f2 si aggiungeva il cosiddetto \"Grande Impero\" costituito dagli Stati satelliti come il Regno di Napoli, quello di Spagna, la Confederazione del Reno. L'amministrazione dell'Impero era apparentemente complessa: solo i dipartimenti propriamente francesi erano governati dal sistema politico di Parigi, mentre gli altri erano controllati da governatori e inviati imperiali. In realt\u00e0 a capo di tutto c'era solo Napoleone.\nA lui spettava il potere esecutivo, ma deteneva anche quello legislativo: aveva infatti l'esclusivo potere di proporre le leggi insieme al Consiglio di Stato (un consesso di funzionari amministrativi) da lui nominato e presieduto. Tali leggi venivano poi presentate al Tribunato, un organo di cento membri che poteva solo approvarle o respingerle e di qui al Corpo legislativo, formato da trecento deputati teoricamente eletti sulla base di liste circoscrizionali (che per\u00f2 non furono mai compilate). Al Corpo legislativo si affiancava infine il Senato, che era per\u00f2 una diretta emanazione di Napoleone, essendone i membri da lui direttamente nominati.\nInfine, Napoleone controllava anche la magistratura, avendo il potere di nomina dei giudici. Questo sistema, che s'impose con la Costituzione dell'anno VIII voluta principalmente da Siey\u00e8s, non dur\u00f2 a lungo: gi\u00e0 nel 1802 il Tribunato fu ridotto a cinquanta membri e perse, insieme al Corpo legislativo, la prerogativa di ratificare i trattati di politica estera. Nel 1807, infine, l'organo venne soppresso e si fuse con il Corpo legislativo. Quest'ultimo non mise mai in discussione le leggi di Napoleone, di fatto approvandole sempre tutte (bench\u00e9 a porte chiuse) e quando, nel 1813, approfitt\u00f2 della debolezza dell'imperatore per riacquistare autonomia, Napoleone lo sciolse. In definitiva, l'imperatore governava attraverso senatoconsulti e decreti imperiali.\nA livello amministrativo, l'accentramento fu pi\u00f9 rigido anche rispetto a quello rivoluzionario ma perfezionato attraverso un sistema di frazionamento della Francia in province amministrate dai prefetti. Tali funzionari, nominati dal governo centrale, non godevano di ampi margini di autonomia, dovendo mantenersi continuamente in corrispondenza con i ministri. Tuttavia, a causa dei canali di comunicazione difficoltosi, i prefetti potevano spesso svincolarsi dalle direttive ministeriali. A tale proposito, Napoleone riprese l'abitudine tipica del governo del Comitato di salute pubblica di inviare dei commissari straordinari nelle province per ottenere informazioni di prima mano. Riguardo al controllo poliziesco, il sistema napoleonico era reso efficientissimo dall'azione instancabile dei ministri della polizia Fouch\u00e9 prima e Lavalette poi. Nel 1810 vennero reintrodotte le prigioni di Stato, che tuttavia si limitavano a ospitare un numero molto ristretto di dissidenti, insieme ai manicomi.\nNel 1814, all'apice del controllo poliziesco causato dall'imminente caduta dell'Impero, i prigionieri di Stato erano circa 2500. Il sistema giudiziario formalmente manteneva un'assoluta imparzialit\u00e0, anche attraverso le giurie popolari, garantendo teoricamente il massimo rispetto del principio ultimo del Primo Impero: \"egalit\u00e9\", uguaglianza di tutti davanti alla legge.\nSul piano economico-fiscale, il Primo Impero divent\u00f2 ben presto un modello esemplare per tutti gli altri paesi e il suo sistema era destinato a reggere alla caduta di Napoleone. L'imperatore era per natura un uomo oculato, continuamente preoccupato di ridurre le spese per evitare deficit di bilancio. Ciononostante, per un solo anno, il 1802, il bilancio fu in pareggio, successivamente i disavanzi si mantennero per\u00f2 sempre molto lievi. Le entrate erano infatti garantite da un solido sistema di esazione e la stabilit\u00e0 della nuova moneta, il franco (che sostituiva gli ormai inutili assegnati), era garantita dall'istituzione, con capitali privati, della Banca di Francia.\nLa ripresa dei consumi, le conquiste di guerra, l'apertura di grandi arterie commerciali rinforzarono l'economia imperiale. Restavano tuttavia diverse particolarit\u00e0, principalmente nell'arretratezza tecnologica in campo agricolo e nel particolare sistema finanziario (Napoleone non aveva alcuna simpatia per le borse e le speculazioni finanziarie, e le contrast\u00f2 in tutti i modi). In seguito alla sconfitta di Trafalgar e al blocco continentale, l'economia francese venne poi ulteriormente colpita dalla crisi del commercio marittimo e di diversi settori chiave della produzione: quello tessile e quello siderurgico.\nRipartizione amministrativa.\nIl territorio era suddiviso fino ad un massimo di 159 Dipartimenti, prefetture e sottoprefetture:\nVi fecero parte anche le Province Illiriche con 11 intendenze\nVi furono inoltre le colonie francesi:\nLa caduta dell'Impero.\nIntrighi, complotti e tradimenti.\nPur avendo consegnato i troni degli Stati satelliti a membri della propria famiglia, Napoleone si trov\u00f2 ben presto al centro di una serie di intrighi per indebolirne il potere. Gi\u00e0 durante la campagna di Spagna vennero diffuse voci sulla sua morte sul campo, cosa che convinse l'imperatore dell'improrogabilit\u00e0 della questione dell'erede. Ma anche dopo la nascita del futuro Napoleone II, la situazione rimase difficoltosa. Il fratello Luigi Bonaparte, messo sul trono d'Olanda, venne deposto nel 1810 per la sua eccessiva indipendenza, cos\u00ec che i Paesi Bassi furono annessi ai territori imperiali. Anche Girolamo, sul trono di Vestfalia, si barcamenava tra dissesti finanziari e problemi amministrativi. L'ambiziosa Carolina tramava per riuscire ad elevarsi dal rango di regina di Napoli a futura imperatrice, complottando contro il fratello ma anche contro il marito Murat. Divenuto re di Svezia nel 1811 in seguito alla vacanza del trono, il maresciallo Jean-Baptiste Jules Bernadotte non perse tempo a tradire il suo vecchio padrone, alleandosi con le forze antifrancesi. Infine, il ministro degli esteri Talleyrand fu licenziato nel 1809 in seguito alla scoperta del complotto antinapoleonico e alla sua intelligenza con i cospiratori, mentre nel 1810 venne destituito anche l'intrigante ministro della polizia Joseph Fouch\u00e9 che era entrato in contatto con gli inglesi. Tuttavia, tutte queste trame ormai in moto presto distrussero le forze di Napoleone. Durante la campagna di Russia del 1812, a Parigi il generale Malet insieme ad altri esponenti politici e militari tent\u00f2 un colpo di Stato per impossessarsi del potere, sventato con facilit\u00e0.\nDalla campagna di Russia a Waterloo.\nLa solida struttura amministrativa ed economica del Primo Impero era tale da poter resistere per lunghissimo tempo. Napoleone aveva costruito il suo impero con la forza delle armi, ed era chiaro che lo avrebbe perso nello stesso modo: pi\u00f9 di vent'anni di guerre ininterrotte avevano ormai fiaccato lo spirito delle forze francesi e, sebbene il numero dei morti fu sicuramente elevato, il calo demografico non fu significativo: tra il 1750 e il 1815, la popolazione raddoppi\u00f2 e pot\u00e9 sopportare, nello stesso periodo di tempo, un quadruplicamento della popolazione inglese, perch\u00e9 allo scoppio delle guerre la Francia possedeva un'enorme riserva di giovani, superiore a quella degli altri paesi europei.\nLe cause della caduta vanno tutte rintracciate nello sproporzionato aumento dei confini dell'Impero, troppo vasto per poter essere controllato efficacemente e ancora molto lontano dall'essere omogeneizzato. Il passo falso, tuttavia, avvenne nel 1812: l'amicizia tra Napoleone e lo zar Alessandro era ormai incrinata a causa di reciproche incomprensioni, della volont\u00e0 dello zar di non rispettare il blocco continentale, del problema della Polonia. Cos\u00ec, sfruttando un semplice pretesto, Napoleone decise l'invasione della Russia con la \"Grande Arm\u00e9e\" e con rinforzi da tutta Europa per un totale di circa 690.000 uomini. La sconfitta della Russia sarebbe stato il passo finale per Napoleone, l'eliminazione dell'ultimo avversario rimasto ancora indipendente nell'Europa continentale. Ma la vittoria a Borodino e la rapida conquista di Mosca non impedirono al generale russo Kutuzov di applicare una spietata tattica di terra bruciata che fin\u00ec per tagliare ogni possibile rifornimento alle armate napoleoniche. L'imperatore fu cos\u00ec costretto a ordinare la ritirata: le incursioni russe, il rigidissimo inverno e la mancanza di viveri avrebbero massacrato l'esercito, la cui ultima resistenza fu spezzata nell'eccidio della Beresina. Poco pi\u00f9 di 10.000 uomini tornarono sani e salvi in patria.\nL'ecatombe non fiacc\u00f2 la capacit\u00e0 di Napoleone di disporre, l'anno successivo, di un nuovo esercito di 400.000 uomini. Ma si trattava di giovani inesperti, e intanto la sconfitta russa, unita alle notizie di una imminente capitolazione in Spagna rinfocolava la volont\u00e0 delle potenze europee, riunitesi nella Sesta Coalizione, di annientare una volta e per sempre l'Impero francese. Napoleone riusc\u00ec a battere il nemico a L\u00fctzen e a Bautzen ma rimase infine sconfitto a Lipsia. Cos\u00ec, negli ultimi giorni del 1813, le truppe della Sesta coalizione invasero la Francia. Solo l'accanita resistenza della Vecchia Guardia, comandata personalmente da Napoleone, rallent\u00f2 l'avanzata inesorabile degli alleati verso Parigi, che infine cedette il 30 marzo 1814.\nPochi giorni dopo, Napoleone a Fontainebleau firmava l'abdicazione. Respinte le sue condizioni di mantenere il trono ritornando ai confini rivoluzionari e la successiva condizione di concedere la reggenza a Maria Luisa in attesa della maggiore et\u00e0 del figlio, i vincitori restaurarono i Borbone nella figura di Luigi XVIII ed esiliarono Napoleone all'Isola d'Elba. La fuga dell'imperatore dall'isola, l'anno successivo, fu l'ultimo estremo tentativo di riconquistare la Francia perduta: i leggendari Cento Giorni, iniziati il 20 marzo 1815 con il rientro a Parigi senza sparare un solo colpo, si conclusero con la sconfitta di Waterloo e la restaurazione di Luigi XVIII l'8 luglio 1815. Esiliato a Sant'Elena, egli vi mor\u00ec il 5 maggio 1821: il Primo Impero, che si reggeva tutto sulle sue spalle, svan\u00ec senza colpo ferire con la caduta di Napoleone.\nEredit\u00e0.\nIl primo impero francese, che si era legittimato in patria per le vittorie militari e l'imperialismo, bench\u00e9 sciolto in tutte le sue istituzioni lasci\u00f2 profonde eredit\u00e0:"}
{"id": "771189", "revid": "767487", "url": "https://it.wikipedia.org/wiki?curid=771189", "title": "Monte Cotolivier", "text": "Il monte Cotolivier, detto anche Catalovier, \u00e8 una montagna delle Alpi Cozie alta 2105\u00a0m s.l.m. e che ricade in comune di Oulx.\nDescrizione.\nIl monte, dai pendii lievi e ricoperti da boschi e pascoli, conclude la breve costiera che separa il solco vallivo della Dora Riparia da quello della Dora di Bardonecchia e domina da sud-ovest l'abitato di Oulx.\nSulla cima si trova la cappelletta dedicata alla Madonna di Cotolivier (nome completo: Notre Dame de Lumiere ovvero Nostra Signora di Luce) da dove si pu\u00f2 godere di un bel panorama sulla alta val Susa.\nL'edificio della cappella \u00e8 stato eretto a fine dell'Ottocento per celebrare un evento miracoloso accaduto nel 1650 a due viandanti valsusini i quali, smarritisi mentre imperversava una tormenta, invocarono l'aiuto della Beata Vergine Maria e l'ottennero sotto forma di improvviso raggio di luce (da cui il nome Nostra Signora di Luce) che li guid\u00f2 verso la cima del monte Cotolivier salvando loro la vita.\nEscursionismo.\nLa vetta, raggiungibile con una strada carrozzabile, \u00e8 classica meta di escursioni in mountain bike d'estate, mentre d'inverno viene spesso raggiunta con le ciaspole o gli sci. \nOltre che da Oulx si pu\u00f2 comodamente salire dagli abitati di D\u00e9s\u00e8rtes e di Beaulard, entrambi un tempo sede di comune e oggi compresi, rispettivamente, nella municipalit\u00e0 di Cesana e di Oulx."}
{"id": "771199", "revid": "1632387", "url": "https://it.wikipedia.org/wiki?curid=771199", "title": "Sinergy", "text": "I Sinergy sono un supergruppo speed power metal finlandese nato nel 1997 da membri ed ex componenti dei gruppi Stratovarius, Dimmu Borgir, Children of Bodom, In Flames, Mercyful Fate e Nightwish, insieme alla cantante statunitense Kimberly Goss.\nBiografia.\nL'idea di formare i Sinergy nasce nel 1997, quando Kimberly Goss, allora tastierista dei Dimmu Borgir, conosce il chitarrista Jesper Str\u00f6mblad degli In Flames. Entrambi discutono sull'idea di formare una metal band guidata da una voce femminile, ma per mancanza di tempo non possono realizzare l'idea.\nQuando Kimberly Goss lascia i Dimmu Borgir e si trasferisce in Svezia, decide di dar vita a quell'idea con la seguente formazione: Alexi Laiho dei Children of Bodom alla chitarra, Sharlee D'Angelo degli Arch Enemy al basso e Ronny Milianowicz dei Dionysus alla batteria. Nel 1999 pubblicano \"Beware the Heavens\".\nPoco dopo Kimberly si trasferisce in Finlandia, a causa di problemi con la sua casa discografica svedese. La band registra l'album \"To Hell and Back\" nel 2000 con Roope Latvala, che aveva recentemente lasciato i Waltari, alla chitarra, Marco Hietala dei Tarot e dei Nightwish al basso, Tonmi Lillman dei To/Die/For alla batteria. Registrando questo album i Sinergy vanno anche in tour con il gruppo finlandese Nightwish, nel loro tour europeo \"Wishmaster\".\nNel 2002 la band pubblica il suo terzo album, \"Suicide By My Side\", poco prima che il batterista Tonmi lasci la band. Al suo posto entra Janne Parviainen dei Barathrum. Anche il bassista Marco Hietala viene sostituito con Melanie Sisneros dei New Eden e, successivamente, con Lauri Porra degli Stratovarius. Il gruppo si scioglie nel 2004."}
{"id": "771204", "revid": "1226", "url": "https://it.wikipedia.org/wiki?curid=771204", "title": "Base storica per Re Art\u00f9", "text": ""}
{"id": "771208", "revid": "275619", "url": "https://it.wikipedia.org/wiki?curid=771208", "title": "2001+5", "text": ""}
{"id": "771209", "revid": "34119", "url": "https://it.wikipedia.org/wiki?curid=771209", "title": "Teknillinen korkeakoulu", "text": ""}
{"id": "771210", "revid": "1573940", "url": "https://it.wikipedia.org/wiki?curid=771210", "title": "4 ragioni per innamorarsi di lui", "text": " \u00e8 un manga \"sh\u014djo\" creato da Mayumi Yokoyama e pubblicato in Giappone sulla rivista \"Betsucomi\" ed in seguito raccolto dalla Shogakukan in un unico volume \"tank\u014dbon\". In Italia \u00e8 stato pubblicato dalla Flashbook.\nTrama.\nIl volume tratta di 4 storie autoconclusive nelle quali la protagonista, sempre diversa, cerca di trovare il vero amore. Si avranno perci\u00f2 le scene pi\u00f9 varie, unite alla comicit\u00e0 unica della mangaka, tutte accomunate da un unico scopo: la ricerca della vera persona da amare."}
{"id": "771211", "revid": "1573940", "url": "https://it.wikipedia.org/wiki?curid=771211", "title": "Diplogale hosei", "text": "La civetta delle palme di Hose (Diplogale hosei ) \u00e8 un carnivoro della famiglia dei viverridi, unica specie del genere Diplogale (), endemico del Borneo.\nDescrizione.\nDimensioni.\nCarnivoro di medie dimensioni, con lunghezza della testa e del corpo tra 470 e 540\u00a0mm, la lunghezza della coda tra 280 e 335\u00a0mm e un peso di circa 1,5\u00a0kg.\nCaratteristiche craniche e dentarie.\nIl cranio presenta un rostro di forma rettangolare e le radici dentarie parallele.\nSono caratterizzati dalla seguente formula dentaria:\nAspetto.\nIl corpo \u00e8 snello, con le zampe relativamente corte e il collo lungo. Il colore delle parti dorsali varia dal marrone scuro al nero, mentre le parti ventrali sono bianco-giallastre. La parte interna degli arti vicino al corpo \u00e8 grigiastra, mentre il resto \u00e8 nero. Su ogni lato del muso \u00e8 presente una macchia grigio-ocra che si estende in avanti da sopra gli occhi e le guance fino a sfumare nella parte biancastra che circonda le labbra e la gola. I piedi sono parzialmente palmati ed hanno ciuffi di peli tra i cuscinetti. Le orecchie sono ricoperte di piccoli peli e sono bianche internamente. Le vibrisse sono lunghe e bianche. La coda \u00e8 pi\u00f9 corta della testa e del corpo ed \u00e8 uniformemente scura. Sono presenti in entrambi i sessi delle piccole ghiandole odorifere perianali.\nBiologia.\nComportamento.\n\u00c8 una specie probabilmente notturna e terrestre. Costruisce le tane nelle fessure tra le rocce o tra le radici degli alberi.\nAlimentazione.\nLe lunghe vibrisse e i peli sulla pianta dei piedi suggeriscono una specializzazione nella cattura di piccoli animali tra i sassi ricoperti di muschio e nei corsi d'acqua. Uno stomaco analizzato conteneva piccoli insetti.\nDistribuzione e habitat.\nQuesta specie \u00e8 diffusa nelle regioni montagnose del Borneo nord-orientale.\nVive probabilmente in differenti tipi di foreste prevalentemente montane, tra i 450 e 1.700 metri di altitudine.\nStato di conservazione.\nQuesta specie \u00e8 conosciuta soltanto da 17 esemplari conservati nei principali musei di Storia Naturale del mondo, l'ultimo dei quali catturato nel 1955. Nel 2003 e nel 2004, trappole fotografiche hanno segnalato la presenza di questo animale anche in zone meno elevate di quanto osservato fino ad ora.\nLa IUCN Red List, considerato l'areale ridotto e che la popolazione si \u00e8 ridotta di oltre il 30% negli ultimi 15 anni a causa della perdita del proprio habitat, classifica \"D.hosei\" come specie vulnerabile (VU)."}
{"id": "771212", "revid": "125063573", "url": "https://it.wikipedia.org/wiki?curid=771212", "title": "Monte Seguret", "text": "Il monte Seguret (2.926 ) \u00e8 una montagna delle Alpi Cozie.\nDescrizione.\nIl monte Seguret, dalla caratteristica forma piramidale, domina l'abitato di Oulx.\nLa montagna \u00e8 di notevole interesse geologico: il monte rappresenta un raro esempio di roccia dolomitica presente in Val Susa (nella parte francese della vallata sono presenti dolomie anche in Valle Stretta); sulle sue pendici si aprono diverse grotte e caverne. In passato sul Seguret era anche nota una miniera d'oro, e vi furono effettuate prospezioni minerarie e ritrovamenti di altri metalli tra i quali il rame e il ferro.\nAccesso alla vetta.\nLa vetta \u00e8 raggiungibile da un bivio sulla SS 24 tra Exilles e Salbertrand, risalendo la strada militare fino al Forte Pramand e da qui attraverso la \"Galleria Seguret\" (ardita opera del genio militare, lunga oltre 800 metri, realizzata in quattro anni di lavoro e conclusa nel 1929); dal termine della galleria un sentiero porta in vetta, attraversando la zona delle \"Grotte dei Saraceni\".\nDalla vetta, dove \u00e8 posta una croce, notevole vista sulla piana di Oulx e sulle Alpi Cozie."}
{"id": "771215", "revid": "599013", "url": "https://it.wikipedia.org/wiki?curid=771215", "title": "Tkk", "text": ""}
{"id": "771218", "revid": "298055", "url": "https://it.wikipedia.org/wiki?curid=771218", "title": "B-Girls Private High School", "text": " \u00e8 un manga \"sh\u014djo\" creato da Mayumi Yokoyama, pubblicato in Giappone dalla Shogakukan sulla rivista \"Bessatsu Sh\u014djo Comic\" e in seguito raccolto in tre \"tank\u014dbon\". In Italia \u00e8 stato pubblicato dalla Flashbook.\nTrama.\nNonomiya En, ragazza sedicenne, viene espulsa dal liceo. Venuto a conoscenza di ci\u00f2 il padre, stanco delle sue continue trasgressioni, la separa dall'amico d'infanzia Youhei e la fa trasferire alla Bijinzaka, una severa ed esclusiva scuola femminile fuori citt\u00e0.\nQui En dovr\u00e0 combattere, dapprima contro la Banda di Maya e, successivamente, contro il comitato disciplinare, per farsi rispettare. Per sua fortuna viene aiutata in queste battaglie anche alcune valide alleate. In questa sua lotta sar\u00e0 anche aiutata da Chihiro, un bel ragazzo misterioso di cui sembra essere innamorata."}
{"id": "771219", "revid": "78592555", "url": "https://it.wikipedia.org/wiki?curid=771219", "title": "SS 24", "text": ""}
{"id": "771223", "revid": "599013", "url": "https://it.wikipedia.org/wiki?curid=771223", "title": "Tkn", "text": ""}
{"id": "771224", "revid": "1543377", "url": "https://it.wikipedia.org/wiki?curid=771224", "title": "Distretto di Franklin (Nuova Zelanda)", "text": " \nIl distretto di Franklin \u00e8 un'autorit\u00e0 territoriale dell'Isola del Nord, in Nuova Zelanda. Esso \u00e8 diviso fra due regioni, quella di Auckland e quella di Waikato. La sede del Consiglio distrettuale si trova nella citt\u00e0 di Pukekohe.\nFondamentalmente si tratta di un distretto rurale, la cui economia si basa sull'agricoltura, anche se vi \u00e8 presente la sede della New Zealand Steel, una delle pi\u00f9 grandi aziende neozelandesi per la produzione dell'acciaio.\nIl Distretto confina a nord con l'area metropolitana di Auckland, mentre ad ovest si affaccia sul Mar di Tasman."}
{"id": "771227", "revid": "66316", "url": "https://it.wikipedia.org/wiki?curid=771227", "title": "79 Eurinome", "text": ""}
{"id": "771229", "revid": "599013", "url": "https://it.wikipedia.org/wiki?curid=771229", "title": "Tko", "text": ""}
{"id": "771236", "revid": "2083185", "url": "https://it.wikipedia.org/wiki?curid=771236", "title": "Generatore di corrente", "text": "Un generatore di corrente \u00e8 un bipolo che mantiene una corrente elettrica fra i suoi capi (o \"poli\" o \"morsetti\").\nGeneratori di corrente ideali.\nIn elettrotecnica il \"generatore ideale di corrente\" \u00e8 un ipotetico dispositivo in grado di mantenere una intensit\u00e0 di corrente costante (o comunque un prefissato andamento in funzione del tempo) fra i suoi poli, indipendentemente dal carico resistivo al quale \u00e8 connesso.\nLa differenza di potenziale ai capi di un generatore di corrente pu\u00f2, in linea di principio, essere grande a piacere e variare in modo impulsivo.\nUn generatore di corrente pu\u00f2 essere indicato con tale simbolo, dove la direzione della freccia indica il verso della corrente (opposto rispetto al verso in cui si spostano gli elettroni):\nGeneratori di corrente reali.\nA differenza dei generatori di tensione, i generatori di corrente sono per lo pi\u00f9 dispositivi ideali, utilizzati per schematizzare il comportamento di componenti elettronici (i transistor, ad esempio). La maggior parte dei generatori di energia elettrica sono meglio schematizzati da generatori di tensione, a meno che non abbiano una elevatissima resistenza interna.\nNei circuiti elettrici, comunque, si introducono generatori reali come un generatore ideale in parallelo con una resistenza (resistenza interna). Grazie al teorema di Norton si pu\u00f2 sostituire un generatore reale di tensione con un generatore reale di corrente (e viceversa, per il teorema di Th\u00e9venin)."}
{"id": "771243", "revid": "1543377", "url": "https://it.wikipedia.org/wiki?curid=771243", "title": "Luigi Veronesi", "text": "Biografia.\nNato a Milano, all'et\u00e0 di 17 anni, grazie alla camera oscura del padre, inizia ad analizzare e sondare le potenzialit\u00e0 creative del fotogramma.\nNegli anni venti inizia l'attivit\u00e0 artistica, frequentando un corso di disegnatore tessile, e contemporaneamente svolge ricerche nell'ambito fotografico che gli consentono di ottenere, attraverso determinate tecniche, immagini dense di originalit\u00e0. Fu introdotto da Raffalle Giolli in un gruppo di intellettuali associati con la rivista \"Poligono\". A 20 anni comincia ad interessarsi alla pittura studiando presso il pittore napoletano Carmelo Violante, allora professore presso l'Accademia Carrara di Bergamo.\nPartecipa alla prima mostra collettiva di arte astratta d'Italia, il 4 marzo 1934 nello studio dei pittori Felice Casorati e Enrico Paolucci in Torino, con gli artisti Oreste Bogliardi, Cristoforo De Amicis, Ezio D'Errico, Lucio Fontana, Virginio Ghiringhelli, Osvaldo Licini, Fausto Melotti, Mauro Reggiani e Atanasio Soldati, i quali firmarono il \"Manifesto della Prima Mostra Collettiva di Arte Astratta Italiana\". Partecipa alla Triennale di Milano nel 1936. Lo stesso anno partecipa a una mostra di arte astratta in Como con Lucio Fontana, Virginio Ghiringhelli, Osvaldo Licini, Alberto Magnelli, Fausto Melotti, Enrico Prampolini, Mario Radice, Mauro Reggiani, Manlio Rho e Atanasio Soldati. Il catalogo contiene una presentazione scritta da Alberto Sartoris. Ancora nel 1936 \u00e8 illustratore del \" Quaderno di geometria\" di Leonardo Sinisgalli. Nel 1939 presenta una mostra personale nella \"Gallerie L'Equipe\" in Parigi. In quello stesso anno pubblica \"14 variazioni su un tema pittorico\" con commento musicale di Riccardo Malipiero, avviando una profonda analisi dei rapporti tra scale musicali e scale cromatiche, con particolare interesse per la musica dodecafonica.\nA Milano, nel 1932, la galleria Il Milione ospita le sue prime creazioni, di tipo figurativo: in seguito, inizia la sua personale ricerca nell'ambito dell'astrattismo.\nA Parigi nel 1932 stringe rapporti con F.L\u00e9ger e si interessa al costruttivismo russo e olandese abbandonando l'impianto figurativo degli esordi e affrontando la ricerca nell'ambito dell'astrazione di tendenza geometrica. Nel 1934 aderisce al gruppo parigino \"Abstraction-Cr\u00e9ation\", conosce le esperienze del costruttivismo svizzero ed aderisce al metodo del Bauhaus: determinante sar\u00e0 la \"lezione\" di Wassily Kandinsky. Partecipa alla mostra \"Arte Astratta Arte Concreta\" nel Palazzo Reale di Milano. Molto attivo prima in teatro e poi al cinema, con un totale di 6 film sperimentali e astratti realizzati, di cui 4 completamente perduti, mentre degli altri rimangono solo brevi spezzoni non proiettabili (i primi risalenti agli anni quaranta). Durante la guerra utilizza le sue conoscenze di grafica e design e diviene falsario per il Movimento di liberazione nazionale (si veda in bibliografia 1). Nel dopoguerra fu cofondatore del gruppo fotografico \"La Bussola\". Lavora per molti anni come grafico e pubblicitario, ed alcuni suoi fotogrammi diventano copertine per riviste quali \"Campografico\" e \"Ferrania\". Nel 1949 aderisce al MAC - Movimento per l'Arte Concreta - partecipando alle mostre di questo movimento fondato a Milano nel 1948 da Atanasio Soldati, Gillo Dorfles, Bruno Munari, Gianni Monet.\nContinua a interessarsi alla musica, creando una polidimensionalit\u00e0 dell'arte intesa come un progetto globale, approfondendo la sua ricerca sui rapporti matematici delle note musicali, traducendoli nei rapporti tonali del colore. Crea cos\u00ec numerose trasposizioni cromatiche di partiture musicali. Alla fine degli anni novanta, queste sue ricerche sono state sviluppate dal musicista Sergio Maltagliati. Per le sue ricerche scientifiche su colore, percezione cromatica e musica negli anni settanta ( 1973-77) \u00e8 chiamato alla Cattedra di Cromatologia e Composizione dell'Accademia di Belle Arti di Brera.\nNel 1979 partecipa alla manifestazione Venezia 79 La fotografia, organizzata dall'UNESCO e dall'ICP di NY, tenendo un corso su storia teoria e tecnica del fotogramma.\nPartecipa attivamente alla maggior parte delle mostre di quegli anni, quale la mostra dell'astrattismo italiano alla XXXIII Biennale di Venezia, il Festival di Musica Contemporanea ed una personale alla Galleria Spatia di Bolzano nel 1980 e un'altra a Pordenone nel 1984. Nel 1983 riceve il Premio Feltrinelli dell'Accademia dei Lincei per la pittura. Nel 1987 insieme a Maria Lai, Costantino Nivola, Guido Strazza realizza il progetto artistico del Lavatoio Comunale di Ulassai in Sardegna. Nel 1989 Luigi Veronesi \u00e8 coautore, con Giancarlo Pauletto, di un libro sull'artista Genesio De Gottardo. Sempre negli anni ottanta progetta diverse scenografie per il Teatro alla Scala di Milano; i bozzetti del lavoro scenografico sono in permanenza nel Museo del teatro. Anche la sua attivit\u00e0 di scenografo fu improntata dal suo interesse a indagare i rapporti tra suoni e colori attraverso le trasposizioni visive delle frequenze musicali.\n\u00c8 morto nella sua citt\u00e0 natale nel 1998.\nCritica.\n\"\"Veronesi introduce nel mondo dello spettacolo italiano \u2013 nel teatro prima che nel cinema \u2013 agli inizi degli anni quaranta, una serie di esperienze figurative astratte derivate da lunghi studi, contatti, soggiorni all'estero, assorbimento e rifunzionalizzazione delle lezioni del Bauhaus (in particolare di Moholy Nagy, di Kandinskij, Max Bill, El Lissitzky)\"\".\n\"\"Il procedimento \u00e8 diretto: la pellicola \u00e8 disegnata e dipinta fotogramma per fotogramma, cos\u00ec da non dar luogo a del cinema vero e proprio, ma a ci\u00f2 che Veronesi stesso definir\u00e0 \u201corganizzare della pittura in movimento\u201d (\u2026) Ci\u00f2 che colpisce in questi film non \u00e8 la costruzione grafica e coloristica, ma il gioco della luce e dell'ombra, che regge la narrazione e ne costituisce lo spazio: le cadenze, le pause, le fughe e i rallentati, che inseguono una percezione psicologica ed emotiva di ordine ritmico, sincopato e vicino alla musica jazz o alla dodecafonia\"\".\nFilmografia.\nTra il 1941 e il 1943 Veronesi ha girato un centinaio circa di film chirurgici per conto del prof. Vigan\u00f2, presso il Centro Mutilati di Milano. Tutti questi film sono andati distrutti durante i bombardamenti del 1943."}
{"id": "771244", "revid": "767487", "url": "https://it.wikipedia.org/wiki?curid=771244", "title": "Painkiller (Krokus)", "text": "Painkiller \u00e8 il terzo album in studio della heavy metal band, Krokus, uscito nel 1978 per l'Etichetta discografica Phonogram Records.\nIl disco \u00e8 stato stampato lo stesso anno anche negli Stati Uniti, ma con titolo e copertina differente, intitolato Pay It in Metal ed edito in due versioni con copertina differente, mentre la tracklist \u00e8 rimasta invariata."}
{"id": "771246", "revid": "1318658", "url": "https://it.wikipedia.org/wiki?curid=771246", "title": "Ghinzu", "text": "Ghinzu \u00e8 un gruppo indie rock belga nato nel 1999 a Bruxelles.\nStoria.\nIl gruppo si \u00e8 formato nel 1999 a Bruxelles ed ha autoprodotto il primo album, \"Electronic Jacuzzi\", nel 2000 con l'etichetta \"Dragoon\". Durante il tour di presentazione dell'album (circa 50 date) il gruppo ne ha venduto alcune migliaia di copie in Belgio.\nDopo un altro tour durante l'estate 2003, il gruppo ha firmato un contratto con l'etichetta \"Bang!\" con cui ha prodotto il secondo album, \"Blow\", che rappresent\u00f2 il punto di svolta per il gruppo: l'album venne distribuito in Francia, Svizzera, Germania e Scandinavia. L'immagine di copertina dell'edizione belga, giudicata troppo violenta (mostra il cantante John Stargasm decapitato che tiene la testa davanti a un microfono) fu modificata negli altri Paesi.\nIl successo del singolo \"Do you read me\" fece decollare le vendite, specialmente in Francia dove il gruppo ha un nutrito seguito di fans. I concerti a Parigi andarono esauriti e in totale in Francia l'album \"Blow\" ha venduto 50.000 copie. Il primo album della band, divenuto introvabile, \u00e8 stato prodotto in una nuova edizione nel novembre 2005.\nNel 2006, il gruppo ha scritto e registrato la colonna sonora del film \"Irina Palm - Il talento di una donna inglese\", e nello stesso anno, John Stargasm ha prodotto il primo album dei Montevideo, un altro giovane e promettente gruppo indie rock bruxellese, e con il bassista Mika Nagazaki ha partecipato a un pezzo registrato in duo Ghinzu/Montevideo, \"Drunk for the last time\".\nNel frattempo il batterista Fabrice George ha lasciato il gruppo ed \u00e8 stato sostituito da Tony \"Babyface\" Poltergeist.\nUna canzone di Ghinzu, \"21st Century Crooners\" \u00e8 stata usata dalla societ\u00e0 delle ferrovie francesi (SNCF) per uno spot pubblicitario volto al rinnovamento della propria immagine.\nIl nome Ghinzu deriva da una marca di coltelli giapponesi venduti in una televendita statunitense, e significa \"pi\u00f9 si affila, pi\u00f9 taglia\".\nNel 2009 esce il loro terzo album registrato in studio, dal titolo \"Mirror Mirror\"."}
{"id": "771253", "revid": "124976321", "url": "https://it.wikipedia.org/wiki?curid=771253", "title": "Cattedrale di San Martino (Lucca)", "text": "La cattedrale di San Martino \u00e8 il duomo di Lucca, chiesa madre dell'omonima arcidiocesi. Secondo la tradizione, fu fondata da san Frediano nel VI secolo, poi riedificata da Anselmo da Baggio, vescovo della citt\u00e0, nel 1060 e infine modificato tra il XII e il XIV secolo.\nStoria.\nIl sito della cattedrale, come in altre citt\u00e0 di antica origine, si colloca ai limiti della citt\u00e0 romana: gli spazi centrali della \"Lucca\" romana erano fortemente urbanizzati e non era ancora stato realizzato il progetto per la chiesa di San Michele in Foro di utilizzare lo spazio del foro. Non esistono notizie sulla primitiva costruzione e si \u00e8 pensato ad un esempio di complesso episcopale, costituito da una serie di chiese raggruppate, con funzioni. Nell'area della piazza San Martino si affacciavano il battistero, la chiesa dei Santi Giovanni e Reparata e probabilmente la chiesa che occupava il sito della cattedrale. Altri edifici sacri sorgevano nei pressi, come la chiesa demolita di San Salvatore in Pul\u00eca.\nRicevette il titolo di chiesa cattedrale nell'VIII secolo, al posto della chiesa di Santa Reparata. La decisione probabilmente serv\u00ec a sottolineare la nuova situazione a Lucca, con la fine del Regno longobardo e l'avvento del Sacro romano impero, in stretta collaborazione con il papato. Segno di questo cambiamento fu la traslazione nel 780, ad opera del vescovo Giovanni I, delle reliquie di San Regolo dalla ormai spopolata citt\u00e0 di Populonia. Per ospitare le prestigiose reliquie si rese necessario l'ampliamento della chiesa, con la costruzione di una cripta e di nuovi e pi\u00f9 sontuosi arredi interni.\nLa cattedrale fu completamente ricostruita a partire dal 1060 e solennemente consacrata nel 1070 da Anselmo da Baggio, che all'epoca della consacrazione era gi\u00e0 papa Alessandro II, ma aveva mantenuto il titolo di vescovo di Lucca, anche perch\u00e9 impegnato nello scontro con l'antipapa Onorio II, ovvero Cadalo da Parma.\nL'unico resto di questa fase della cattedrale, che peraltro doveva essere un edificio di grande importanza, \u00e8 il \"Busto di Anselmo da Baggio\", conservato oggi nel Museo della Cattedrale.\nLa chiesa, in stile romanico, doveva avere corpo basilicale a cinque navate, sorrette da colonne sormontate da matronei, tetti a copertura lignea. Il porticato, costruito successivamente, conserva ancora una serie i mensoloni su cui doveva essere disteso un tavolato in modo da formare un passaggio che congiungesse ai matronei.\nNel 1196 veniva costituita l\"Opera del Frontespizio\", che si dotava di consoli e rendite proprie allo scopo di costruire ed adornare la facciata con un nuovo portico, elemento gi\u00e0 presente nella cattedrale fin dall'833, distrutto nel 905 e ricostruito nel 928. A sua volta la cattedrale pisana doveva influenzare pesantemente il rifacimento del portico di facciata, ad opera di Guidetto da Como, scultore ed architetto gi\u00e0 impegnato nel cantiere pisano, che nella facciata del San Martino si raffigura con in mano una pergamena che reca la data 1204.\nIl cantiere port\u00f2 alla nascita del cosiddetto \"Secondo stile\" del romanico lucchese, fortemente influenzato dal pi\u00f9 innovativo romanico pisano, ma che accentua ulteriormente la complessit\u00e0 e l'intrico della decorazione a colonnette.\nAppena concluso il cantiere del portico di facciata, si dovette mettere mano, forse a causa di un dissesto statico, ad un rifacimento dell'area absidale. Il vescovo Enrico II concesse parte del terreno degli orti del palazzo vescovile (ancora oggi situato ad est della cattedrale) \"ad augmentandam ecclesiam\" per un prolungamento dell'abside di quattordici braccia. La lunghezza di questo prolungamento lascia supporre che si stesse gi\u00e0 progettando un rimodellamento della cattedrale a tre navate con transetto; infatti il prolungamento ha portato le tribune della chiesa alla stessa lunghezza che successivamente fu data ai bracci del transetto. I lavori, come testimonia una lapide murata nell'abside, iniziarono nel 1308; furono ripresi nel 1320 dall'Operaio ser Bonaventura Rolenzi (che appose la lapide nel punto cui erano giunte le costruzioni sotto il suo predecessore). Nel 1348 come risulta da una donazione testamentaria della vedova di Castruccio Castracani \"in trefunibus\" ( \"sic\" per tribunis) \"novis inceptis et finiendis\", che forse per motivi di risparmio, forse per l'urgenza dei lavori, forse per lo spirito conservatore tipico delle espressioni artistiche lucchesi, furono portati avanti in gran parte riutilizzando pietre lavorate ed intarsi marmorei provenienti dalla antica chiesa, creando cos\u00ec una grande abside unica dall'ingannevole aspetto romanico in pieno XIV secolo.\nLe cattive condizioni economiche della citt\u00e0 di Lucca in quegli anni della sua storia, ridussero considerevolmente i fondi disponibili e le tribune furono costruite in un gotico alquanto povero e dimesso, con archi acuti e pilastri a sezione rettangolare coronati a cornice semplice, lavorati con poca destrezza e che denotano una \u00abgrande negligenza di esecuzione\u00bb (Ridolfi).\nNel 1372, due anni dopo la liberazione dal giogo pisano, che i lucchesi sentirono cos\u00ec grave da dedicare nel duomo stesso un altare \"Alla libert\u00e0\", erano completate l'abside, il muro perimetrale del transetto, e voltata la prima campata orientale. La navata era ancora quella romanica e comunque si faceva conto di reimpiegarne le pareti perimetrali rinforzate e rivestite. Sia i pilastri sia le volte diedero per\u00f2 segni di dissesto statico; l'Opera del Duomo era talmente malridotta da non avere un Operaio in carica e la questione fu portata al \"Maggiore e generale Consiglio del popolo\".\nQuesto, nell'adunanza del 19 aprile 1372 deliber\u00f2 di eleggere ben tre Operai, che dovevano esaminare le propriet\u00e0 rimaste all'Opera e cercare di trarne il maggior profitto possibile, col quale far continuare i lavori interrotti e iniziare quelli mai iniziati. Fra i tre Operai prescelti spicca il nome di Francesco Guinigi che - dopo aver recitato un ruolo primario nella liberazione della citt\u00e0 da Pisa - si serviva delle sue enormi ricchezze per esercitare una signoria \"de facto\" sul governo lucchese. Probabilmente fu proprio lui a convocare un consulto in cui furono invitati i maggiori esperti d'architettura disponibili in Toscana. Ridolfi ritiene che la maggioranza di questi esperti dovettero provenire dal grande cantiere di Santa Maria del Fiore, la cattedrale fiorentina, del cui gigantesco corpo basilicale si stava ormai terminando la costruzione, in attesa di affrontare il grande problema della cupola. La domanda posta agli intervenuti fu se si dovesse continuare il progetto iniziato o se fosse necessario apportare cambiamenti. Il parere conclusivo venne fatto conoscere al Consiglio generale nella seduta del 23 giugno 1372.\nI lavori gi\u00e0 effettuati furono giudicati \u00abmeschini e non solidi a sufficienza\u00bb e si raccomandava l'adozione di pilastri pi\u00f9 robusti, di un disegno ispirato a quelli talentiani usati per Santa Maria del Fiore. I pilastri gi\u00e0 costruiti dovevano addirittura essere rimossi, dopo aver puntellato accuratamente le murature circostanti, e sostituiti da pilastri ottagonali del modello proposto, con una spesa di circa 600 fiorini. Nel corso della seduta venne data piena autorit\u00e0 agli Operai (menzionando con particolare onore Francesco Guinigi) di disporre dei proventi dell'Opera per disfare e costruire a loro arbitrio. Molto probabilmente, in quella sede o in successive sessioni, i maestri interpellati dovettero fornire modelli non solo per il nuovo pilastro, ma anche per il resto dell'alzato, coi matronei e le volte a costoloni. I lavori dovettero ricominciare con nuova alacrit\u00e0 anche se si sa da un'istanza presentata dall'Operaio ser Bartolomeo di Nicolao Bacchini che nel 1379, nonostante fossero stati eretti altri pilastri, non si era ancora provveduto alla sostituzione di quelli eretti seguendo il precedente progetto. Il comune concesse altri 200 fiorini e si deve credere che solo allora si procedesse alla sostituzione. Nel maggio 1384 il comune erogava altri 200 fiorini per l'erezione di altri pilastri, dodici anni dopo la ripresa dei lavori. Altre notizie di vendite, richieste di sussidi e aiuti, al comune e nel 1387 addirittura a Papa Urbano VI, concorrono nell'indicare la fine dei lavori intorno al 1390.\nDescrizione.\nEsterno.\nAlla facciata principale, orientata verso ovest, \u00e8 addossato il portico-nartece aperto sulla piazza da tre grandi arcate di cui una pi\u00f9 stretta per la vicinanza del preesistente campanile. Guidetto e i suoi collaboratori misero in opera bassorilievi con \"martirio di san Regolo\" raffigurato nella lunetta posta sopra l'ingresso della navata destra, un \"ciclo dei mesi\" e \"storie di San Martino\"; nella lunetta e nell'architrave dell'ingresso alla navata sinistra fu infine collocata la straordinaria \"Deposizione\" di Nicola Pisano, una delle opere pi\u00f9 all'avanguardia del tempo (1260 circa).\nIl porticato era spesso occupato da banchi di cambiavalute che trafficavano coi numerosi pellegrini che passavano da Lucca, una delle principali tappe sul percorso della Via Francigena. Un'iscrizione monumentale ricorda ai cambiavalute l'impegno assunto a non frodare i clienti e invita questi ultimi a fidarsi della protezione del clero della cattedrale e di San Martino. Sull'altro lato della porta sinistra (la pi\u00f9 spesso aperta perch\u00e9 consentiva la vista assiale della cappella del Volto santo) si trova una riproduzione della originale lapide con la datazione della cattedrale.\nSu una delle pietre del pilastro addossato alla base del campanile si trova scolpito un labirinto affiancato da un'iscrizione che ricorda il mito di Teseo e Arianna.\nIl genere di labirinto, per la similitudine con quello maestoso sul pavimento della Cattedrale di Chartres e l'affresco recentemente scoperto in Alatri (FR), ha fatto pensare a una classe di opere artistiche dovute ai templari.\nAlla destra della facciata si eleva la torre campanaria a base quadrangolare, che si apre verso l'esterno con cinque ordini di polifore (dal basso, rispettivamente monofore, bifore, trifore e due piani con quadrifore); il coronamento superiore \u00e8 costituito da merli ghibellini. All'interno del campanile, vi \u00e8 un concerto di sette campane in \"Mi\u266d\" calante, delle quali alcune dei secoli XIII-XIV.\nInterno.\nL'interno della cattedrale \u00e8 a croce latina, con aula divisa in tre navate con le due laterali sormontati da falsi matronei con trifore gotiche e la centrale terminante con un'abside semicircolare illuminata da tre grandi monofore romaniche; l'abside \u00e8 interamente occupata dal presbiterio, al centro del quale si trova l'altare maggiore in marmi policromi. Il transetto, della medesima altezza della navata centrale, \u00e8 a sua volta suddiviso in due navate, ma \u00e8 privo di matroneo. In generale l'aspetto dell'interno \u00e8 caratterizzato da un marcato verticalismo, anche in virt\u00f9 della notevole differenza di altezza tra la navata centrale e le laterali. Queste forme francamente gotiche, pur moderate dall'uso degli archi a tutto sesto (gli archi acuti si ritrovano nei matronei e nell'ultima campata prima dell'abside), fanno dell'interno della cattedrale di Lucca un esempio abbastanza raro nell'architettura italiana.\nNella cattedrale \u00e8 custodita la \"Madonna in trono col Bambino e santi\", opera di Domenico Ghirlandaio, che la dipinse intorno al 1479.\nIn un locale presso la sacrestia si trova il \"monumento funebre a Ilaria del Carretto\", realizzato dallo scultore Jacopo della Quercia tra il 1406 ed il 1408. Esso raffigura la nobildonna lucchese, moglie di Paolo Guinigi, alla quale, morta di parto molto giovane, fu dedicato il sarcofago marmoreo. Il sarcofago raffigura la ragazza in posa dormiente, riccamente abbigliata e giacente su un catafalco decorato con putti reggifestone. Ai piedi della ragazza giace un cagnolino, simbolo della fedelt\u00e0 coniugale.\nNella terza campata della navata laterale di sinistra, si trova il Tempietto del Volto Santo, opera di Matteo Civitali, dove \u00e8 custodito il Volto Santo di Lucca. Il tempietto \u00e8 un'edicola realizzata nel 1482-1484 a pianta ottagonale e dotata di otto colonne che sostengono volte archi a tutto sesto. All'interno del tempietto \u00e8 custodito il \"Volto Santo\" ovvero il crocifisso ligneo che la tradizione vuole realizzato dal fariseo Nicodemo ad immagine di Ges\u00f9. La veneratissima immagine del \"Volto Santo\" \u00e8 al centro delle celebrazioni per il 14 settembre, giorno della Santa Croce.\nOrgano a canne.\nNella cattedrale, si trova l'organo a canne Mascioni \"opus 755\", costruito nel 1957-1962.\nLo strumento, a trasmissione elettrica ha 48 registri divisi su tre tastiere di 61 note ciascuna e pedaliera concavo-radiale di 32, con consolle mobile indipendente nell'abside; il materiale fonico \u00e8 cos\u00ec collocato all'interno della chiesa:"}
{"id": "771254", "revid": "599013", "url": "https://it.wikipedia.org/wiki?curid=771254", "title": "Tkp", "text": ""}
{"id": "771258", "revid": "599013", "url": "https://it.wikipedia.org/wiki?curid=771258", "title": "Tkq", "text": ""}
{"id": "771260", "revid": "1318658", "url": "https://it.wikipedia.org/wiki?curid=771260", "title": "Storia di Modica", "text": "La leggenda.\n\"Citt\u00e0 di Ercole\": con questa definizione veniva citata Modica dal Seicento fino ai primi dell'Ottocento, nelle cronache e nei documenti dell'epoca. Ci\u00f2 in virt\u00f9 della leggenda di Ercole o Eracle, che si tramanda aver fondato in Sicilia tre citt\u00e0 cui avrebbe dato il nome di \"Motia\", in onore della bella donna greca che gli avrebbe indicato i posti dove trovare i buoi che gli erano stati sottratti. Il mito di Ercole quale fondatore di Modica ci viene tramandato anche dallo storico messinese Buonfiglio, che gi\u00e0 nel 1604 scriveva: \"Hercole\u2026arrivato che fu in Italia, fece continovata guerra per dieci anni con molti Tiranni, e in Sicilia vinse e debell\u00f2 i Ciclopi, i Lestrigoni, ed edific\u00f2 Motuca\". Il mito ci racconta che una delle leggendarie fatiche di Ercole, la decima, sia stata la cattura dei buoi rossi del gigante Gerione, in Spagna. Sconfitto Gerione, Ercole venne in Italia portando con s\u00e9 le mandrie di buoi come trofeo in segno di trionfo, ma giunto in Sicilia questi buoi gli furono trafugati. Nei luoghi dove la donna indic\u00f2 a Ercole che il rapitore avesse nascosto i buoi, l'eroe nazionale greco fond\u00f2 le tre citt\u00e0, la Mozia presso Capo Lilibeo, una Mozia vicino ad Agrigento, e per finire la nostra Mozia mediterranea, \"la quale non sta lungi dal Pachino, ma non presso il lido del mare\". In realt\u00e0, anche il grande geografo alessandrino Claudio Tolomeo (II secolo d.C.) individu\u00f2 la posizione geografica del sito e del suo fiume \"Mothukanus\", chiamando la citt\u00e0 \"Mothuka\" Mediterranea.\nLe origini e il periodo greco-siceliota.\nL'insediamento abitativo nel sito di Modica risale alla preistoria della Sicilia, nel periodo eneolitico, dal 3200 al 2200 a.C. In pieno centro storico, al quartiere della Vignazza, si conserva una piccola necropoli con una trentina di tombe \"a forno\", risalenti al 2200 a.C., e da collegarsi col soprastante pianoro, dove erano le prime capanne del sito di Modica. La citt\u00e0, che i Greci chiamarono \"\u039c\u03cc\u03c4\u03c5\u03ba\u03b1\", e i Romani \"Mothyca\", \"Mutyce\" e infine \"Mutica\", risale dunque al XXIII secolo a.C., e fu abitata prima dai Sicani e poi dai Siculi.\nSecondo quanto affermano Ellanico e Filisto, i Siculi l'avevano fondata 80 anni prima della guerra di Troia, nel 1360 a.C., dandole il nome di \"M\u00f9rika\" (ancor'oggi nella parlata locale i residenti si dicono \"muric\u00e0ni\" ). Lo storico greco Tucidide (460-404 a.C.) invece \u00e8 dell'opinione che le citt\u00e0 sicule della Sicilia orientale risalgano a 300 anni prima delle invasioni elleniche, quindi a poco prima del 1000 a.C.\nGli insediamenti di Cava d'Ispica e Pantalica o il ritrovamento nella \"Grotta del Salto\" di un deposito di bronzi dell'XI secolo a.C., che sono visibili nel Museo Etnografico L. Pigorini di Roma, sono testimonianza del carattere degli insediamenti del tempo nell'area circostante. L'area compresa tra le attuali Modica, Ragusa (Hybla Heraia) e Ispica (Cava Ispica) divenne rifugio delle popolazioni sicule respinte dalle zone costiere in seguito all'avanzata delle colonie doriche e la fondazione delle sub-colonie siracusane di Kasmenai, Akrillai, Kamarina e poi Kaukana. La citt\u00e0 sub\u00ec anche influssi fenici, non potendosi escludere un piccolo insediamento di questo popolo di commercianti anche in una citt\u00e0 non costiera, come Modica. Questa ipotesi venne avallata dallo storico locale secentesco Placido Carrafa, che in un suo scritto del 1653 ci racconta di aver visto con i propri occhi da giovane, nei primi anni del Seicento, un Tempio del Sole, all'estremit\u00e0 dello sperone roccioso su cui era costruito il Castello. Tale tempio, dedicato al Sole, che notoriamente era adorato come divinit\u00e0 dai Fenici, fu distrutto per volere del governatore della contea, fervente cattolico, che vedeva in esso un pericoloso simbolo pagano. Modica comunque in seguito lentamente si ellenizz\u00f2, data la vicinanza delle colonie greche. Nel cuore del centro storico di Modica, infatti, in via Polara, nei pressi del Duomo di San Giorgio, agli inizi del secolo scorso furono scoperte due grotticelle, vere e proprie camerette sepolcrali scavate nella roccia, al cui interno erano presenti arredi funerari, databili all'VIII secolo a.C., che richiamavano la cultura greca, arredi consistenti in circa 70 fra ceramiche a vernice nera di produzione indigena e monili in bronzo, pi\u00f9 due coppe di Thapsos di importazione greca, che sono testimonianza dell'influenza ellenica sulle usanze delle popolazioni locali di origine sicula. Nel museo civico cittadino si trova custodita in una teca una bellissima statuetta di bronzo del V secolo a.C., nota finora come \"Ercole di Cafeo\", dal nome della contrada nelle immediate periferie di Modica in cui fu rinvenuta, ma che l'archeologo professor Mario Torelli ha proposto di denominare pi\u00f9 propriamente Eracle di Modica per identificare meglio il territorio di provenienza. La statua raffigura l'eroe greco in tenuta di caccia, con arco e faretra, e col capo rivestito dalla leontea. Nonostante le dimensioni ridotte, la statuetta racchiude in 22\u00a0cm le capacit\u00e0 artistiche di un cesellatore sopraffino, la cui opera richiama molto da vicino, nel soggetto, le grandi statue bronzee raffiguranti \"Herakles\" del maestro greco Lisippo.\nIl periodo romano.\nLo storico greco Diodoro Siculo (90-20 a.C.) nel sesto libro della sua storia universale, narra che Dione, in viaggio da Eraclea Minoa verso Siracusa, di cui diverr\u00e0 tiranno nel 357 a.C., transita, raccogliendo milizie, presso i Camarinesi e i Motycei. \u00c8 di Silio Italico (25-101 d.C.), nei versi del poema \"Punica\" dedicato alla II guerra punica, un altro antico riferimento storico alla citt\u00e0 di Modica: \"Et Netum et Muthyce pubesque liquentis Achatis\". Noto e Modica erano alleate di Siracusa assediata dai Romani, nel 213-212 a.C. Espugnata Siracusa, i Romani la occuparono insieme a Noto e Modica e alle altre citt\u00e0 sicule alleate coi siracusani. Dopo l'invasione romana Modica divenne citt\u00e0 decumana e il nome \"Mothyca\" risulta sia tra le citt\u00e0 stipendiarie dei Romani elencate nelle sue opere sia da Plinio il Vecchio, sia in Tolomeo (ca. 100-175 d.C.), il geografo greco-alessandrino che descrive la posizione della citt\u00e0 e le foci del fiume \"Mothukanus\" (\"\u039c\u03bf\u03c4\u03c5\u03ba\u03ac\u03bd\u03bf\u03c5 \u03c0\u03bf\u03c4\u03b1\u03bc\u03bf\u03cd \u03ad\u03ba\u03b2\u03bf\u03bb\u03b1\u03af\" ). Venne visitata da Cicerone, in visita ispettiva in Sicilia per raccogliere prove contro il propretore della provincia di Sicilia, Caio Verre, e le sue vessazioni contro gli \"aratores\" siciliani, citando infatti l\"'agrum Mutycensem\" nelle sue Verrine, una delle pi\u00f9 celebri orazioni tenute al Senato da Cicerone nel 70 a.C. Modica, come tramandato da Cicerone, fu ridotta alla fame, perdendo per fallimento 101 dei suoi 187 \"aratores\" (gli imprenditori agricoli dell'epoca). I modicani, insieme agli abitanti delle altre 65 \"Urbes\" siciliane, gli affidarono la causa contro il propretore Verre, reo di aver dissanguato l'isola nel triennio 73 - 71 a.C., con la collaborazione del suo fedele esattore Teomnasto, che operava da Siracusa. Cicerone raccolse con zelo le prove della colpevolezza, pronunci\u00f2 due orazioni preliminari (\"Divinatio in Quintum Caecilium\" e \"Actio prima in Verrem\") e l'ex governatore, oberato da prove schiaccianti, scelse l'esilio volontario.\nLe numerose catacombe ritrovate nelle immediate periferie della citt\u00e0, tra la fine dell'Ottocento e i primi anni del Novecento, dall'archeologo Paolo Orsi, con iscrizioni in latino, provano una presenza cristiana nel luogo. Importante segno della presenza di cristiani a Cava Ispica, \u00e8 la cosiddetta \"Grotta dei Santi\", con raffigurazioni di 36 santi e didascalie in greco. Erano modicani martirizzati a Siracusa il 31 luglio dell'anno 304 i santi Fanzio e Deodata, sposi convertiti al Cristianesimo dal figlio San Fanzino. La tomba di Santa Deodata si trova nelle Catacombe di San Giovanni in Siracusa, dove, nel \"decumanus maximus\", troviamo un arcosolio interamente affrescato, raffigurante il Cristo che incorona la martire modicana, fra gli apostoli Pietro e Paolo.\nIl periodo bizantino e arabo.\nNel periodo romano imperiale e nel periodo bizantino l'altopiano modicano brulicava di piccoli villaggi e di isolate fattorie, molte delle quali gi\u00e0 esistenti nel periodo greco, e di cui molti resti, anche di tipo megalitico, furono rinvenuti alla fine dell'Ottocento dall'occhio attento dell'archeologo Paolo Orsi.\nLa storiografia ci ha lasciato solo lunghi secoli di silenzio, colmati in parte dalle testimonianze archeologiche e dalle epigrafi funerarie rinvenute nelle necropoli all'interno e attorno all'abitato di Modica e di Cava Ispica. Risalgono infatti al periodo bizantino i ruderi della Chiesa di San Pancrazio (VIII-IX secolo d.C.), nei pressi di Cava Ispica.\nDivenuta una roccaforte bizantina, Modica fu in seguito espugnata dagli Arabi, nell'844 - 845, dopo un breve assedio. La \" Cronaca di Cambridge \" riporta appunto nell'anno 6353 del calendario bizantino la conquista delle Rocche di Mudiqah. Durante il periodo dell'Emirato di Sicilia, e fino al XIV-XV secolo, la citt\u00e0 veniva citata nei documenti ufficiali col nome di \"Mohac\", pur mantenendo l'originale suo nome nella parlata dialettale (e nei documenti pontifici). Poi, prendendo lentamente il sopravvento, come lingua ufficiale del Regno di Sicilia, parallela al latino, la parlata italiana, la denominazione del periodo arabo-normanno and\u00f2 a scomparire.\nLa Contea di Modica.\nIl periodo medievale.\nModica comincia a divenire centro di vitale importanza per il futuro sviluppo della zona con l'arrivo dei Normanni, nel 1090. Nel 1099, il papa Urbano II nomin\u00f2 il normanno Ruggero I d'Altavilla Gran Conte di Sicilia e Calabria, e questi costitu\u00ec in feudo la citt\u00e0 assegnandola a Gualtiero I de Mohac come premio per i suoi servigi. In seguito il feudo fu assegnato a Goffredo, Rinaldo, Aquino e per ultimo a Gualtiero II de Mohac. Questi era stato condottiero navale nelle guerre di Epiro, di Grecia e di Egitto per conto di Ruggero II, ed ebbe le cariche di Giustiziere del Val di Noto, Regio Camerario e infine Conte di Modica, nel 1176.\nNel 1176, Guglielmo II il Buono lo mise a capo di una flotta di 25 galee, come ammiraglio della flotta siciliana, con l'incarico di prelevare Giovanna d'Inghilterra, figlia di re Enrico II, sua promessa sposa, e condurla in Italia, a Sant' Egidio. Per questo servigio Gualtieri II ebbe la nomina di governatore di Salerno. Con Enrico VI che sposa Costanza d'Altavilla, figlia di Ruggero II, inizia nel 1194 la dominazione sveva in Sicilia, e uno dei primi atti del Re di Germania e di Sicilia fu l'incorporazione nel demanio reale dei vari feudi istituiti e concessi dai re normanni.\nQuando, nel 1270, la Sicilia cadde in mano degli Angioini, Modica fu coinvolta nei Vespri Siciliani il 5 aprile 1282 e la sommossa fu guidata da Federico Mosca; i modicani, cacciando i francesi dalla citt\u00e0, nominarono Federico Mosca governatore della citt\u00e0. In segno di ringraziamento Pietro I, lo conferm\u00f2 nella sua investitura popolare, e lo nomin\u00f2 \"Comes Mohac\" (Conte di Modica), mettendolo a capo del territorio costituito dagli attuali comuni di Modica, Scicli e Pozzallo.\nLa Contea di Modica, come entit\u00e0 \"plurifeudale\" autonoma, nacque il 25 marzo 1296, quando Federico II d'Aragona, proclamato Re di Sicilia a gennaio dello stesso anno dal parlamento regionale riunito nel Castello Ursino di Catania, confer\u00ec il diploma di concessione a Manfredi Chiaramonte, come Conte di Modica e Signore di Ragusa, Caccamo, Scicli, Gulfi, Pozzallo e Spaccaforno. Nel bando si leggeva:\nIl periodo aragonese - chiaramontano.\nLa Contea di Modica per circa 500 anni divenne il pi\u00f9 grande, ricco e potente Stato feudale dell'isola e del Mezzogiorno d'Italia, e in pi\u00f9 di un'occasione si oppose con successo anche alla volont\u00e0 dei regnanti. Nel XIV secolo, per la Sicilia, la figura del Conte di Modica coincideva, di fatto, con quella di Vicer\u00e9 del Regno, essendo il conte, nella scala gerarchica, la prima figura dopo il Re stesso che lo aveva nominato, ed essendo i Chiaramonte, che a Palermo avevano il loro Castello, considerati dei pari del Re; ci\u00f2 anche in virt\u00f9 del fatto che il casato dei Chiaramonte discendeva da Carlo Magno. Fino alla condanna a morte nel 1392 dell'ultimo conte, Andrea, tutti e otto i Chiaramonte che si succedettero nella Contea di Modica ebbero la carica di Ammiraglio, Gran Giustiziere e Ministro (Siniscalco) del Regno, e di fatto erano i Vicari del Re di Sicilia.\nManfredi III Chiaramonte, conte di Modica, di Malta e Gozo, per qualche tempo fu governatore di Messina, e per disposizione testamentaria alla morte di Federico IV di Aragona, che lasciava erede la minorenne figlia Maria, fu anche uno dei quattro Vicari reggenti il Regno di Sicilia nel 1377.\nDurante tale periodo di \"interregno\" durato sino al 1391, la bella e ricchissima figlia del potente Ammiraglio Manfredi III, Costanza Chiaramonte, 1377-1423, (regina di Napoli) venne chiesta in sposa, grazie all'abile prodigarsi della reggente madre Margherita di Durazzo, dal tredicenne Ladislao d'Angi\u00f2 (1377-1414), Re di Napoli e di Ungheria, i quali D'Angi\u00f2 a causa dei troppi fasti avevano indebitato la loro corte. Sei galee (quattro di Manfredi Chiaramonte, due degli emissari di Ladislao) partirono dalla Sicilia verso il porto di Gaeta, ad accompagnare la real fidanzata e il suo corteo. Arrivati a Gaeta il 6 settembre, il matrimonio fu ivi celebrato nel castello il 21 settembre 1389, e Costanza divenne, anche se per soli tre anni, regina di Napoli, come risulta anche nell'albero genealogico degli Angi\u00f2, famosa e secolare dinastia di sovrani francesi. Sono i Chiaramonte, intorno al 1350, a portare a Modica, presso la Chiesa di San Giovanni Battista, i Cavalieri dell'Ordine Gerosolimitano di Malta, fondando la Commenda di Modica (successivamente di Modica e Randazzo), che era a capo (\"Chiesa Madre\") di alcune chiese suffraganee dell'Ordine fondate a Ragusa Ibla, Chiaramonte Gulfi, Terranova (l'attuale Gela), Agira e Randazzo. La Commenda di Modica, presso la quale erano perennemente in servizio quattro cavalieri gerosolimitani (\"presbyteri\"), che si avvalevano della collaborazione di 14 Fra Donati (cosiddetti \"Frati serventi di Mezza Croce\", o Martelletti), non dipendeva dal Vescovo di Siracusa, ma direttamente dal Gran Priorato di Messina dell'Ordine di San Giovanni (o di Malta). L'esistenza dell'Ordine, al servizio dei malati e dei poveri tramite la \"Sacra Domus Hospitalis\" attigua alla Chiesa di San Giovanni Battista (oggi Auditorium Pietro Floridia) ebbe fine, dopo pi\u00f9 di cinque secoli, nel 1862, col Regio Decreto che espropriava tutti gli ordini conventuali dei loro averi. Una pietra rettangolare incastonata a mezza altezza della parete dell'ex chiesa di San Giovanni, porta ancora scolpito lo stemma raffigurante la primitiva croce della S.H.R. (\"Sacra Hierosolymitana Religio\").\nIl periodo spagnolo catalano.\nMartino di Montblanc, nel 1392 divenne Re di Sicilia sposando Maria, la figlia di Federico, e prese il nome di Martino I. Bernardo Cabrera, il condottiero catalano che era stato decisivo per la conquista del Regno di Sicilia in suo nome, ne ebbe in ricompensa il titolo di Conte di Modica, Ammiraglio del Regno, Giustiziere di Palermo e \"Gran Giustiziere del Regno di Sicilia\". Re Martino I venne a trovare il suo fedele condottiero nel 1401 a Modica, dove il conte lo ospit\u00f2 nelle stanze dello stesso Castello, che nel 1366 aveva ospitato Re Federico IV d'Aragona, quando in Contea era signore Matteo Chiaramonte. Col Conte Bernardo Cabrera Modica diviene sede, indipendente dalla \"Regia Magna Curia\" di Palermo, di una \"Curia di Appello\" non solo per le prime ma anche per le \"seconde appellazioni\", che neppure la citt\u00e0 di Palermo aveva: il Giudice delle seconde appellazioni era un privilegio in Sicilia riservato solo al Conte di Modica e all'Arcivescovo di Monreale; tutte le altre citt\u00e0 per il secondo appello dovevano ricorrere alla Regia Magna Curia. Questo privilegio stava scritto nel diploma di investitura, del 1392, di Bernardo Cabrera da parte di Martino I, che recitava \u00ab\"sicut Ego in Regno Meo, et Tu in Comitato Tuo \"\u00bb.\nBernardo Cabrera, pur di prendere possesso della Contea e di tutti i suoi beni, fece decapitare, il 1\u00ba giugno 1392 a Palermo, Andrea, l'ultimo dei Chiaramonte, reo di aver tramato contro la corona spagnola, quando in realt\u00e0 Andrea, come prima il padre, erano stati gli ultimi baluardi della indipendenza siciliana. La caduta in disgrazia della nobile e ricca famiglia provoc\u00f2 anche il ripudio della bella Costanza da parte di Ladislao d'Angi\u00f2, Re di Napoli, che l'aveva sposata solo per tornaconto politico ed economico.\nIl massacro di ebrei del 1474.\nLa comunit\u00e0 ebraica di Modica, installata del quartiere di \"Cartidduni\" era una delle pi\u00f9 fiorenti della Sicilia. In seguito ai movimenti di predicatori venuti spesso dal nord Italia, e al diffuso sentimento antisemita che si andava sviluppando, nel 1474 la comunit\u00e0 ebraica fu vittima di un massacro perpetrato dalla popolazione nel giorno dell'Assunta e in cui morirono circa 360 persone. Questo episodio fu certamente uno dei pi\u00f9 bui della storia della citt\u00e0.\nIl periodo spagnolo castigliano.\nCol matrimonio, nel 1481, fra la contessa Anna Cabrera e l'Almirante don Federico Enriquez, primo cugino di Ferdinando il Cattolico, Re di Spagna e di Sicilia, ha inizio il possesso della Contea da parte della famiglia Enriquez-Cabrera. I conti di tale famiglia furono molto potenti in quanto \"pari\" dei sovrani di Spagna, con cui erano imparentati; il loro titolo di Conte di Modica era accompagnato da quello di \"Almirante di Castiglia\". Dunque la Contea di Modica pass\u00f2 agli Enriquez-Cabrera, grazie al matrimonio di Federico Enriquez con Anna Cabrera, contessa di Modica in quanto figlia di Giovanni I Cabrera, e sorella di Giovanni II, detto Giannotto, morto prematuramente senza eredi. Le nozze furono celebrate nella Chiesa di Santa Maria del Ges\u00f9 in Modica, fatta costruire per l'occasione nel breve giro di 3 anni. I coniugi abitarono nel Castello di Modica, come deciso dalla madre di Anna e scritto nei capitoli matrimoniali firmati dal Re di Spagna, fino alla morte di Giovanna Ximenes de Foix, contessa madre, avvenuta nel 1484. In seguito alla morte nel 1485 dell'Almirante di Castiglia Alfonso, padre del conte Federico, quest'ultimo viene invitato dal re Ferdinando a prendere il posto del padre a corte, e nella primavera del 1486, dopo aver sistemato tutti gli affari nei possedimenti siciliani, Anna e Federico si trasferiscono definitivamente in Spagna, a Medina de Rioseco, nel distretto di Valladolid. Nessun componente di questa famiglia risiedette pi\u00f9 a Modica, se non per brevi missioni. Luigi II Enriquez venne a Modica ( \"...neli XI del mese di iugno...arrivao nela terra di Modica, cum summo tripudio et allegrezza di tucti soi fedeli subditi et vassalli...\" ) nel 1564, e vi dimor\u00f2 per due anni, necessari per rimisurare tutte le terre assegnate in \"enfiteusi\", onde recuperare quelle usurpate, che poi provvide ad assegnare nuovamente, racimolando denaro contante, che poi era il solo e vero motivo per cui era venuto a Modica. D'altra parte, Modica meritava un viaggio del suo \"proprietario\", essendo la quarta citt\u00e0 della Sicilia per numero di abitanti al censimento del 1569, con i suoi 18\u00a0000 abitanti, a fronte dei 105\u00a0000 abitanti di Palermo, i 75\u00a0000 di Messina e i 26\u00a0000 di Catania; Ragusa aveva 9\u00a0870 abitanti, Scicli 12\u00a0705. Nel 1595, al censimento sotto Carlo V, come scrive Vito Amico, Modica aveva 15\u00a0967 abitanti, Scicli 11\u00a0677, Ragusa solo 8\u00a0939. L'evidente calo demografico avvenne fra il 1573 e il 1595, e fu dovuto a un tremendo periodo di siccit\u00e0, con conseguenti carestie, pestilenze e una elevata mortalit\u00e0 in tutte le popolazioni siciliane.\nDopo Luigi II Enriquez, a distanza di 60 anni, solo Giovanni Alfonso Enriquez una prima volta nel 1625, poi nel 1643, mentre ricopriva la carica di Vicer\u00e9 di Sicilia, visit\u00f2 Modica, Ragusa e Vittoria, soggiornando fra ottobre e novembre a Modica e a Ragusa, fra grandi festeggiamenti. Prima di tale visita, il 25 marzo del 1643, fece porre la prima pietra per il restauro e la ricostruzione del Duomo di San Giorgio di Modica, per la quale opera fu anche prodigo di elargizioni in denaro. Giovanni Alfonso Enriquez de Cabrera, figlio del conte Ludovico III e della romana Vittoria Colonna (per volere della quale era stata fondata, nel 1607, la citt\u00e0 di Vittoria ), era nipote di Marcantonio Colonna, Vicer\u00e9 di Sicilia dal 1577 al 1584.\nGiovanni Alfonso Enriquez, conte di Modica dal 1617 al 1647, in seguito e in virt\u00f9 della vittoria militare, nel 1638 a Fontarabia (oggi Hondarribia, in Spagna), riportata al comando delle truppe spagnole contro l'esercito francese capitanato da Luigi II, Principe di Cond\u00e9, nel 1641 fu nominato Vicer\u00e9 di Sicilia e in seguito, dal 1644 al 1646, Vicer\u00e9 del Regno di Napoli. Nel 1631 a Modica viene conferito il titolo di Citt\u00e0, grazie a un decreto del vicer\u00e9 Albuquerque, del 12 febbraio di quell'anno.\nFu proprio nel periodo di massimo splendore della Contea, nel 1554, che un discendente della nobile famiglia dei Principi sovrani di Monaco, i Grimaldi, pose la sua residenza a Modica: era Agostino Grimaldi, figlio di un Francesco della linea dei Grimaldi detta dei \"Cavalleroni di Genova\", citt\u00e0 da cui prese origine la nobile stirpe. Questo Agostino diede origine a una lunga linea di eredi, che rimase a Modica fino al 1918, quando mor\u00ec, senza lasciare eredi, Giovan Pietro Grimaldi, fisico, che fu prima titolare della Cattedra di Fisica dell'Universit\u00e0 degli Studi di Catania e poi per due mandati Magnifico Rettore dello stesso Ateneo (1905-1908).\nDella famiglia dei Grimaldi di Modica, ebbe fama grande un altro Agostino Grimaldi, pronipote del primo, che, nato nel 1639 (da don Giovanni, barone di San Giovanni e Randello), nel 1658 entr\u00f2 a far parte dell'ordine dei Cavalieri di Malta, allora sovrano dell'omonima isola e in lotta contro il predominio turco nel Mediterraneo. Sfortunatissimo nel suo orgoglio di difensore del cattolicesimo, arruolato nella flotta veneziana contro i turchi, mor\u00ec eroicamente il 24 agosto 1660, a soli 21 anni, durante la guerra di Candia (Creta), da capitano marittimo di una compagnia di soldati, colpito da un colpo di moschetto che gli spappol\u00f2 il fegato, nel tentativo di espugnare il fortino turco di Santa Veneranda, nei pressi del porto di Arpicorno. L'11 ottobre la citt\u00e0 di Modica in lutto si strinse attorno alla famiglia Grimaldi, per la celebrazione del funerale del suo giovane Cavaliere.\nIl gran terremoto.\nTutta l'area della Contea di Modica venne pesantemente coinvolta nel Terremoto del Val di Noto dell'11 gennaio 1693, in cui intere citt\u00e0 e castelli vennero abbattuti e rasi al suolo. Il sisma, di magnitudo X/XI gradi Mercalli, pari a 7,4 della scala Richter, provoc\u00f2 a Modica circa 3\u00a0400 vittime (su 18\u00a0203 abitanti). Nel 1713 la popolazione di Modica era di 18\u00a0975 abitanti (terza citt\u00e0 di Sicilia per abitanti), Ragusa contava 8\u00a0863 anime, Scicli 8\u00a0886. Nonostante il terremoto, Modica restava un punto di attrazione della Sicilia Sud-Est, se si pensa che la popolazione di Catania nel 1713 era di solo 14\u00a0000 abitanti, a seguito dei morti causati dall'eruzione dell'Etna del 1669 e dal terremoto del 1693 (quasi 12\u00a0000 vittime per il terremoto, su 19\u00a0000 abitanti). Gran dibattito e controversie ci furono per stabilire se ricostruire su altro sito o riedificare partendo da ci\u00f2 che era rimasto in piedi. Nonostante alcuni notabili scrivessero al Vicer\u00e9 in Palermo che \"il non mutar sito in questa grave occasione...e migliorarlo, sar\u00e0 o mentecaggine o castigo di Dio, giach\u00e9 il fabricar Modica in Modica...sarebbe...un vivere tutto il tempo tra dupplicati disaggi di prima e tra spelonche cos\u00ec horride e solo buone a ricovero delle fiere, non a ricettacolo d'huomini\", alla fine ebbe la meglio il parere del capitolo della vecchia Matrice San Giorgio, appoggiata dalle nobili famiglie dei Grimaldi, Tommasi Rosso e Lorefice, e Modica rimase dov'era sin dalla preistoria, e dove l'aveva trovata Cicerone diciotto secoli prima, conservando all'interno del nuovo tessuto barocco i sopravvissuti gioielli architettonici del suo glorioso periodo chiaramontano e catalano. La ricostruzione a Modica fu rapida e senza risparmio di forze, per cui la capitale della Contea risorse ancora pi\u00f9 bella. Si pensi che solo tre anni dopo, il Duomo di San Giorgio era aperto alle funzioni liturgiche, mentre gi\u00e0 nel 1704, a soli undici anni dal terremoto, tutte le chiese di Modica risultavano agibili, come riscontrato dal vescovo di Siracusa in visita pastorale. Quasi tutto il patrimonio architettonico quindi \u00e8 posteriore al 1693. Resi velocemente agibili e funzionali i palazzi e le chiese, poi con calma, per i decenni successivi, si lavor\u00f2 per la lenta ma preziosa opera di abbellimento, con la costruzione delle facciate tardo-barocche e delle imponenti scalinate, opera conclusa fra la fine del Settecento e i primi dell'Ottocento. Modica dunque non era stata rasa al suolo completamente, come invece gran parte delle altre citt\u00e0 del sud-est della Sicilia, spesso ricostruite in altro sito, vedi Giarratana, Monterosso Almo, Noto, Avola o Grammichele. Gli edifici e le chiese danneggiati risorsero presto, resi ancora pi\u00f9 appariscenti dal trionfo dello stile architettonico dell'epoca, il barocco fiorito, per usare la definizione che viene data al tardo barocco presente in maniera omogenea in tutte le citt\u00e0 del Val di Noto, inserite per questo motivo nel 2002 nella lista dei siti Patrimonio dell'Umanit\u00e0, sotto la tutela dell'UNESCO.\nIl periodo moderno: declino politico.\nNel 1702 si ha la revoca dell'investitura da parte di Filippo V di Spagna, nei confronti del conte Giovanni Alfonso Enriquez de Cabrera, accusato di tradimento, perch\u00e9 essendo stato inviato alla corte di Luigi XIV, di cui Filippo era nipote, il conte prefer\u00ec recarsi in Portogallo, alla Corte del Granduca Carlo d'Asburgo, futuro imperatore, per il quale il conte parteggiava. Carlo VI per ricompensa alla sua fedelt\u00e0 gli aveva conferito la carica di \"governatore\" di Milano, citt\u00e0 che in quel periodo era in mano al Granduca d'Austria. Filippo lo espropri\u00f2 del suo feudo e lo condann\u00f2 a morte (1703), anche se Giovanni Tommaso si salv\u00f2 rifugiandosi in Portogallo. Giovanni Tommaso mor\u00ec in battaglia in Portogallo, a Portalegre, nel 1705. La contea fu inclusa nel demanio spagnolo dal 1702 al 1713. Quindi, nel 1713, col trattato di Utrecht la Sicilia fu concessa al Duca di Savoia Vittorio Amedeo II, la cui dinastia acquis\u00ec cos\u00ec per la prima volta il titolo di Re con l'incoronazione a Palermo. Era tanto importante per i Savoia divenire Reali, che nel trattato dovettero concedere qualcosa agli spagnoli, pur di avere al pi\u00f9 presto il regno di Sicilia nelle loro mani. Fu cos\u00ec che al punto X del trattato di Utrecht, i Savoia cedettero a Filippo V il possesso della Contea di Modica e di qualunque altro bene la corona spagnola avesse in possesso personale in Sicilia. Insomma, dal 1713 al 1720, Filippo V di Spagna fu il titolare della Contea.\nNel 1720, tutta la Sicilia pass\u00f2 invece a Carlo VI d'Austria. Nel 1722 Carlo VI riconcesse la Contea a Pasquale Enriquez Cabrera, anche se l'investitura avvenne solo nel febbraio del 1729, riassegnando il feudo al Cabrera erede di quel Giovanni Tommaso, considerato traditore da Filippo V, e che era morto in battaglia in favore di Carlo VI, divenuto Sacro Romano Imperatore e Re di Napoli, che cos\u00ec si sdebit\u00f2 nei confronti degli Enriquez-Cabrera. Pasquale mor\u00ec senza eredi nel 1740.\nIn conclusione, quindi, dal periodo angioino-aragonese la Contea di Modica era stata governata dai Mosca dal 1282 al 1296, poi dai Chiaramonte fino al 1392, dai Cabrera fino al 1481 e dagli Enriquez-Cabrera, e con gli ultimi Conti di questa famiglia, nel 1702, inizi\u00f2 la decadenza politica.\nGli ultimi eredi della contea furono gli Alvarez de Toledo e i Fitz-James Stuart, fino all' abolizione del feudalesimo nel 1812, per arrivare allo scioglimento giuridico della Contea, nel dicembre del 1816. D'altra parte, ormai, in Sicilia, dal 1734, comandavano i Borboni.\nPer qualche decennio ancora Modica raccolse i frutti della politica degli Enriquez Cabrera, che lasciando, per necessit\u00e0, il potere effettivo nella Contea in mano alla aristocrazia e alla emergente piccola borghesia locale, permise alle nostre citt\u00e0 uno sviluppo sociale, economico e culturale straordinario per quei tempi, e senza riscontri nel panorama siciliano, ancora frenato dal potere feudale dei padroni latifondisti, da cui i modicani (e il resto degli abitanti della contea) si erano sgabellati a partire dal 1452 grazie al frazionamento e alla redistribuzione ai contadini delle terre, avvenuti con l'enfiteusi.\nNel suo \"Lexicon topographicum siculum\" del 1760, lo storico Vito Amico cos\u00ec parlava di Modica:\n\"Fecondissimo \u00e8 il territorio di Modica e basta agli abitanti nel necessario ai comodi ed alle delizie della vita, ma occupa principalmente i villani la cultura delle canape da cui si trae sommo guadagno. Dove in agevole pianura stendonsi le valli subito appresso la citt\u00e0, appresta il suolo per la insigne feracit\u00e0 in ogni mese erbaggi novelli, e d\u00e0 il centuplo annualmente; verdeggiano feconde verso la spiaggia marittima le vigne, gli oliveti, gli orti, gli albereti fruttiferi, i giardini, e vi sono sparse amenissime case suburbane; con lietissimi pascoli nutre l'intera contrada armenti di ogni genere, ed accresce le greggie, quindi i buoi e i muli di Modica si nominano in preferenza di quei delle altre parti dell'isola; n\u00e9 mancano finalmente dei boschi per copiosa cacciagione, n\u00e9 si desidera pesca di fiume.\"\nIl periodo moderno - contemporaneo.\nIl titolo nobiliare di Conte di Modica \u00e8 ancora in possesso dei discendenti spagnoli dei Fitz-James Stuart, Duchi di Alba de Tormes, nella persona di \"Mar\u00eda del Rosario Cayetana Alfonsa Victoria Eugenia Francisca Fitz-James Stuart y de Silva\", XVIII Duchessa di Alba, conosciuta semplicemente come Cayetana de Alba ovvero come la Duquesa de Alba, morta il 20 novembre 2014. Aveva cinque figli maschi: a uno di questi, Carlos Fitz-James Stuart y Mart\u00ednez de Irujo, XIX Duca di Alba, passer\u00e0 adesso il titolo.\nNel 1817, i Borbone crearono le Valli (o Intendenze), che diverranno province con l'Unit\u00e0 d'Italia nel 1860; Modica divenne cos\u00ec soltanto capoluogo di distretto fra i tre in cui fu suddivisa la Intendenza di Siracusa di allora. Nel giugno del 1844, proveniente da Noto, in quel periodo capoluogo di Intendenza al posto della ribelle Siracusa, viene in visita a Modica la coppia reale, Ferdinando II di Borbone con la moglie, la regina Maria Teresa, ospitati per l'occasione da don Agostino Grimaldi, Barone di Calamezzana, della nobile famiglia dei Grimaldi, nel proprio palazzo cittadino sull'attuale Corso San Giorgio. Si tramanda, da fonti di stampa dell'epoca, che prima di andar via da Modica, la Coppia Reale dimor\u00f2 nella villa in campagna di Don Vincenzo Grimaldi, in contrada Gisana, per un paio di giorni di villeggiatura fuori dal protocollo della visita ufficiale. \u00c8 qui ancora intatta, con l'arredamento del tempo, la stanza dove furono accolti gli illustri Ospiti Reali.\nModica partecipa attivamente ai moti del 1821 e del 1848: la feroce repressione del Marchese del Carretto le toglie i figli migliori, imprigionati nelle segrete della Torre Cabrera di Pozzallo, e del Castello Maniace di Siracusa. \nPozzallo si stacca definitivamente da Modica. Una separazione osteggiata da quest'ultima, che definitivamente si risolver\u00e0 soltanto grazie al decreto firmato il 12 giugno 1829 dal re Ferdinando I di Borbone. Pozzallo finalmente acquista la tanto attesa e sperata autonomia. Un altro duro colpo per Modica, dopo la definitiva fine della Contea negli anni dieci dell'Ottocento con l'immediato e conseguente inevitabile ingresso nel Regno delle due Sicilie. Ci\u00f2 d\u00e0 inizio a un lento declino politico e non solo. \nPozzallo il 17 maggio del 1860, appena due giorni dopo la battaglia di Calatafimi, Modica, sotto l'organizzazione infaticabile del patriota Francesco Giardina, fu fra le prime citt\u00e0 siciliane, dopo Palermo, a issare il tricolore. Modica nel 1860 aveva una popolazione di 30\u00a0547 abitanti, contro i 19\u00a0797 di Siracusa e i 14\u00a0819 di Noto. Sotto l'organizzazione del Giardina, Modica contribu\u00ec dunque all'abbattimento della monarchia borbonica, scrivendo pagine gloriose della propria storia, che avrebbero avuto un seguito quando, nel periodo che comprende le due guerre mondiali, la citt\u00e0 don\u00f2 in sacrificio per la Nazione ben sei uomini, insigniti di Medaglia d'Oro al Valor Militare.\nIl 2 giugno 1862 il Tribunale della ex-Contea, dopo il ridimensionamento funzionale disposto dai Borbone nel 1816 (ma la Gran Corte di Modica, per le Seconde Appellazioni, risulta operativa almeno fino al 1845), fu restituito, grazie all'autotassazione delle famiglie dei notabili, alla sua dimensione \"provinciale\", venendo proclamato in tale data come Tribunale del Regno d'Italia (comunque con la riforma borbonica la giustizia era amministrata in loco, decentrata, grazie alla figura del \"Giudice circondariale\", presente in quasi ogni comune, compreso Modica). E nel 1866 il Regno d'Italia assegnava a Modica una sezione della \"Corte d'Assise\" per gli appelli di secondo grado nei processi civili, operativa fino al 1905. Ma in sessione straordinaria, la Corte d'Assise di Siracusa, istituita come da riforma nel 1951, si riuniva a Modica fino al 1969.\nNel 1926 il Circondario di Modica della Provincia di Siracusa venne diviso in due, lasciando a Modica solo i comuni di Ispica, Pozzallo e Scicli, e istituendo il nuovo Circondario di Ragusa, su iniziativa del ragusano Filippo Pennavaria, politicamente molto vicino a Benito Mussolini. Fu questa la premessa che port\u00f2, nel 1927, all'istituzione della Provincia di Ragusa, a danno del capoluogo storico della zona iblea. Si pensi che ancora nel 1921 (vedi dati ufficiali ISTAT nelle relative pagine) Modica era la quinta citt\u00e0 di Sicilia per numero di abitanti, 64\u00a0637, dopo Palermo, Catania, Messina e Trapani, precedendo Ragusa, che contava 55\u00a0842 abitanti, e Siracusa, il capoluogo antecedente, che faceva solo 46\u00a0557 abitanti.\nSebbene oggi Modica faccia parte della Provincia di Ragusa, dal 1296 al 1926 fu capoluogo politico, amministrativo e culturale del territorio che comprendeva i comuni dell'attuale provincia e, fino al 1802, i comuni di Alcamo e Calatafimi, in provincia di Trapani. Nel 1860 le Intendenze divennero le nuove Province, e Modica continu\u00f2 a far parte della Provincia di Noto (Noto fu capoluogo dal 1837 al 1865), e poi della ripristinata, nel 1865, Siracusa, come capoluogo di Circondario e sede di Sottoprefettura, fino al 1926.\nI fasti del passato.\nModica era, fino agli inizi del XX secolo, la quarta citt\u00e0 pi\u00f9 importante di Sicilia per numero di abitanti e per il suo ruolo istituzionale, politico e culturale. Da Federico IV d'Aragona, Re di Sicilia, Modica fu designata, sin dal 1361, come sede di un \"Tribunale di Gran Corte\" , che esercitava gli stessi poteri della Regia Gran Corte di Palermo; il Sovrano confer\u00ec a Federico III Chiaramonte, Conte di Modica, la giurisdizione criminale amplissima tramite la concessione dell'esercizio del \"merum Imperium seu jurisdictionem criminalem\". Poi, Martino I Re di Sicilia, con Diploma di investitura del 20 giugno 1392, concedette a Bernardo Cabrera i tre gradi di giudizio (\"il mero e misto imperio, imperio massimo, medio e minimo\"), corrispondenti a quelli oggi esercitati dalle Corti di I grado e d'Assise, \"et cum appellationibus\", cio\u00e8 la giurisdizione civile e criminale propria delle Corti di Appello e della Corte di Cassazione. La Corte d'Assise vi rimase fino ai primi del Novecento. A tutt'oggi Modica \u00e8 sede di Tribunale civile e penale. La citt\u00e0 fu anche sede, dalla met\u00e0 del XV secolo al 1782, di Tribunale del Santo Uffizio, affidato ai Domenicani. Il Mongitore ci rivela, nella sua \"Biblioteca sicula\" del 1714, che nel 1653 era pro-recettore ordinario del Tribunale dell'Inquisizione il modicano Placido Carrafa, dottore in diritto civile e canonico. Vito Amico, nel suo \"Lexicon siculum\" del 1757, scriveva che a Modica un \"magistrato ecclesiastico esercitava le veci del Vescovo, dotato di pi\u00f9 ampia potest\u00e0\"."}
{"id": "771261", "revid": "63945", "url": "https://it.wikipedia.org/wiki?curid=771261", "title": "Nazionale inglese di calcio", "text": ""}
{"id": "771262", "revid": "767487", "url": "https://it.wikipedia.org/wiki?curid=771262", "title": "To You All", "text": "To You All \u00e8 il secondo album in studio della heavy metal band, Krokus, uscito nel 1977 per l'Etichetta discografica Soundervice Records.\nCompare per la prima volta il classico logo della band sulla copertina di questo album da cui \u00e8 stato estratto il primo videoclip (\"Highway Song\") e che ha ottenuto un limitato successo solo in Svizzera."}
{"id": "771263", "revid": "599013", "url": "https://it.wikipedia.org/wiki?curid=771263", "title": "Tkr", "text": ""}
{"id": "771268", "revid": "767487", "url": "https://it.wikipedia.org/wiki?curid=771268", "title": "Samuel Foote", "text": "Deve la sua notoriet\u00e0 alla impronta satirica che diede ai suoi lavori diventando anche temuto dai personaggi politici suoi contemporanei.\nBiografia.\nFoote fu educato al Worcester College di Oxford, ma non ottenne mai la laurea. Ha un periodo difficile della sua giovinezza che lo porta anche a dissipare una eredit\u00e0 ricevuta, ed \u00e8 in questo periodo che decide, spinto anche dal bisogno, a dedicarsi alla recitazione (1744). Fu un inizio travagliato e non sempre coronato dal successo, ma gi\u00e0 fin dagli albori si poteva gi\u00e0 ammirare la sua bravura come imitatore.\nNel 1747 scrisse e pubblic\u00f2 \"The Diversions of the Morning\" che era uno spettacolo teatrale costituito da una serie di farse con le quali egli ridicolizzava vari personaggi celebri. Sempre nel 1747 prese in gestione il \"Little Theatre in the Hay-Market\", ruolo di gestore che mantenne fino al 1776. Ed \u00e8 in questa veste che dimostra la sua bravura anche dietro le quinte, evita accuratamente i contrasti con la censura, trovando ogni volta situazioni diverse ed originali, diventa sperimentatore, prima di manager \u00e8 quindi attore nella vita, comico tutti i giorni prima di esserlo sul palco.\nFoote era molto abile (ed ironico) anche nelle disgrazie: nel 1766 cadde da cavallo provocando una rottura alla gamba tale che, in seguito, deve essere amputata. Ma questa che per chiunque \u00e8 una disgrazia trova Foote preparato e pronto a trarne ogni vantaggio possibile. La sua menomazione fu utilizzata nei fortunati pezzi satirici \"The Devil Upon Two Sticks\" e \"The Lame Lover\", ma inoltre Foote pot\u00e9 avere una licenza estiva (per di pi\u00f9 permanente) per il Little Theatre concessa dal Duca di York, il responsabile dell'accaduto.\nMa chi si scaglia contro i potenti alla fine ne deve patire le conseguenze: Elizabeth Chudleigh, Duchessa di Kingston, ridicolizzata nelle satire \"A Trip to Calais e The Capuchin\", riusc\u00ec a censurarlo definitivamente nel 1776."}
{"id": "771269", "revid": "767487", "url": "https://it.wikipedia.org/wiki?curid=771269", "title": "Krokus (album)", "text": "Krokus \u00e8 il primo album in studio della heavy metal band, Krokus, uscito nel 1976 per l'Etichetta discografica Phonogram Records."}
{"id": "771273", "revid": "104485", "url": "https://it.wikipedia.org/wiki?curid=771273", "title": "Tks", "text": ""}
{"id": "771275", "revid": "85809", "url": "https://it.wikipedia.org/wiki?curid=771275", "title": "Arti divinatorie", "text": ""}
{"id": "771278", "revid": "599013", "url": "https://it.wikipedia.org/wiki?curid=771278", "title": "Tkt", "text": ""}
{"id": "771282", "revid": "287204", "url": "https://it.wikipedia.org/wiki?curid=771282", "title": "Giacomo Costantino Beltrami", "text": "Furono proprio le sue doti di esploratore, unite ad una buona dose di coraggio e spirito d'avventura, a permettergli di scoprire le sorgenti del fiume Mississippi, dove nessun pioniere era mai riuscito ad arrivare, percorrendo a ritroso i quasi 4000\u00a0km del fiume pi\u00f9 lungo di tutte le Americhe.\nParecchi anni pi\u00f9 tardi queste terre da lui scoperte gli tributarono i giusti meriti, intitolandogli sia l'omonima contea dell'attuale stato del Minnesota sia i monti da cui nasce il suddetto fiume.\nLa vita.\nNato nel 1779 a Bergamo (anche se la sua esatta data di nascita \u00e8 sconosciuta a causa del fatto che un rogo distrusse i registri battesimali) in una numerosa famiglia di un doganiere della Serenissima, intraprese ben presto studi in ambito legale che gli permisero di diventare magistrato e di impegnarsi nella vita politica nell'epoca napoleonica. Vicino agli ideali libertari della rivoluzione francese, partecip\u00f2 attivamente ai primi moti rivoluzionari in Italia, tanto da essere imprigionato pi\u00f9 volte ed accusato di cospirazione contro lo Stato Pontificio per fatti accaduti nelle Marche: rischi\u00f2 addirittura l'impiccagione, alla quale riusc\u00ec a sfuggire in extremis. Massone, il suo diploma massonico, rilasciato dal Grande Oriente d'Italia nel 1808, \u00e8 conservato alla Biblioteca civica Angelo Mai di Bergamo.\nI viaggi.\nQuesta situazione, unita alla sua innata voglia di viaggiare, lo spinsero, nel 1821, a lasciare l'Italia.\nDapprima raggiunse la Francia, per poi spingersi in Inghilterra. L'anno successivo decise quindi di imbarcarsi alla volta dell'America del Nord, verso territori ancora inesplorati. Pubblic\u00f2 la relazione del suo viaggio in Europa sotto forma di quattro lettere indirizzate alla Contessa Girolama Compagnoni. Il titolo dello scritto era: \"Deux mots sur des promenades de Paris \u00e0 Liverpool \u00e0 Philadelphia\". Approd\u00f2 a Filadelfia nel 1822, ma ben presto si trasfer\u00ec a St. Louis dove ricevette, dal generale Clarke, l'incarico di ispezionare i forti lungo il corso del fiume Mississippi. Intraprese entusiasticamente questa mansione con Lawrence Tagliaferro e Stephen H.Long, con i quali condivise l'obiettivo di scoprire le sorgenti del grande fiume. Arrivarono a Fort St. Anthony, mappando la zona ed interagendo con le popolazioni locali.\nPi\u00f9 tardi, in luglio, dopo tre mesi di navigazione, la tensione crebbe tra i tre compagni di navigazione, tanto che in agosto questi si separarono.\nIl Beltrami si spinse da solo quindi fin nei territori Sioux e Chippewa, dove in pochi avevano osato arrivare. Si avvicin\u00f2 progressivamente a queste popolazioni e, grazie alla sua indole pacifica, instaur\u00f2 con essi un rapporto di reciproca stima.\nNell'animo del Beltrami crebbe sempre pi\u00f9 un grande attaccamento nei confronti della cultura e della societ\u00e0 dei nativi americani, tanto che pubblic\u00f2 un dizionario inglese-sioux e parecchia documentazione inerente agli indigeni d'America. Si tratta del primo dizionario del genere, ancora oggi usato e ristampato dalla Lakota Books (vedi in bibliografia).\nTra questi suoi racconti merita menzione \"La decouverte des sources du Mississippi e de la Rivi\u00e8re sanglante\" che racconta dettagliatamente questi suoi viaggi.\nFu uno dei primi a dare la giusta considerazione a queste trib\u00f9, fino ad allora descritte in modo offensivo ed inesatto dalla letteratura del tempo, tanto che si dice sia stato l'ispiratore di James Fenimore Cooper nel suo romanzo, poi anche successo cinematografico, \"L'ultimo dei Mohicani\".\nIl suo viaggio lo spinse sempre pi\u00f9 a nord, ai confini con il Canada fino a raggiungere il Red Lake.\nQui fece la scoperta di un altro lago, che chiam\u00f2 lago Giulia (il nome attuale \u00e8 Itasca), in onore della nobildonna Giulia De Medici Spada da lui conosciuta nel 1809 e prematuramente scomparsa; lago che fu da lui ritenuto la sorgente pi\u00f9 a nord del Mississippi: era il 31 agosto 1823.\nCos\u00ec lui descrisse quel panorama:\nIntraprese la via del ritorno, giungendo a Fort Anthony due giorni pi\u00f9 tardi, arrivando a New Orleans a dicembre. In quella citt\u00e0 egli cominci\u00f2 a scrivere un resoconto del suo viaggio, che fu pubblicato qualche mese pi\u00f9 tardi. La sua versione del viaggio venne per\u00f2 ritenuta troppo fantasiosa, tanto da farla passare in secondo piano rispetto al racconto di Long, suo ex compagno.\nLe sue avventure sono completate da viaggi in Messico, dove collezion\u00f2 oggetti aztechi, classific\u00f2 piante e animali ed osserv\u00f2 il sistema politico di quell'area, ad Haiti e Santo Domingo e dal coinvolgimento nelle rivoluzioni di Parigi (1830) e di Roma (1848).\nRaccolse numerosi oggetti, a testimonianza delle sue avventure, ora conservati nel museo a lui dedicato a Filottrano, localit\u00e0 in provincia di Ancona dove mor\u00ec nel 1855, e nel museo di scienze naturali Enrico Caffi di Bergamo, che gli ha dedicato un'apposita area in occasione del 150\u00ba anniversario della sua morte.\nCuriosit\u00e0.\nTra gli oggetti unici al mondo raccolti dal Beltrami nei suoi viaggi, si pu\u00f2 trovare un tamburo da medicina appartenuto ad uno stregone oggi conservato al museo di scienze naturali di Bergamo. Questo tamburo, decorato sulle due facce con una figura di demone ed un disco solare, \u00e8 stato considerato talmente particolare da essere scelto come simbolo per le olimpiadi invernali di Calgary in Canada tenutesi nel 1988.\nArchivio personale.\nIl suo archivio personale \u00e8 depositato presso la Biblioteca Angelo Mai di Bergamo e l'inventario \u00e8 consultabile online"}
{"id": "771288", "revid": "125714892", "url": "https://it.wikipedia.org/wiki?curid=771288", "title": "Antinferno", "text": "Si intende con Antinferno il luogo dell'oltretomba che precede l'entrata dell'Inferno vero e proprio.\nNell\"Eneide\".\nPublio Virgilio Marone nel sesto libro dell\"Eneide\" presenta il viaggio di Enea nell'oltretomba: durante questo viaggio, Enea ha modo di visitare anche il \u00abvestibolo\u00bb prima di attraversare l'Acheronte e di superare la porta dove si trova il guardiano degli inferi, Cerbero. Nel vestibolo Enea vede tutta una serie di personificazioni dei mali dell'uomo, come Paura, Fame, Miseria, Morte, Dolore, Sonno e Guerra e nel mezzo un immenso olmo sotto le cui foglie sono appesi i sogni fallaci; sulle rive dell'Acheronte, poi, si trovano tutte le anime di coloro che non hanno ricevuto sepoltura, e che devono quindi attendere 100 anni prima di venire ammessi negli inferi: tra esse Enea incontra il suo nocchiero Palinuro.\nNella \"Divina Commedia\".\nDante Alighieri, sulla scorta di Virgilio ma non solo, presenta pure un Antinferno nei primi canti dell\"Inferno\", compreso tra la porta dell'Inferno e il fiume Acheronte, dove si trovano le anime degli ignavi che a suo parere non meritano nemmeno di entrare nell'Inferno: a essi infatti dedica pochissimi versi del canto III.\nGli ignavi non sono propriamente colpevoli di aver fatto del male, in quanto appunto non fecero niente, e per questo non fanno parte della suddivisione in cerchi dell'Inferno: se non commisero male \u00e8 solo per vilt\u00e0, la stessa vilt\u00e0 per la quale non fecero neanche il bene: con loro infatti sono puniti gli angeli che rimasero neutrali nella rivolta di Lucifero contro Dio; essi sono condannati a correre vanamente, dietro un'insegna che non rappresenta nulla, mentre vengono punti da vespe che li fanno sanguinare, e mangiati nei piedi da vermi attirati dal sangue per contrappasso al non essere mai stati attivi, al non aver mai seguito nessun ideale, al non aver mai preso chiaramente posizione. Dante vede qui punito colui \u00abche fece per viltade il gran rifiuto\u00bb: diverse ipotesi tentano di identificare quest'\u00abombra\u00bb, come Esa\u00f9 o Ponzio Pilato, ma la pi\u00f9 nota riguarda Celestino V."}
{"id": "771290", "revid": "1776051", "url": "https://it.wikipedia.org/wiki?curid=771290", "title": "Patrol Craft Escort", "text": "Le Patrol Craft Escort, meglio note con il simbolo di classificazione di scafo PCE, erano un tipo di corvette di pattugliamento sviluppate durante la seconda guerra mondiale dalla United States Navy.\nPC.\nEsse erano derivate da 3 navi prototipiche designate Patrol Coastal, PC, da 53m e 350t, che derivavano da un progetto di un tipo di nave tra le meno note, eppure importanti, per le flotte: i dragamine oceanici.\nSubito dopo lo scoppio della guerra questa nave venne posta rapidamente in produzione come unit\u00e0 standardizzata da difesa costiera. Esse avevano una struttura relativamente snella, con capacit\u00e0 sostanzialmente nulle in acque oceaniche. \nLa costruzione venne organizzata molto efficientemente dai cantieri statunitensi. Vennero realizzate numerose navi di questo tipo, in base alla necessit\u00e0 di aumentare al pi\u00f9 presto il numero di scafi a difesa delle coste.\nPCE.\nPer migliorare le caratteristiche di questi mezzi venne ad un certo punto approntato il modello PCE, pi\u00f9 lungo e pi\u00f9 largo di 3 metri. La nave aveva un ponte di castello per i 2/3 della lunghezza, alto bordo libero, un ponte principale continuo, una prua inclinata marcatamente verso l'alto, il tutto per migliorare le doti di resistenza di queste piccole navi alle condizioni di mare tipiche dell'oceano. \nLa sovrastruttura era priva di fumaiolo, con gli scarichi sistemati ai lati dello scafo. In seguito, un artigianale tubo di stufa venne sistemato verticalmente, e infine arriv\u00f2 un vero e proprio piccolo fumaiolo.\nLa nave era dotata di motori diesel da 1900hp su 2 assi. La velocit\u00e0, con un rapporto lunghezza/larghezza calato da 7,5:1 a 5,6:1, non era entusiasmante, arrivando a 16 nodi, ma la tenuta al mare era migliore grazie alla maggiore larghezza e questo era un vantaggio per cui conveniva sacrificare qualche nodo. \nL'autonomia era rilevante grazie al tipo di motori, come anche la rapidit\u00e0 di avvio in caso di necessit\u00e0 (a differenza delle motrici a vapore).\nL'armamento, che impegnava gran parte del numeroso equipaggio di 100 uomini, verteva su un cannone a tiro rapido da 76mm, 2-3impianti singoli (per ragioni di peso) da 40mm e fino a 5 da 20. Era presente anche un lanciabombe inglese \"Hedgehog\". Il complesso di queste armi consentiva un elevato volume di fuoco antisommergibile e antiaereo, mentre i sensori erano costituiti da radar, sonar e altre attrezzature elettroniche.\nIl numero delle PCE costruite fu basso, tuttavia, rispetto alle precedenti e ben pi\u00f9 limitate PC. Probabilmente questo fatto fu dovuto alla concorrenza dei pi\u00f9 capaci DE, ovvero cacciatorpediniere di scorta, che praticamente in maniera contemporanea (met\u00e0 1943) iniziarono ad entrare in servizio. Erano pi\u00f9 costosi, ma pi\u00f9 vantaggiosi, e con una certa capacit\u00e0 di fuoco anche contro le navi di superficie. \nIn tutto ne vennero realizzate 78, 15 dei quali, la classe \"Kil\", venne fornita agli inglesi. L'unico affondamento di un'U-Boot venne ottenuto dalla \"Kilmarnock\" al largo di Tangeri, nel maggio 1944."}
{"id": "771292", "revid": "1305772", "url": "https://it.wikipedia.org/wiki?curid=771292", "title": "Ringworld", "text": ""}
{"id": "771295", "revid": "1305772", "url": "https://it.wikipedia.org/wiki?curid=771295", "title": "Digg", "text": "Digg \u00e8 un sito web di social bookmarking. Le notizie ed i collegamenti sono proposti dagli utenti, e sono poi promossi in prima pagina in base ad un sistema di graduatoria non gerarchico e basato sulla valutazione degli altri utenti della comunit\u00e0.\nDigg \u00e8 nato nel 2004 ed \u00e8 stato fondato da Kevin Rose. Nel luglio 2012 la Betaworks, start-up di New York che ha sviluppato l'applicazione per iPhone/iPad News.me, ha acquistato Digg rilanciando, ad agosto dello stesso anno, la rinnovata versione del servizio.\nIl 25 agosto 2010 venne rilasciata una nuova versione del sito, nota come \"Digg V4\", che non fu ben accolta dagli utenti. Questa data segn\u00f2 l'inizio del declino del social, infatti molti utenti si spostarono su un'altra piattaforma: Reddit."}
{"id": "771296", "revid": "729019", "url": "https://it.wikipedia.org/wiki?curid=771296", "title": "Stazione di Praga Centrale", "text": "La stazione di Praga Centrale (in ceco: \"Praha hlavn\u00ed n\u00e1dra\u017e\u00ed\", abbreviato come \"Praha hl. n.\") \u00e8 la principale e la pi\u00f9 grande stazione ferroviaria di Praga, la capitale della Repubblica Ceca. Fu aperta nel 1871 con il nome di stazione Francesco Giuseppe. Durante la Prima Repubblica e dal 1945 al 1953 la stazione si chiamava stazione Wilson (\"Wilsonovo n\u00e1dra\u017e\u00ed\") in onore del presidente degli Stati Uniti d'America Woodrow Wilson. Nel parco di fronte alla stazione si trovava una statua di Wilson che fu distrutta durante l'occupazione nazista.\nL'attuale edificio \"Art Nouveau\" fu realizzato tra il 1901 e il 1909 su progetto dell'architetto ceco Josef Fanta sullo stesso sito della precedente stazione neorinascimentale. La stazione fu ampliata tra il 1972 e il 1979, venne costruita una nuova ala e realizzata una stazione della metropolitana. Dal 2002 la stazione \u00e8 stata data in gestione trentennale alla societ\u00e0 italiana Grandi Stazioni (del gruppo Ferrovie dello Stato), la quale tuttavia nel 2016 ha perso la concessione non avendo completato la ristrutturazione dell'edificio storico entro i termini temporali stabiliti dal contratto di concessione.\nNonostante gli ampliamenti effettuati, la stazione \u00e8 oggetto di critiche per la sua bassa capienza, che le impedisce di ospitare alcune linee locali.\nL'atrio della stazione la parte di edificio progettata da Fanta sono situati nel quartiere di Vinohrady, municipio di Praga 2; il nuovo terminal si trova nel quartiere di Nov\u00e9 M\u011bsto, municipio di Praga 1, i binari settentrionali toccano \u017di\u017ekov, municipio di Praga 3.\nL'edificio si trova all'interno della \"zona urbana di Vinohrady, \u017di\u017ekov, Vr\u0161ovice\" (\"M\u011bstsk\u00e1 pam\u00e1tkov\u00e1 z\u00f3na Vinohrady, \u017di\u017ekov, Vr\u0161ovice\"), istituita con decreto del 28 settembre 1993.\nStoria.\nLa prima stazione.\nLa stazione \u00e8 attiva dal 14 dicembre 1871, quando venne inaugurata la tratta ferroviaria denominata \"Ferrovia dell'imperatore Francesco Giuseppe\" (\"Dr\u00e1ha c\u00edsa\u0159e Franti\u0161ka Josefa\"), che collegava la citt\u00e0 a Vienna passando per Bene\u0161ov e T\u00e1bor. La denominazione originaria era \"Stazione Francesco Giuseppe I\". Nel 1872, nei pressi della stazione dedicata all'imperatore venne completata un'altra stazione, che fungeva da capolinea per le provenienze da nord (linea Turnov-Kralupy-Praga). Le due stazioni vennero presto unificate. Nel 1872 vennero inoltre completati i lavori per collegare la \"Ferrovia della Boemia Occidentale\", proveniente dal distretto di Sm\u00edchov, con la \"Ferrovia Austriaca del Nord-Ovest\", via Hrabovka.\nL'edificio originale della stazione venne realizzato in stile neorinascimentale su progetto di Ign\u00e1c Ullmann e Anton\u00edn Viktor Barvitius. I giardini all'esterno della stazione (\"Vrchlick\u00e9ho Sady\") vennero inaugurati nel 1876.\nLa ricostruzione del 1901 - 1909.\nAll'inizio del XX secolo, la stazione venne rinnovata e ampliata. Il nuovo edificio principale, in stile secese, fu progettato tra il 1901 e il 1909 dall'architetto Josef Fanta, vincitore del concorso indetto allo scopo. Vennero realizzati dei sottopassi e i binari vennero coperti con due campate in acciaio (arco di 33,3 m; altezza 18 m), realizzate da J. Marjanko e R. Kornfeld.\nCollegamenti.\nInternazionali.\nPraha hlavn\u00ed n\u00e1dra\u017e\u00ed \u00e8 un nodo internazionale, con collegamenti con la Germania (M\u00fcnchen Hauptbahnhof, in passato anche N\u00fcrnberg Hauptbahnhof, servizio RE (Regio-Express) Baviera-Boemia, ed EuroCity per Berlino (Berlin Hauptbahnhof) via (Dresden Hauptbahnhof) Dresda, e Amburgo Hamburg-Altona; Railjet con l'Austria (Wien Hauptbahnhof-Vienna) e Graz, Nightjet con la Svizzera (Basel Hauptbahnhof-Basilea via Linz, Salisburgo, Z\u00fcrich Hauptbahnhof-Zurigo), mentre non \u00e8 pi\u00f9 in essere dal 1992 il collegamento con la Francia (Paris Gare de l'Est-Parigi) via Frankfurt Hauptbahnhof-Francoforte che per decenni durante la guerra fredda costitu\u00ec con il \"Z\u00e1padn\u00ed Expres\" (Espresso Occidentale) il collegamento con l'Ovest Europa per eccellenza oltre all'espresso \"Vindobona\" (Berlin Lichtenberg-Praha Hlavn\u00ed N\u00e1dra\u017e\u00ed-Wien Franz Josef Bahnhof-Vienna), quest'ultimo sopravvissuto fino al 2014 come Eurocity dopo essere stato prolungato da Graz fino ad Hamburg Altona-Amburgo, cos\u00ec come sono state soppresse con i collegamenti con Norimberga anche le carrozze dirette per Stuttgart Hauptbahnhof-Stoccarda. Esistono inoltre collegamenti diurni Eurocity e notturni Euronight con Polonia, Austria e Slovacchia. Sono inoltre sopravvissuti alla fine della guerra fredda collegamenti a lunga distanza con Kiev in Ucraina e con Mosca in Russia.\nNazionali.\nDalla stazione ci sono treni per le maggiori citt\u00e0 del paese, \u010cesk\u00e9 Bud\u011bjovice, Ostrava, Olomouc, Plze\u0148 e Brno.\nTrasporti locali.\nLa stazione \u00e8 servita da alcune linee del servizio ferroviario suburbano (\"Esko\").\nInterscambi.\nLa stazione \u00e8 servita dalla linea C della metropolitana di Praga, e da numerose linee tranviarie.\nProgetti futuri.\nLa stazione sar\u00e0 il punto centrale della nuova linea ad alta velocit\u00e0 delle Ferrovie ceche (\u010cD): Dresda \u2013 D\u011b\u010d\u00edn \u2013 Lovosice \u2013 Praga \u2013 Kol\u00edn - Pardubice - \u010cesk\u00e1 T\u0159ebov\u00e1 - Brno - B\u0159eclav \u2013 Vienna."}
{"id": "771299", "revid": "1573940", "url": "https://it.wikipedia.org/wiki?curid=771299", "title": "Hemigalus derbyanus", "text": "La civetta delle palme fasciata (Hemigalus derbyanus () \u00e8 l'unica specie del genere Hemigalus (), diffusa in Indocina e Indonesia.\nDescrizione.\nDimensioni.\nCarnivoro di medie dimensioni, con lunghezza della testa e del corpo tra 410 e 620\u00a0mm, la lunghezza della coda tra 255 e 383\u00a0mm e un peso fino a 3\u00a0kg.\nCaratteristiche craniche e dentarie.\nIl cranio \u00e8 lungo e stretto con una cresta sagittale poco sviluppata e un processo post-orbitale compresso.\nSono caratterizzati dalla seguente formula dentaria:\nAspetto.\nIl corpo \u00e8 snello con collo lungo e zampe relativamente corte. Il colore generale varia dal grigio-ocra al bruno rossiccio, pi\u00f9 ocraceo nelle parti ventrali. Sono presenti 4-5 bande trasversali scure sul dorso, larghe e separate da spazi chiari pi\u00f9 stretti. Sul muso \u00e8 presente una sottile striscia mediana scura che si estende dal naso fino alla nuca. Su ogni lato di essa \u00e8 presente una striscia pi\u00f9 larga che circonda ogni occhio e termina oltre la base di ogni orecchio. Due strisce scure e larghe, talvolta pi\u00f9 o meno interrotte o sostituite da una fila di macchie, si estendono su ogni lato del collo, curvando verso il basso verso i gomiti. Dietro di essi sono inoltre presenti due striature pi\u00f9 corte. La coda \u00e8 marrone scuro con due anelli indistinti pi\u00f9 chiari all'attaccatura. Le orecchie sono lunghe, gli occhi sono grandi. Le zampe hanno 5 dita con gli artigli retrattili e molto curvati. La pianta dei piedi \u00e8 ricoperta di peli. Sono presenti in entrambi i sessi piccole ghiandole odorifere perianali.\nBiologia.\nComportamento.\n\u00c8 una specie prevalentemente notturna. Si sposta e si nutre principalmente al suolo e riposa nei buchi sul terreno e sugli alberi. \u00c8 un discreto arrampicatore.\nAlimentazione.\nSi nutre di vermi, insetti e altri piccoli animali, sia vertebrati che invertebrati.\nDistribuzione e habitat.\nQuesta specie \u00e8 diffusa in Indocina e Indonesia.\nVive nelle foreste pluviali primarie e secondarie, nelle foreste paludose e nelle piantagioni di Acacia fino a 1.200 metri di altitudine.\nTassonomia.\nSono state riconosciute 4 sottospecie:\nSebbene uno dei primi esemplari catturati provenisse dalla Birmania settentrionale, nessun altro individuo \u00e8 stato pi\u00f9 osservato in questa regione.\nStato di conservazione.\nLa IUCN Red List, considerato che la popolazione si \u00e8 ridotta del 25% negli ultimi 15 anni a causa della perdita del proprio habitat, classifica \"H.derbyanus\" come specie prossima alla minaccia (NT)."}
{"id": "771300", "revid": "92719", "url": "https://it.wikipedia.org/wiki?curid=771300", "title": "Cynogale", "text": ""}
{"id": "771302", "revid": "92719", "url": "https://it.wikipedia.org/wiki?curid=771302", "title": "Diplogale", "text": ""}
{"id": "771303", "revid": "587663", "url": "https://it.wikipedia.org/wiki?curid=771303", "title": "Alec Trevelyan", "text": "Alec Trevelyan \u00e8 l'agente 006, un personaggio fittizio, uno dei cattivi che James Bond, si trova ad affrontare nella sua saga cinematografica, e il principale antagonista del film \"Agente 007 - GoldenEye\". \u00c8 interpretato dall'attore inglese Sean Bean.\nBiografia.\nTrevelyan appare come nel film \"Agente 007 - GoldenEye\". Ha origini russe, i suoi genitori sono morti nei Gulag di Stalin, lui \u00e8 cos\u00ec scappato in Gran Bretagna all'et\u00e0 di sei anni, venendo preso e cresciuto dall'MI6. Trevelyan per\u00f2 considera i servizi segreti, e pi\u00f9 in generale l'intera Inghilterra, i colpevoli della morte dei genitori, e nell'ombra trama continuamente per vendicarsi.\nTrevelyan e Bond hanno collaborato molto spesso insieme in passato. Tra loro vi \u00e8 sempre stata una grande rivalit\u00e0, ma allo stesso tempo una reciproca stima personale.\nDurante una delle loro missioni in coppia, nel 1986, come agente \"006\", Trevelyan collabora con Bond nella distruzione di una base di armi chimiche in Unione Sovietica. Viene catturato e ucciso, ma \u00e8 soltanto una finzione, per inscenare la sua morte agli occhi del Regno Unito.\nDiserta in Russia, e diventa un trafficante d'armi noto come Janus (nome simbolico che rimanda al dio romano dalle due facce Giano).\nTrevelyan organizza un machiavellico piano per vendicarsi del Regno Unito: utilizzare il \"GoldenEye\", un'avveniristica arma spaziale russa capace di distruggere ogni meccanismo elettronico nel raggio di diverse miglia.\nNel momento in cui Bond viene a sapere in seguito della sua finta morte e poi del suo cambio di schieramento ha ricevuto un duro colpo. Non riesce a nascondere perfettamente il suo disagio nel combattere un amico che stimava ma sa che come agente dovr\u00e0 portare a termine l'incarico.\nIn un brutale scontro corpo a corpo, Trevelyan muore per mano del suo ex amico e collega, 007, precipitando da un'altezza di svariati metri, per poi essere schiacciato dall'enorme antenna che controlla il \"GoldenEye\"."}
{"id": "771304", "revid": "92719", "url": "https://it.wikipedia.org/wiki?curid=771304", "title": "Hemigalus", "text": ""}
{"id": "771305", "revid": "92719", "url": "https://it.wikipedia.org/wiki?curid=771305", "title": "Arctictis", "text": ""}
{"id": "771307", "revid": "131962", "url": "https://it.wikipedia.org/wiki?curid=771307", "title": "Monastero di Alexander Nevsky", "text": ""}
{"id": "771309", "revid": "641453", "url": "https://it.wikipedia.org/wiki?curid=771309", "title": "Fausto Pizzi", "text": "Carriera.\nClub.\nCresciuto nelle giovanili dell', viene aggregato alla prima squadra nella stagione 1985-86 senza mai scendere in campo. Viene dirottato alla , in Serie C1, e alla prima esperienza in una formazione professionista scende in campo in 27 occasioni segnando 8 gol.\nViene ingaggiato nell'estate 1987 dal , sempre in Serie C1, in cui milita per due stagioni. In Veneto vince con 16 gol la classifica marcatori del girone A del campionato 1988-1989, in un convulso finale di stagione per la formazione biancorossa, \nPassa al nel quale realizza 12 segnature; la squadra viene promossa in Serie A al termine della stagione 1989-1990. Fa quindi ritorno all'Inter dove rimane per due annate, tra cui quella della vittoria della Coppa UEFA 1990-1991.\nRitorna nuovamente a Parma, contribuendo tra l'altro alla vittoria della Coppa delle Coppe 1992-1993, primo trofeo europeo della formazione ducale. All'inizio della annata 1993-1994, dopo 3 partite, passa all' sigla 6 reti, che tuttavia non evitano alla formazione friulana la retrocessione in Serie B; Pizzi rimane ad Udine anche nella stagione successiva, contribuendo con 11 gol all'immediata promozione dei bianconeri.\nIngaggiato dal nell'estate 1995, passa la stagione successiva al , dove, al termine del campionato, retrocede nella serie cadetta. Ingaggiato dal , vive una stagione con 18 presenze. Trasferitosi alla , retrocede in Serie C1 al termine della stagione 1998-1999.\nPizzi rimane tuttavia nella serie cadetta, ingaggiato dal , club in cui, per la prima volta dai tempi dell'Inter, rimane per due stagioni consecutive: la seconda si conclude con la retrocessione in C1 della formazione trevigiana. Rimasto in Veneto, si trasferisce al dove anche qui sub\u00ecsce la retrocessione in terza serie.\nSi trasferisce in seguito alla , in Serie C1, quindi al e successivamente al , in Serie C2, raggiungendo nell'ultimo caso i play-off. Dopo un ultimo campionato in Eccellenza con il Terme Monticelli, formazione della provincia parmense, si ritira nel 2006 alla soglia dei 39 anni.\nAllenatore e dirigente.\nDal 2007 allena le giovanili del . Il 25 giugno 2009 diviene l'allenatore degli Allievi Nazionali. Il 30 giugno 2010 passa alla guida dei Giovanissimi Nazionali. Il 21 giugno 2011 diventa allenatore della formazione Primavera, Il 13 luglio 2014 ritorna ad essere l'allenatore degli Allievi Nazionali, dopo aver conseguito l'abilitazione ad allenatore professionista UEFA PRO, lasciando la guida della Primavera a Hern\u00e1n Crespo.\nPassato a ruoli dirigenziali, nel luglio 2015 viene nominato responsabile del settore giovanile del rifondato Parma. Dopo tre anni, nell'agosto 2018, diventa direttore tecnico del settore giovanile dello ."}
