{"id": "740085", "revid": "684696", "url": "https://it.wikipedia.org/wiki?curid=740085", "title": "WADSL", "text": "WADSL (acronimo di Wireless ADSL) \u00e8 una tecnologia che utilizza reti simili a quelle dei cellulari per fornire accesso ad Internet veloce in localit\u00e0 in cui non arriva l'ADSL.\n\u00c8 una tecnologia nata per abbattere il divario digitale in zone dove \u00e8 difficile o impossibile portare altro tipo di connettivit\u00e0. \n\u00c8 basata sullo stesso tipo di protocollo dell'ADSL, il PPP che permette di effettuare e utilizzare tutte le tecnologie utilizzabili dalle tecnologie di trasporto di tipo xDSL quali traffic-shaping, trasporto di IP pubblici o via NAT, QoS, VoIP, VLAN con supporto per l'802.11Q, etc. \nMentre per l'ADSL il mezzo di trasporto fisico \u00e8 di solito l'Asynchronous Transfer Mode (ATM) e si usa quindi il PPPoA per trasportare la rete TCP/IP su ATM, su reti wireless basate sulla tecnologia Ethernet si fa uso del PPPoE per realizzare la stessa cosa.\nIl trasporto avviene attraverso ponti radio su canali usualmente cifrati che trasportano il PPPoE fino ad un concentratore che gestisce il flusso dati, le autenticazioni e le autorizzazioni per gli utenti. \nLe tecnologie principalmente usate in Europa sono legate ai protocolli 802.11abg ed al protocollo HIPERLAN. Inoltre, in Italia, le frequenze su cui devono lavorare gli operatori sono stati liberalizzati, non necessitano dunque di particolari licenze se non le pratiche burocratiche per ottenere l'autorizzazione ad essere Wireless Internet service provider."}
{"id": "740089", "revid": "1632387", "url": "https://it.wikipedia.org/wiki?curid=740089", "title": "Parlophone", "text": "La Parlophone \u00e8 una etichetta discografica fondata in Germania nel 1896 da Carl Lindstrom come \"Parlophon\"; la denominazione verr\u00e0 cambiata solo nel 1927, dopo l'acquisto da parte della Columbia. In Italia invece, non confluendo l'etichetta nella VCM ma rimanendo autonoma, la denominazione rester\u00e0 comunque Parlophon.\nMarchio.\nIl marchio non \u00e8 il simbolo della sterlina (\u20a4) bens\u00ec una lettera L maiuscola (iniziale del cognome del fondatore) .\nStoria.\nDai grammofoni ai dischi.\nInizialmente l'azienda non si occupava di distribuire dischi, ma grammofoni. Nel 1923 la divisione inglese della Parlophone fu attivata e divenne in breve tempo una etichetta curante soprattutto la musica jazz.\nNel 1927 la Columbia britannica rilev\u00f2 il controllo della Parlophon e nel 1931 la Columbia si fuse con la Gramophone per fondare la Electric &amp; Musical Industries Ltd (EMI).\nSotto la EMI, la Parlophone ha proseguito il suo progetto di etichetta prevalentemente rivolta alla musica jazz, ampliando per\u00f2 il suo catalogo ad altri settori come le novelle, le commedie e le recite in genere.\nGeorge Martin e i Beatles.\nNel 1950 fece il suo ingresso nell'azienda George Martin, all'epoca ventiquattrenne, il quale di l\u00ec a pochi anni sar\u00e0 fra i direttori delle produzioni.\nAi tempi in cui sbocci\u00f2 la musica rock and roll, la Parlophone distribuiva artisti di buon valore come il trombettista jazz Humphrey Lyttelton, l'attore cantautore Jim Dale e altri che sporadicamente raggiunsero i \"Top 20 chart\", oltre al fiore all'occhiello dell'etichetta che era senza dubbio Adam Faith.\nLa fortuna della compagnia arriv\u00f2 nel 1962, quando Martin fece fare un'audizione ai poco pi\u00f9 che esordienti Beatles e decise di lanciarli sul mercato discografico. Quell'incontro sar\u00e0 in effetti fatale tanto per il gruppo di Liverpool quanto per il compositore, che con i Beatles avvier\u00e0 un sodalizio inscindibile, e dunque per la stessa Parlophone.\nEtichetta celeberrima.\nIn breve tempo divenne la pi\u00f9 nota etichetta discografica del mondo. \nBasti pensare che nel 1964 i suoi prodotti arrivarono al numero uno delle classifiche per ben 40 settimane, lasciando alle altre etichette le briciole.\nOltre ai Beatles, altri artisti di Liverpool diventarono importanti grazie alla brillante guida del manager Brian Epstein. La cantante interprete Cilla Black, proveniente anche lei dal Cavern Club, riusc\u00ec a ritagliarsi una buona fetta di popolarit\u00e0 grazie alle \"cover\" dei Beatles e anche di qualche compositore italiano, come ad esempio Gino Paoli e Umberto Bindi dai quali raccolse \"Il mio mondo\" per convertirlo in \"You're My World\", una formidabile hit britannica.\nSuccessivamente ha prodotto parte della discografia dei Queen, dei Duran Duran, di Tina Turner.\nHa prodotto tutti i CD delle band inglese Coldplay e Pet Shop Boys e dal 2000, tutti gli album della cantautrice australiana Kylie Minogue."}
{"id": "740090", "revid": "2181294", "url": "https://it.wikipedia.org/wiki?curid=740090", "title": "Pasquale Pinto (scrittore)", "text": "Biografia.\nOperaio presso l'Italsider ebbe fin da piccolo la vocazione per lo scrivere. Collabor\u00f2 al Corriere del Giorno e su Dialogo. La sua prima pubblicazione fu nel 1971 con \"Jonica\", a cui seguirono \"In fondo ad ogni specchio\" nel 1976, e \"Il capo sull'agave\", nel 1979. Interessante la raccolta di poesie \"La terra di ferro\" del 1992, edita dall'Amministrazione Comunale di Taranto. Hanno recensito la sua opera, tra gli altri, Giacinto Spagnoletti e Giorgio Caproni."}
{"id": "740092", "revid": "38120", "url": "https://it.wikipedia.org/wiki?curid=740092", "title": "L'ultimo boyscout", "text": ""}
{"id": "740093", "revid": "38120", "url": "https://it.wikipedia.org/wiki?curid=740093", "title": "L'ultimo boy-scout", "text": ""}
{"id": "740094", "revid": "697352", "url": "https://it.wikipedia.org/wiki?curid=740094", "title": "Stufa elettrica", "text": "La stufa elettrica \u00e8 un elettrodomestico utilizzato per riscaldare velocemente dei piccoli ambienti oppure per potenziare un impianto di riscaldamento ambientale. Una volta collegato ad una presa elettrica e azionato l'interruttore di cui \u00e8 provvisto, una corrente elettrica fluisce nelle resistenze contenute al suo interno, e da esse viene generato il calore. I modelli recenti dispongono generalmente anche di una ventola che trasferisce il calore generato nell'ambiente tramite un flusso d'aria.\nIl design delle stufe elettriche privilegia in genere materiali quali plastica e alluminio ed \u00e8 volto a garantire leggerezza e trasportabilit\u00e0. La qualit\u00e0 del prodotto \u00e8 data anche da una buona ingegnerizzazione, orientata alla facilit\u00e0 d'uso ed eventuali interventi di manutenzione; esistono modelli economici il cui fusibile di rete \u00e8 posizionato all'interno della stufa, pertanto, in caso di bruciatura dello stesso, la sua sostituzione comporta lo smontaggio dell'intera stufa, operazione eseguibile solo da un tecnico.\nAlcuni modelli sono predisposti per essere fissati alla parete, altri dispongono di un timer per l'accensione e lo spegnimento. Nel caso in cui le resistenze siano due, ovvero sdoppiate, si ha la possibilit\u00e0 di avere pi\u00f9 livelli di calore, azionandone una sola (solitamente una \u00e8 pi\u00f9 potente dell'altra, quindi le potenze ottenibili sono in totale tre) o entrambe, tramite un selettore di comando.\nTipologie di stufa elettrica.\nVi sono varie tipologie di stufa elettrica:\nRischi.\nPrecauzioni.\nEvitare sempre il contatto con l'acqua in quanto \u00e8 molto pericoloso ed \u00e8 spesso la causa di incidenti domestici, anche mortali."}
{"id": "740095", "revid": "287204", "url": "https://it.wikipedia.org/wiki?curid=740095", "title": "L'ultima preda (romanzo)", "text": "L'ultima preda (\"A Time to Die\") \u00e8 un romanzo d'avventura di Wilbur Smith del 1989.\nTrama.\nSiamo nel 1987. Sean Courteney, figlio di Sasha Courtney e Tara Malcomess e pronipote dell'omonimo Sean Courtney protagonista de \"Il destino del leone\", \u00e8 scappato dal Sudafrica per evitare l'arresto dopo una serie di piccoli reati; dopo aver militato nel corpo antiguerriglia degli Scout di Ballantyne, si \u00e8 messo a fare il cacciatore di professione e organizza safari per ricchi in una riserva nello Zimbabwe, ai confini con il Mozambico. \nAccompagnato dal fedelissimo Matatu, sua guida ndorobo, Sean si trova nella valle dello Zambesi con Riccardo Monterro, multimilionario americano di origine italiana, e sua figlia, la bellissima Claudia. La ragazza sa che quello sar\u00e0 per il padre l'ultimo safari, essendo Riccardo minato da un male incurabile, e soltanto per questo motivo lei - da sempre in prima linea nelle battaglie per la salvaguardia della natura - lo ha accompagnato in quella caccia. Inseguendo Tukutela, il gigantesco elefante che nel romanzo assurge a simbolo di un'Africa sul punto di scomparire per sempre, il gruppetto sconfina in Mozambico, dove \u00e8 in corso una sanguinosa guerra fratricida tra gli eserciti del Frelimo e del Renamo. Presi tra i due fuochi degli opposti eserciti, ben presto i cacciatori si trasformeranno in prede, e ci\u00f2 varr\u00e0 soprattutto per Sean, che la sorte oppone a un nemico uscito dalle brume del suo avventuroso e burrascoso passato. \nSar\u00e0 una lotta all'ultimo sangue, per salvaguardare la propria vita ma anche per difendere legami d'amicizia radicati nel profondo delle anime; una lotta in cui i protagonisti se la dovranno vedere con il diabolico generale Cina e dove all'odio razziale e alla bestialit\u00e0 della guerra si opporr\u00e0 il potere salvifico dell'amore."}
{"id": "740096", "revid": "110859133", "url": "https://it.wikipedia.org/wiki?curid=740096", "title": "Acamapichtili", "text": "Sal\u00ec al potere nel 1376 e regn\u00f2 per 19 anni.\nAcamapichtli non era nato a Tenochtitl\u00e1n e poich\u00e9 le relazioni di sangue tra i sovrani delle varie citt\u00e0 erano un aspetto molto importante della politica Mesoamericana del XIV secolo in quanto appena arrivati nella zona i Mexica erano svantaggiati.\nAlla morte di T\u00e9noch nel 1375, il consiglio di anziani \"calpultin\" decise di eleggere un \"tlatoani\" che potesse assicurare la crescita nell'importanza della citt\u00e0. Essi mandarono una delegazione al leader della citt\u00e0 di Culhuacan.\nSebbene gli Culhua avessero scacciato solo recentemente i Mexica da Tizaapan, durante il loro periodo di convivenza erano intercorsi alcuni matrimoni misti tra le due popolazioni. Acamapichtli era frutto di una di queste unioni. Suo padre, Opochtzin, era un capo Mexica, mentre sua madre Atotoztli era figlia del \"tlatoani\" Culhua, Nauhyotl. Egli possedeva anche legami di sangue con gli Acolhua di Coatlinchan. E in aggiunta a questi legami reali, la nobilt\u00e0 Culhua reclamava la propria discendenza diretta dai Toltechi, rendendo cos\u00ec il loro linguaggio ancora pi\u00f9 prestigioso.\nAcamapichtli inizi\u00f2 la sua carriera politica come \"cihuac\u00f3atl\" (governatore). Al tempo della sua designazione aveva solo 20 anni, e viveva a Texcoco con sua madre. Dopo aver accettato il trono, venne condotto a Tenochtitlan e fece il suo ingresso nella citt\u00e0 in pompa magna. Spos\u00f2 lancueitl, figlia dell'allora sovrano di Culhuac\u00e1n, Acolmiztli.\nPer integrare questi legami di sangue con la citt\u00e0 di Tenochtitlan, Acamapichtli prese una sposa da ogni \"calpulli\" di Tenochtitlan (che aggiunse alla sua prima sposa, la nobile Culhua Ilancuetl).\nIn quello stesso anno la citt\u00e0 gemella di Tenochtitlan, Tlatelolco insedi\u00f2 come proprio \"tlatoani\" uno straniero \u2014 Cuacuapitzahuac, figlio di Tezoz\u00f3moc, \"tlatoani\" dei Tepanechi della citt\u00e0 di Azcapotzalco, l'altra grande potenza della regione.\nA dispetto della eredit\u00e0 Culhua di Acamapichtli, la sua citt\u00e0 cadde rapidamente sotto l'influsso dei Tepanec e divenne vassalla di Azcapotzalco. Durante il suo regno le forze Mexica combatterono per Azcapotzalco contro diverse citt\u00e0 stato, soprattutto con Chalco, ed ebbero il permesso di dichiarare guerra per proprio conto. Fu cos\u00ec che vennero organizzate delle spedizioni militari contro Cuauhnahuac (la moderna Cuernavaca) e Xochimilco.\nAi sovrani Tecpanec erano dovuti dei tributi ogni luna piena, tributi che spesso si rivelavano capricciosi ed esosi. Ma nonostante l'ostilit\u00e0 di Azcapotzalco, Tenochtitlan progred\u00ec. L'isola sulla quale si trovava la citt\u00e0 (e l'unica porzione di territorio soggetta alla sua sovranit\u00e0) venne ampliata a est con l'aggiunta di terriccio e roccia. I Mexica furono attenti, tuttavia, a mantenere la giusta distanza dalla terraferma, a scopi difensivi in caso di guerra.\nCostruita al centro del Lago Texcoco, Tenochtitlan soffriva largamente della carenza di terreno coltivabile. Acamapichtli fece progredire il sistema agricolo cittadino espandendo i \"chinampa\" ovvero i (giardini galleggianti) intorno all'isola, e catturando le rive del lago dalle altre citt\u00e0, in particolare da Xochimilco. Egli fece anche implementare l'architettura urbana \u2014 il primo livello di scavi della Grande Piramide di Tenochtitlan, risale infatti al suo regno.\nDurante il suo regno, la citt\u00e0 fu divisa in quattro quartieri o \"calpulli\": Moyotl\u00e1n a sud-ovest; Zoquipan a sud-est; Cuecopan a nord-ovest; and Atzacualco a nord-est. Le case di canne furono sostituite con case di pietra. Fu anche costruito un grande tempio, o \"teocalli\". Si dice che durante il suo regno furono create le prime leggi azteche.\nNel 1382, Acamapichtli fu eletto \"tlatoani\". Fu incoronato con molto pi\u00f9 fasto di prima, all'altare di Huitzilopochtli. Sal\u00ec gli scalini accompagnato dai guerrieri di pi\u00f9 alto rango. Fu unto con olio e acqua dal sommo sacerdote, che pos\u00f2 la corona, o \"xiuhuitzolli\", sulla sua testa. La stessa cerimonia fu ripetuta in tutte le seguenti incoronazioni azteche, con la differenza che, dal 1427, il nuovo \"tlatoani\" era accompagnato dai sovrani di Texcoco e Tlacopan, le altre due citt\u00e0 della Triplice Alleanza Azteca.\nAcamapichtli era un politico astuto che rinforz\u00f2 la sua posizione pi\u00f9 con alleanze che con guerre (ce ne furono solo due o tre durante il suo regno). Evit\u00f2 complicazioni con i sovrani pi\u00f9 potenti, nel caso di Tezoz\u00f3moc, pagando il tributo richiesto. Tezoz\u00f3moc chiese un chinampa coltivato con bellissimi fiori, e gli Aztechi ne fecero uno e glielo inviarono facendolo galleggiare sopra il lago.\nLa prima moglie di Acamapichtli non gli diede figli, cosicch\u00e9 egli prese un'altra moglie, figlia del sovrano di Tetepango. Ella divent\u00f2 la madre di Huitzil\u00edhuitl, che sal\u00ec al trono dopo la morte del padre. Un altro figlio di Acamapichtli, Itzc\u00f3atl, divent\u00f2 \"tlatoani\" nel 1427. Era il figlio di una schiava che Acamapichtli aveva comprato al mercato di Azcapotzalco. La schiava era di nascita nobile, ma era stata catturata e schiavizzata. Anche se \"tlatoani\" non era un titolo ereditario, i candidati appartenevano a una ristretta classe di principi, e tutti i sovrani aztechi successivi discendevano da Acamapichtli.\nPrima della sua morte, Acamapichtili chiam\u00f2 i capi dei quattro quartieri nei quali aveva diviso la citt\u00e0, e chiese loro di eleggere il suo successore. Scelsero suo figlio maggiore Huitzil\u00edhuitl. Acamapichtili approv\u00f2 l'elezione, e quindi mor\u00ec. Dopo la morte di suo padre, Huitzil\u00edhuitl consolid\u00f2 il suo potere ordinando una nuova elezione, con pi\u00f9 votanti, includendo i pi\u00f9 importanti guerrieri e sacerdoti.\nGli storici coloniali spagnoli Diego Dur\u00e1n, Fernando de Alva Cort\u00e9s Ixtlilxochitl, e Fernando Alvarado Tezoz\u00f3moc menzionano un altro Acamapichtli, che occup\u00f2 il trono di Culhuacan nel 1324."}
{"id": "740099", "revid": "2", "url": "https://it.wikipedia.org/wiki?curid=740099", "title": "Wadsl", "text": ""}
{"id": "740100", "revid": "33689", "url": "https://it.wikipedia.org/wiki?curid=740100", "title": "Dr. Kazushi Nikken", "text": ""}
{"id": "740101", "revid": "994818", "url": "https://it.wikipedia.org/wiki?curid=740101", "title": "La volpe dorata", "text": "La volpe dorata (\"Golden Fox\") \u00e8 un romanzo d'avventura dello scrittore Wilbur Smith pubblicato nel 1990.\nTrama.\nLa dinastia dei Courteney continua e questa volta \u00e8 il turno dell'ultima nata: Isabella, figlia di Michel Shasa Courtney (e pertanto bisnipote di Sean Courtney) e Tara Malcomess. \nLa ragazza vive a Londra con il padre, ambasciatore del Sudafrica, e durante un concerto dei Rolling Stones conosce e s'innamora della persona sbagliata, Ram\u00f2n de Santiago y Machado, parente di Fidel Castro e agente del KGB (nome in codice: Volpe Dorata), il quale si finge un onesto cittadino con lo scopo di infiltrarsi in casa Courteney e usare Isabella per avere preziose informazioni (Shasa, il padre della protagonista, in quegli anni era diventato molto influente in politica e partecipe di progetti nucleari che interessavano molto i russi). Isabella infatti rimane incinta di Ram\u00f2n e il figlio Nicholas \u00e8 rapito e torturato per costringere Isabella a rivelare i segreti nucleari del Sudafrica. Shasa verr\u00e0 a conoscenza della vera identit\u00e0 di Ram\u00f2n e solo l'intervento compatto della sua famiglia riuscir\u00e0 a liberarla da quell'orribile oppressione. Cosa inaspettata per una cos\u00ec grande famiglia, in cui gli interessi si scontrano tra loro, alla fine del libro la grande figura di sua nonna Centaine De Thiry, ormai ultra settantenne, riunir\u00e0 ogni membro per una grande prova di coraggio, molto pericolosa. \nAncora una volta lo scenario \u00e8 la maestosit\u00e0 africana, ma sotto un punto di vista diverso; infatti ritroviamo un'Africa avanzata, progredita, post-dominazione, ma alla merc\u00e9 delle grandi potenze straniere."}
{"id": "740105", "revid": "1543377", "url": "https://it.wikipedia.org/wiki?curid=740105", "title": "Wrexham Association Football Club", "text": "Il Wrexham Association Football Club \u00e8 un club calcistico di Wrexham; bench\u00e9 affiliato alla Football Association of Wales, esso milita nel sistema inglese di lega, al 2020 in National League. Il suo presidente \u00e8 l\u2019attore Rob McElhenney, comproprietario insieme a Ryan Reynolds. \nFondato nel 1864, \u00e8 uno dei pi\u00f9 antichi club calcistici delle isole britanniche nonch\u00e9 primo vincitore della Coppa del Galles.\nVanta come migliori risultati sportivi, oltre a diverse vittorie nella Coppa del Galles, tre quarti di finale di FA Cup nel 1974, 1978 e 1997, un quindicesimo posto in seconda divisione inglese nel 1978-79 e un quarto di finale nella Coppa delle Coppe 1975-76.\nDisputa i suoi incontri al Racecourse Ground, impianto di propriet\u00e0 nato nel 1807 e da sempre terreno interno del club.\nStoria.\nFondata il 3 ottobre 1864 da membri del \"Wrexham Cricket Club\", furono fra i promotori della riduzione del numero di giocatori per squadra in campo a 11 (a quei tempi il numero di giocatori non era ancora ben definito dal regolamento).\nNel 1878 vinsero la prima edizione della Coppa del Galles, bissando il successo nel 1883, anno in cui disput\u00f2 anche la sua prima FA Cup. Tuttavia la partita inaugurale vide una sconfitta della squadra con problemi di ordine pubblico da parte degli spettatori presenti, che portarono alla squalifica della squadra e alla creazione di un nuovo club, il \"Wrexham Olympic\", che tre anni dopo riprese il nome originale.\nNel 1890 partecip\u00f2 per la prima volta alla Football Combination, campionato nel quale rimase fino al 1905, vincendo quattro volte (giocando per due stagioni nella Welsh League).\nNel 1905 ottenne l'ammissione al campionato di Birmingham e distretto, venendo infine ammesso alla Football League nel 1921. In questo periodo vinse 6 volte la Coppa di Galles, prima di essere ammesso alla Third Division.\nIl miglior risultato fu quello del 1933, con un secondo posto in campionato, oltre al terzo posto nella prima stagione dopo la seconda guerra mondiale.\nNel 1958 vinse dopo 26 anni di nuovo la Coppa del Galles, ma due anni dopo, nel 1960, venne retrocesso in Fourth Division dopo quasi 40 anni in terza divisione. Nel 1966 arriv\u00f2 ultimo nell'ultima divisione della Football League, tuttavia nel 1972, con la vittoria nella Coppa nazionale, esord\u00ec nelle competizioni europee nella Coppa delle Coppe.\nNel 1974 arriv\u00f2 ai quarti di finale di FA Cup e due anni dopo allo stesso risultato in Coppa delle Coppe, eliminato solo dai successivi vincitori della competizione, l'Anderlecht.\nA cavallo fra anni settanta e ottanta la squadra conobbe un periodo di splendore, con la vittoria della Coppa nazionale, i quarti di finale in FA Cup e la vittoria in Third Division, a cui seguirono quattro stagioni in Second Division.\nRetrocesso poi per due anni consecutivi, la squadra si ritrov\u00f2 in Fourth Division, restandoci fino al 1993. Nel 1992 realizz\u00f2 una delle maggiori imprese in FA Cup da parte delle squadre di serie minori, eliminando i campioni d'Inghilterra dell'.\nPromossi in terza serie (allora ridenominata \"Second Division\", dopo la creazione della Premier League), rimasero fino alla retrocessione in Football League 2 nel 2005.\nVinsero nel 1995 l'ultima Coppa del Galles a cui furono ammessi a partecipare (dal momento che da quell'edizione in poi la Federazione gallese decise di chiudere la competizione a quelle squadre che giocavano il campionato di calcio inglese), battendo una delle altre due grandi squadre gallesi, il Cardiff City.\nNel 2006, a causa dei problemi societari, la vecchia societ\u00e0 del Wrexham Association Football Club \u00e8 stata sostituita da quella con il nome attuale. Nella stagione 2007/2008 \u00e8 finita ultima nella League 2, retrocedendo in Conference, dopo 87 anni consecutivi di militanza nelle categorie professionistiche inglesi.\nNelle stagioni 2008-2009 e 2009-2010, disputate in Conference, la squadra ottiene due piazzamenti di centroclassifica, rispettivamente un decimo ed un undicesimo posto. Nella stagione 2012-2013, allenato dall'ex giocatore Andy Morrell, vince un FA Trophy. Nella stagione 2017-2018 milita per il decimo anno consecutivo in National League.\nOrganico.\nRosa 2019-2020.\n\"Aggiornata al 22 novembre 2019.\"&lt;ref name=\"Wrexham 2019/2020\"&gt;&lt;/ref&gt;\nGiocatori.\nThomas Bamford, con 201 reti in tutte le competizioni, 175 nei soli campionati, \u00e8 il miglior marcatore nella storia della societ\u00e0.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "740109", "revid": "46291", "url": "https://it.wikipedia.org/wiki?curid=740109", "title": "Asimina", "text": "Asimina \u00e8 un genere di piante della famiglia Annonaceae comprendente arbusti o piccoli alberi, in genere tropicali o semitropicali.\nUna specie di rilievo \u00e8 \"Asimina triloba\", detta comunemente \"asimina\", originaria del settore orientale temperato freddo degli Stati Uniti che, diversamente dalle altre specie, si \u00e8 ambientata al freddo.\nTassonomia.\nIl genere comprende le seguenti specie:"}
{"id": "740111", "revid": "116193215", "url": "https://it.wikipedia.org/wiki?curid=740111", "title": "Paul Wellstone", "text": "Biografia.\nEra del partito Democratic-Farmer-Labor (democratico per lavoratori e contadini) e un professore di scienze politiche all'universit\u00e0 Carleton prima di venire eletto al Senato degli Stati Uniti nel 1990. Di origine ebraica, era un liberale e un esponente della parte pi\u00f9 progressista del Partito Democratico. La sua tesi di dottorato nel 1969 era sull'argomento della disuguaglianza dei neri in America: \"Militanti neri nel ghetto: Perch\u00e9 loro credono nella violenza\".\nNegli anni Settanta \u00e8 coinvolto nell'organizzazione comunitaria lavorando con i poveri e altre comunit\u00e0 emarginate. La prima organizzazione che ha fondato \u00e8 stata \"Organization for a Better Rice County\", un gruppo che consisteva principalmente di individui che facevano crescere figli da soli con il welfare (l'aiuto finanziario del governo per i poveri), che ha creato per enfatizzare l'importanza di case pubbliche, un'assicurazione sulla salute non costosa, scuole pubbliche migliori, pranzi gratis alla mensa delle scuole per i bambini, e un asilo pubblico pagato dallo stato. Durante questo periodo stesso, cominci\u00f2 a coinvolgersi con contadini e manifestanti della sinistra.\nIl merito della sua vittoria elettorale nel 1990 e ri-elezione nel 1996 \u00e8 stato attribuito molto alla sua grande campagna \"grass-roots\" che ha invitato gli studenti universitari, i poveri, e le persone di colore a interessarsi al mondo politico. Nel 1990 il numero dei giovani coinvolti nella campagna di Wellstone era cos\u00ec notevole che poco dopo l'elezione Walter Mondale disse a Wellstone \"I ragazzi l'hanno vinta per te\". Wellstone ha passato anche gran parte della sua carriera politica lavorando con gli Hmong del Minnesota (un popolo asiatico originario principalmente del Laos, Vietnam e Thailandia), un gruppo d'immigrati che tradizionalmente non \u00e8 mai stato coinvolto nel mondo politico.\nWellstone era conosciuto sia a Washington che in Minnesota per il suo impegno per la pace, l'ambiente, i lavoratori, e l'assicurazione sulla salute. Combatteva anche la violenza domestica e incoraggiava l'aumento d'immigrazione negli Stati Uniti. Era apertamente, e fortemente, contro la Guerra del Golfo del 1991, e pochi mesi prima della sua morte ha parlato al Senato contro quello che all'epoca era l'inizio dell'apparente Guerra in Iraq. Dopo aver votato contro l'autorizzazione del Congresso degli Stati Uniti alla guerra in Iraq l'11 ottobre 2002, durante le elezioni per il Senato, si dice che Wellstone disse a sua moglie \"Quel voto contro l'autorizzazione alla Guerra mi \u00e8 appena costato l'elezione\" (il voto per la Guerra in Iraq \u00e8 finito con 77 a favore e 23 contro). Per\u00f2 i sondaggi condotti il giorno dopo il suo voto contro la guerra hanno mostrato che ancora Wellstone stava per vincere contro Norm Coleman del 6-9%, mentre i sondaggi prima del voto hanno mostrato che vinceva solo del 2-3%. Wellstone \u00e8 uno degli 11 senatori che hanno votato sia contro la guerra del Golfo che contro la Guerra in Iraq.\nMorte.\nWellstone \u00e8 morto il 25 ottobre 2002, insieme ad altre 7 persone, quando il suo aereo \u00e8 precipitato nel nord del Minnesota. Le altre vittime erano sua moglie, Sheila, una dei suoi 3 figli Marcia, i due piloti, e 3 persone che lavoravano nella sua campagna elettorale. Wellstone stava andando al funerale di Martin Rukavina, il cui figlio Tom Rukavina faceva parte del \"Minnesota House of Representatives\". Wellstone aveva deciso di andare al funerale invece di una manifestazione per l'elezione a Minneapolis. Doveva dibattere con Norm Coleman a Duluth (Minnesota) quella sera stessa.\nLa morte di Wellstone \u00e8 avvenuta solo 11 giorni prima delle elezioni. Questo fatto ha creato motivo per sospettare di cospirazione il governo Bush. Il 24 aprile 2001, John Nichols del Madison Capital Times ha scritto un articolo in proposito:\nQuest'articolo \u00e8 stato scritto un anno prima della morte di Wellstone. Invece un mese prima che l'aereo di Wellstone cadesse, un articolo di The Nation racconta che una quantit\u00e0 di pubblicit\u00e0 contro Wellstone mai vista \u00e8 stata comprata da un gruppo collegato con la stessa famiglia di Bush.\nIl governatore Jesse Ventura \u00e8 stato criticato per il suo tono: aveva il compito di scegliere il sostituto di Wellstone fino alle elezioni, e ha annunciato che \"accetterebbe i \"curriculum vitae\" di qualsiasi persona basta che non sia del Partito Democratico\". Il Repubblicano Norm Coleman ha vinto le elezioni, diventando senatore del Minnesota."}
{"id": "740113", "revid": "1305772", "url": "https://it.wikipedia.org/wiki?curid=740113", "title": "Gremio", "text": ""}
{"id": "740114", "revid": "729019", "url": "https://it.wikipedia.org/wiki?curid=740114", "title": "Strada statale 47 della Valsugana", "text": "La strada statale 47 della Valsugana (SS 47) o strada provinciale 47 della Valsugana (SP 47) da Padova a Cittadella, \u00e8 una strada statale e provinciale italiana, il cui percorso si sviluppa in Veneto e in Trentino-Alto Adige. Inizia a Padova e termina a Trento, dopo avere attraversato parte della pianura veneta e percorso la Valsugana.\nPercorso.\nLa SS 47 esce da Padova dirigendosi verso nord-ovest. All'estrema periferia nord-occidentale della citt\u00e0, vi si innesta l'ex SS 47 racc, oggi SR 47, nota come la tangenziale ovest di Padova o tangenziale di Limena. Dopo il tratto iniziale a quattro corsie la strada si riduce ad una classica arteria extraurbana, con sede ampia, a carreggiata singola e alcuni (brevi) attraversamenti urbani. A Curtarolo attraversa il Brenta per la prima volta, portandosi alla sinistra idrografica del fiume, per poi puntare verso Cittadella dove interseca la Via Postumia, oggi strada statale 53 Via Postumia. L'attraversamento del centro abitato \u00e8 da tempo evitabile mediante una variante a scorrimento veloce.\nDa Cittadella la strada punta a nord, in direzione di Bassano del Grappa, in territorio vicentino. Anche Bassano \u00e8 dotata di una tangenziale, a doppia carreggiata e quattro corsie complessive.\nDa Bassano del Grappa iniziano i primi rilievi alpini, e la SS 47 percorre la stretta valle del fiume Brenta, Canale di Brenta, rimanendo quasi sempre sulla sinistra orografica. Tratti a quattro corsie si alternano a pi\u00f9 lunghi tratti a carreggiata unica; frequenti gli attraversamenti di piccoli centri abitati, sino a Valstagna. Da Valstagna inizia un lungo tratto di strada a carreggiate separate e quattro corsie, simile come caratteristiche a una superstrada, sostanzialmente privo di incroci a raso.\nIl tracciato affianca (e talvolta sostituisce) la vecchia strada, che attraversa in sequenza numerose piccole frazioni del comune di Valbrenta. In prossimit\u00e0 di Primolano, si stacca con uno svincolo realizzato in parte in galleria, la strada statale 50 bis var del Grappa e del Passo Rolle, diretta a Belluno. Poco oltre la strada lascia il Veneto entrando in Trentino, precisamente in Valsugana.\nIl primo centro di una certa importanza toccato dalla strada in territorio trentino \u00e8 Grigno, dove termina il primo tratto di superstrada (25\u00a0km) e la strada torna a carreggiata unica. In prossimit\u00e0 di Villa Agnedo il tracciato in variante si stacca nuovamente dal percorso originario, che invece attraversa il centro di Borgo Valsugana. Tra Novaledo e Pergine Valsugana la SS 47 \u00e8 una strada a scorrimento veloce, sebbene a carreggiata unica, e percorre lo stretto istmo tra i laghi di Levico e di Caldonazzo. Infine, l'ultimo tratto che da Pergine Valsugana scende a Trento \u00e8 in forma di superstrada a carreggiata doppia, senza intersezioni a raso. Al termine del percorso, la SS 47 si innesta nella strada statale 12 dell'Abetone e del Brennero a nord del capoluogo.\nGestione.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto confine con il Veneto - Trento \u00e8 passata dall'ANAS alla Provincia autonoma di Trento. La classificazione amministrativa e la numerazione di questo tratto di strada non sono state modificate. In seguito invece al decreto legislativo n. 112 del 1998, dal 2001, la gestione del tratto Padova - Cittadella \u00e8 passata dall'ANAS alla Provincia di Padova, il tratto da Padova km 0+000 a Cittadella km 15, di competenza della Provincia di Padova, per convenzione nel 2001 \u00e8 passato sotto l'amministrazione della societ\u00e0 Veneto Strade e ha cambiano denominazione divenendo SP 47. Il rimanente tratto, da Cittadella al confine con il Trentino-Alto Adige, \u00e8 invece rimasto all'ANAS.\nAutostrada Valsugana.\nLa Regione del Veneto, al fine di aumentare la capacit\u00e0 dell'arteria e di ridurre i tempi di collegamento con il Trentino e quindi col nord Europa intende trasformare la ex strada statale in autostrada. La giunta regionale sta attuando una politica volta al coinvolgimento dei privati tramite la finanza di progetto, supportata dalla riscossione dei pedaggi sull'intera arteria o perlomeno sul tratto tra Bassano del Grappa a Trento, a seconda che si trovi l'accordo politico sulla parte sud del tracciato lungo l'asse Bassano - Castelfranco - Padova, spostandosi verso levante rispetto al tracciato originario della strada statale che invece passa per Cittadella."}
{"id": "740116", "revid": "287204", "url": "https://it.wikipedia.org/wiki?curid=740116", "title": "Richard Starkings", "text": "Ha iniziato l'attivit\u00e0 nel settore editoriale all'interno della Marvel UK di Londra. Trasferitosi in California nel 1989 ha fondato lo studio Comicraft con John Roschell, insieme al quale ha innovato l'arte del lettering e l'approccio al design nel fumetto. \u00c8 un pioniere del settore che ha introdotto negli anni novanta il lettering al computer.\nI due autori hanno discusso dettagliatamente di queste innovazioni nel libro \"Comic Book Lettering The Comicraft Way\", che \u00e8 ormai un testo di riferimento nel settore.\nAlla fine degli anni novanta Starking ha creato il personaggio di Hip Flask come mascotte per la linea di fumetti Comicraft."}
{"id": "740117", "revid": "287204", "url": "https://it.wikipedia.org/wiki?curid=740117", "title": "Teatro d'opera in Russia", "text": "L'opera lirica in Russia fu importata nel XVIII secolo da compagnie che eseguivano opere in lingua italiana. A partire dal 1757 inizi\u00f2 ad affermarsi nell'ambiente operistico di San Pietroburgo l'impresario Giovanni Battista Locatelli, il quale alla guida di una compagnia operistica era precedentemente giunto nella citt\u00e0 russa su invito.\nSuccessivamente vari compositori stranieri al servizio della corte imperiale russa iniziarono a scrivere opere in lingua russa, mentre qualche compositore di origine russa musicava libretti d'opera italiani e francesi.\nLa prima opera scritta in russo fu \"Tsefal i Prokris\" (\"Cefalo e Procri\", su libretto di Alexander Sumarokov), rappresentata a San Pietroburgo il 7 marzo (27 febbraio) 1755).\nLa seconda opera basata su un testo russo fu \"Alceste\", messa in scena il 1758 (sempre basata su un testo di Sumarokov), su musica del compositore tedesco Hermann Raupach (1728-1778), anch'esso attivo presso la corte imperiale. Raupach trascorse 18 anni in Russia e mor\u00ec a San Pietroburgo nel 1778.\nQuesti tentativi non erano tuttavia ancora la creazione originale della futura opera nazionale russa, bens\u00ec solamente un calco di modelli italiani e francesi.\nL'opera russa, in lingua russa e basata su modelli culturali e formali autoctoni, nacque nell'Ottocento con Glinka e si svilupp\u00f2 nella seconda met\u00e0 del secolo raggiungendo il proprio apice con Musorgskij, Borodin, \u010cajkovskij, Rimskij-Korsakov.\nNel XX secolo i suoi massimi esponenti furono Stravinskij, Prokof'ev e \u0160ostakovi\u010d."}
{"id": "740126", "revid": "1544245", "url": "https://it.wikipedia.org/wiki?curid=740126", "title": "Siena Mobilit\u00e0", "text": "Siena Mobilit\u00e0 S.c.a.r.l. \u00e8 una societ\u00e0 consortile italiana che gestisce il trasporto pubblico locale a Siena e nella circostante provincia oltre che collegamenti extraurbani tra Siena, Arezzo e Firenze. Il consorzio \u00e8 partecipato da tre societ\u00e0: Tiemme Toscana Mobilit\u00e0, Busitalia - Sita Nord e ByBus.\nEsercizio.\nSiena Mobilit\u00e0 s.c.a.r.l. gestisce il trasporto pubblico urbano e interurbano a Siena e in tutta la provincia. Alcune linee collegano direttamente Siena con Firenze ed Arezzo.\nDal 1 gennaio 2018 opera in virt\u00f9 del contratto ponte tra la Regione Toscana e la societ\u00e0 One scarl.\nParco aziendale.\nNel 2005, la flotta era costituita da 126 autobus urbani, 1 suburbani e 181 interurbani."}
{"id": "740129", "revid": "836193", "url": "https://it.wikipedia.org/wiki?curid=740129", "title": "Rama Mobilit\u00e0", "text": ""}
{"id": "740134", "revid": "767487", "url": "https://it.wikipedia.org/wiki?curid=740134", "title": "The Stripes", "text": "The Stripes \u00e8 stato un gruppo tedesco della Neue Deutsche Welle di Hagen formatosi nel 1978 a opera di Rainer Kitzmann.\nStoria.\nNel novembre del 1977 Kitmann incontra per la prima volta Nena in una discoteca di Hagen ma solo nel 1978 le propose di diventare la cantante del gruppo.\nLo stesso anno incominciarono ad esibirsi dal vivo e nel 1979 esce \"Ecstasy\", il loro primo singolo in vinile.\nNel 1980 viene realizzato anche un video per il pezzo \"Strangers\" tratto dall'omonimo singolo e seguito dall'uscita del LP \"The Stripes\", che rimarr\u00e0 l'unico disco nella storia del gruppo.\nIl 16 febbraio 1981 presero parte alla popolarissima trasmissione televisiva \"Disco\" ( allora in onda sul canale ZDF) cantando il pezzo \"Tell me your name\", estratto dal loro terzo singolo.\nLa fine del 1981 segna comunque la fine del gruppo a causa di divergenze interne sul loro futuro musicale, dovuta anche al rifiuto da parte dei componenti di comporre i testi in lingua tedesca come proponeva Nena.\nQuando la band si sciolse, Nena e Rolf Brendel, che all'epoca avevano intrecciato una relazione, si trasferirono a Berlino Ovest dove rintrecciarono i rapporti con Uwe Fahrenkrog-Petersen, che aveva lasciato la band poco dopo l'arrivo della cantante, e nel 1982 formarono i Nena.\nFormazione.\nLa formazione del gruppo comprendeva inizialmente 5 membri:"}
{"id": "740136", "revid": "285333", "url": "https://it.wikipedia.org/wiki?curid=740136", "title": "Tim Rice", "text": "\u00c8 inoltre autore di testi per musical e film.\nBiografia.\nRice \u00e8 nato ad Amersham, Buckinghamshire, Inghilterra, e ha studiato alla Aldwickbury School, alla St Albans School ed al Lancing College.\nTim Rice \u00e8 noto soprattutto per le sue collaborazioni con Andrew Lloyd Webber, con cui ha scritto \"Joseph and the Amazing Technicolor Dreamcoat\", \"Jesus Christ Superstar\" ed \"Evita\". In collaborazione con gli ex-ABBA Bj\u00f6rn Ulvaeus e Benny Andersson ha realizzato il musical \"Chess\" da cui sono tratte le canzoni \"One Night in Bangkok\" e \"I Know Him so Well\". Successivamente ha lavorato per la Walt Disney Company assieme ad Alan Menken e Elton John (\"The Lion King Soundtrack\" e \"Aida\"), scrivendo i testi di canzoni per musical e film.\nPer i suoi testi Rice ha ricevuto cinque candidature agli Oscar in tre edizioni: nel 1993 con \"A Whole New World\" dal film \"Aladdin\" (musica di Alan Menken), nel 1995 con \"Circle of Life\", \"Hakuna Matata\" e \"Can You Feel the Love Tonight\" (musiche di Elton John), tutte tratte dal film \"Il re leone\" della Disney, e infine nel 1997 con \"You Must Love Me\", con la musica di Andrew Lloyd Webber, scritta appositamente per il film \"Evita\". In tutte le tre edizioni la candidatura si \u00e8 trasformata in vittoria (nel 1995 con \"Can You Feel the Love Tonight\").\nRice \u00e8 anche cofondatore del Guinness Book of British Hit Singles ed ha lavorato come editore dal 1977 al 1996.\nRice \u00e8 stato spesso ospite di trasmissioni radiofoniche in giochi come \"Just a Minute\" e \"Trivia Test Match\". Rice ama affermare scherzosamente che negli Stati Uniti la sua fama \u00e8 pi\u00f9 che altro legata all'apparizione nel film \"About a Boy - Un ragazzo\" (con Hugh Grant). Tra i suoi interessi si annoverano il cricket (\u00e8 stato presidente del Marylebone Cricket Club nel 2002) e la matematica. Rice ha inoltre scritto la prefazione al libro \"Why do buses come in threes?\" di Rob Eastaway e Jeremy Wyndham; un altro importante contributo letterario \u00e8 stato quello per il libro di \"One Hit Wonderland\", di Tony Hawks.\nRice \u00e8 un tifoso del Sunderland A.F.C., e nel novembre del 2006 gli \u00e8 stato conferito il dottorato onorario in lettere dall'universit\u00e0 di Sunderland, in una cerimonia tenutasi allo Stadium of Light."}
{"id": "740138", "revid": "599013", "url": "https://it.wikipedia.org/wiki?curid=740138", "title": "Charles Pravaz", "text": "Biografia.\nChirurgo e ortopedico, \u00e8 conosciuto soprattutto per l'invenzione della siringa, che svilupp\u00f2 per cercare di curare gli aneurismi con l'iniezione di percloruro di ferro usato come coagulante. Si tratt\u00f2 in realt\u00e0 del perfezionamento dello strumento gi\u00e0 messo a punto dal medico francese Dominique Anel.\nDiresse un istituto di ortopedia a Passy e uno a Lione. Di quest'ultimo era anche il fondatore."}
{"id": "740139", "revid": "339392", "url": "https://it.wikipedia.org/wiki?curid=740139", "title": "Tecnolift Fermodue", "text": ""}
{"id": "740140", "revid": "339392", "url": "https://it.wikipedia.org/wiki?curid=740140", "title": "A.S. Fermodue", "text": ""}
{"id": "740141", "revid": "339392", "url": "https://it.wikipedia.org/wiki?curid=740141", "title": "Sangiorgese Calcio a Cinque", "text": ""}
{"id": "740144", "revid": "1544245", "url": "https://it.wikipedia.org/wiki?curid=740144", "title": "ATM (Piombino)", "text": "ATM S.p.A., acronimo di Azienda Trasporti Municipalizzati, \u00e8 una societ\u00e0 pubblica italiana che ha gestito il trasporto pubblico locale nel comune di Piombino e in parte della provincia di Livorno. Dal 2010 si occupa solo della gestione del patrimonio immobiliare e della partecipazione detenuta in Tiemme Toscana Mobilit\u00e0, societ\u00e0 subentrata alla gestione operativa del servizio di trasporto pubblico locale.\nStoria.\nL'azienda fu istituita in base alla delibera del consiglio comunale di Piombino n\u00b0 337 del 18 dicembre 1971 come Azienda Speciale Municipalizzata del Servizio dei Trasporti Pubblici di Piombino (AMTPP), presto ribattezzata in Azienda Trasporti Municipalizzati (ATM). ATM subentr\u00f2 nella gestione delle autolinee urbane di Piombino a partire dal 1\u00b0 gennaio 1972, rimpiazzando la societ\u00e0 privata F.lli Lazzi, che present\u00f2 un ricorso poi respinto dal Consiglio di Stato nell'agosto dello stesso anno. Al primo giorno di servizio la municipalizzata era dotata di 21 dipendenti, sei automezzi ed una rimessa sita in via Francesco Ferrer in localit\u00e0 Casone Maresma; vista l'insufficienza infrastrutturale di quest'ultima, gi\u00e0 nel corso dello stesso anno, l'autorimessa fu trasferita in via della Ferriera.\nNel 1973 ATM acquis\u00ec la societ\u00e0 privata Autoservizi Castrucci, assumendo la gestione di alcune autolinee in Val di Cornia nei centri abitati di Campiglia Marittima, Monterotondo Marittimo, San Vincenzo e Suvereto. L'espansione del servizio gestito da ATM continu\u00f2 nel 1979 con l'assorbimento di alcune autolinee gestite da Lazzi, includendo i comuni di Castagneto Carducci, Follonica e Sassetta. Contestualmente fu istituito il Consorzio Intercomunale dei Trasporti.\nNel 2005, in seguito alla decisione della regione Toscana di assegnare il trasporto pubblico locale ad un unico gestore per ciascuno dei 14 lotti istituiti, ha partecipato al consorzio Rama Mobilit\u00e0 per le corse svolte nell'ambito della provincia di Grosseto, confluendo poi nel 2010 in Tiemme Toscana Mobilit\u00e0.\nAttivit\u00e0.\nLa societ\u00e0 gestisce il patrimonio immobiliare e la relativa locazione oltre che la partecipazione del 2,44% detenuta in Tiemme Toscana Mobilit\u00e0. Fino al 2010 ha gestito le autolinee urbane di Piombino e in parte della provincia di Livorno.\nDati societari.\nATM \u00e8 una societ\u00e0 per azioni con capitale interamente controllato dagli enti locali coinvolti dai servizi. Il capitale sociale, pari a 696800 euro, \u00e8 ripartito tra i soci:"}
{"id": "740148", "revid": "287204", "url": "https://it.wikipedia.org/wiki?curid=740148", "title": "Real Raiano Calcio a 5", "text": "LAssociazione Sportiva Dilettantistica Raiano Calcio a 5 \u00e8 stata una societ\u00e0 italiana di calcio a 5 fondata nel 1995 con sede Raiano.\nStoria.\nAl termine della stagione 2007-08, con 14 punti su 26 incontri, ha abbandonato la serie A2, retrocessa in serie B nazionale. Nel 2010 non presenta domanda di iscrizione al campionato di Serie B, cessando di fatto l'attivit\u00e0 sportiva. Dopo un anno di inattivit\u00e0, alcuni ex giocatori decidono di rifondare la squadra con la denominazione Real Raiano Calcio a 5, ripartendo dalla Serie D provinciale, vinta al primo tentativo. Nel biennio seguente milita in Serie C2, ottenendo dei buoni piazzamenti che permettono il ripescaggio nel massimo campionato regionale. Nel giugno 2015 la societ\u00e0 peligna dirama un comunicato attraverso la pagina ufficiale Facebook nel quale annuncia la rinuncia al campionato di Serie C1 e il contestuale scioglimento della squadra."}
{"id": "740153", "revid": "228587", "url": "https://it.wikipedia.org/wiki?curid=740153", "title": "Hye", "text": ""}
{"id": "740155", "revid": "767487", "url": "https://it.wikipedia.org/wiki?curid=740155", "title": "Your Funeral... My Trial", "text": "Your Funeral... My Trial \u00e8 il quarto album del gruppo Nick Cave and the Bad Seeds, pubblicato nel 1986.\nIl disco.\nLa canzone \"The Carny\" \u00e8 stata suonata dal vivo nel film di Wim Wenders, \"Il cielo sopra Berlino\", uscito nel 1987.\nDurante il periodo in cui il disco venne pubblicato, Nick Cave aveva grossi problemi con la droga, in particolare con l'eroina, fatto evidenziato dallo stile malinconico e disperato dell'album.\nTracce.\nQuesta \u00e8 la disposizione delle tracce sulla versione CD. L'originale in vinile ha una disposizione delle tracce differente e \"Scum\" non \u00e8 presente."}
{"id": "740162", "revid": "125759787", "url": "https://it.wikipedia.org/wiki?curid=740162", "title": "Juan Carlos Ferrero", "text": "Carriera.\nJuan Carlos Ferrero inizi\u00f2 a farsi notare nel panorama tennistico nel 1998, raggiungendo la finale del torneo juniores del Roland Garros, venendo sconfitto da Fernando Gonz\u00e1lez: al termine dell'anno occupava la posizione numero 17 della classifica juniores.\nDivenuto professionista nel 1999, stup\u00ec subito raggiungendo le semifinali nel primo torneo del tour ATP cui partecip\u00f2, a Casablanca. Il suo debutto nei tornei del Grande Slam avvenne agli US Open ad agosto; il mese successivo, ad appena la quinta partecipazione a un torneo professionistico, vinse il suo primo titolo in singolare a Maiorca. Vince il premio ATP quale migliore esordiente dell'anno.\nLa sua ascesa prosegu\u00ec nel 2000, nonostante l'anno si concludesse senza una sua vittoria in singolare: raggiunse la finale a Dubai e a Barcellona e contribu\u00ec al successo della squadra spagnola nella finale di Coppa Davis sull'Australia battendo Lleyton Hewitt e Patrick Rafter. Soprattutto, alla sua prima partecipazione al Roland Garros, raggiunse a sorpresa le semifinali, venendo sconfitto da Gustavo Kuerten, che avrebbe poi vinto il titolo, in cinque set.\nNel 2001 Ferrero conferm\u00f2 di essere uno dei giocatori pi\u00f9 competitivi sulla terra rossa in circolazione, vincendo i tornei di Estoril, Barcellona e il Master Series di Roma e raggiungendo, per il secondo anno consecutivo, le semifinali a Parigi, sconfitto ancora una volta da Kuerten. Si aggiudic\u00f2 la vittoria al torneo di Dubai e concluse l'anno alla posizione numero 5 della classifica mondiale.\nNel 2002 raggiunse la finale nel torneo dello Slam da lui pi\u00f9 amato, il Roland Garros: tuttavia, nonostante alla vigilia del match fosse il grande favorito, venne sconfitto dal connazionale Albert Costa in quattro set. Vinse a Monte Carlo e a Hong Kong e, al termine dell'anno, raggiunse la finale della Masters Cup a Shanghai, sconfitto da Hewitt in cinque set. Grazie a questo risultato chiuse il 2002 come quarto giocatore del mondo.\nIl 2003 fu il suo anno migliore. Nella stagione sulla terra rossa si aggiudic\u00f2 il titolo a Monte Carlo e a Valencia, per poi finalmente conquistare il torneo cui da tempo gli esperti lo consideravano predestinato, il Roland Garros. In finale si trov\u00f2 contro la sorpresa del torneo, l'olandese Martin Verkerk, che sconfisse facilmente. Durante l'estate raggiunse gli ottavi di finale sull'erba di Wimbledon, torneo a lui tradizionalmente ostico. A coronamento di un'annata eccezionale raggiunse la seconda finale di uno Slam, agli US Open, eliminando, tra gli altri Hewitt e Andre Agassi in semifinale (vittoria, quest'ultima, che gli assegn\u00f2 matematicamente il n. 1 del ranking mondiale) e venendo sconfitto da Andy Roddick. Vinse inoltre il titolo indoor di Madrid superando Roger Federer in finale e venne premiato come \"Sportivo spagnolo dell'anno\" dal re Juan Carlos I di Spagna. Fin\u00ec l'anno al n. 3 del ranking.\nIl 2004 fu per\u00f2 un anno sfortunato a causa dei frequenti infortuni che ne compromisero i risultati, facendolo sensibilmente calare in classifica. Se agli Australian Open a gennaio riusc\u00ec a raggiungere le semifinali, venendo sconfitto da Federer, poco dopo si ammal\u00f2 di varicella, che lo costrinse a stare lontano dai campi da tennis per l'intero mese di marzo. Al rientro, in aprile, perse al primo turno a Monte Carlo ed ebbe bisogno di un altro mese per riposarsi e recuperare. L'8 maggio, durante una seduta di allenamento, Ferrero ebbe una brutta caduta, infortunandosi alle costole e al polso destro. Si present\u00f2 quindi al Roland Garros, dove difendeva il titolo, scarsamente preparato, e perse al secondo turno dal russo Igor' Andreev. Per il resto del 2004 continu\u00f2 a lottare per ritrovare la forma, e fin\u00ec l'anno al di fuori dei primi 30 per la prima volta dal 1999.\nNel 2005 Ferrero inizi\u00f2 a scalare di nuovo le posizioni in classifica, raggiungendo le semifinali a Monte Carlo e le finali a Barcellona e a Vienna. Tuttavia parziali recuperi continuavano ad alternarsi a risultati deludenti. Inoltre, con l'esplosione del talento del giovane Rafael Nadal, aveva perso la sua posizione di tennista spagnolo di punta. Al termine del 2005 occupava la posizione n. 17 in classifica.\nNel 2006 Ferrero ebbe il suo momento di forma migliore al torneo del circuito di Master Series di Cincinnati, in cui raggiunse la finale (la prima in un Master Series dal 2003) battendo i Top 10 James Blake, Rafael Nadal e Tommy Robredo, venendo sconfitto per\u00f2 da Roddick in due set, comunque combattuti.\nNel 2007 Juan Carlos ha raggiunto il suo massimo risultato a Wimbledon, battendo Jan H\u00e1jek, Gilles M\u00fcller, James Blake e il serbo Janko Tipsarevi\u0107 e perdendo in quarti di finale dal numero uno del mondo e futuro campione Roger Federer, riuscendo comunque a strappargli il servizio e un set, cosa che allora era considerata tutt'altro che scontata. Altri risultati di rilievo sono stati la finale a Costa Do Sauipe in febbraio e la semifinale a Monte Carlo.\nIl 2008 inizia positivamente, con la sconfitta in finale al torneo di Auckland e il quarto turno agli Australian Open, dopo una convincente vittoria sull'argentino David Nalbandian. Uno dei periodi migliori dell'anno \u00e8 stato a maggio nel Masters Series di Roma. Al Foro Italico \u00e8 approdato agli ottavi di finale, dopo avere battuto facilmente il campione in carica Nadal, Ferrero \u00e8 stato sconfitto a sorpresa dallo svizzero Stan Wawrinka, che peraltro si conferm\u00f2 in grande forma nel seguito del torneo arrivando in finale. Lo spagnolo, per\u00f2, dopo la bella vittoria contro il numero 1 della terra battuta Rafael Nadal, non riesce a ripetersi al Roland Garros a maggio, poich\u00e9 esce al primo turno per un fastidioso infortunio muscolare che precedentemente gli aveva impedito di giocare anche a Barcellona e ad Amburgo.\nNel 2009 torna alla vittoria a Casablanca in finale sul francese Florent Serra (6-4 7-5), spezzando un digiuno che durava da quasi sei anni (anche se c'\u00e8 da notare che tra il 2004 e il 2008 aveva sempre giocato almeno una finale ATP all'anno). Nello stesso anno raggiunge la finale a Umago dove viene nettamente sconfitto dal russo Nikolaj Davydenko (6-3 6-0) e ben figura negli ultimi due slam della stagione giungendo fino ai quarti di finale a Wimbledon e fermandosi agli ottavi di finale dello US Open. Chiude l'anno in posizione n.23.\nAlla fine del 2009 la carriera da professionista di Ferrero risulta essere caratterizzata da un record di 421 vittorie e 225 sconfitte in singolare; e da 4 vittorie e 23 sconfitte in doppio. Il suo montepremi totale vinto in carriera fino a questa data risulta essere quantificato in 12.588.898 dollari.\nIl 2010 sembra segnare il ritorno ad alti livelli del tennista spagnolo, soprattutto nella prima parte dell'anno dove conquista tre finali consecutive (tutte nel mese di febbraio), conquistando nell'ordine, il torneo di Costa do Sauipe disponendo agevolmente del polacco \u0141ukasz Kubot con il punteggio di (6-0 6-1), e il torneo di Buenos Aires in una combattuta finale durata tre set (5-7 6-4 6-3) contro il connazionale David Ferrer; a distanza di una settimana i due spagnoli si sono incontrati nuovamente per disputare la finale del torneo di Acapulco dove questa volta ha avuto la meglio David Ferrer con il punteggio di (3-6 6-3 6-2). Questo filotto di risultati positivi ha portato Ferrero a ridosso della top-ten, consentendogli di raggiungere la posizione n.14 il 1\u00ba marzo 2010. Nei successivi mesi vanno menzionati i buoni risultati ottenuti nel Master 1000 di Miami, sconfitto negli ottavi di finale da Jo-Wilfried Tsonga, i quarti di finale a Montecarlo sconfitto da Rafael Nadal, la semifinale di Stoccarda sconfitto da Albert Monta\u00f1\u00e9s, i quarti di finale ad Amburgo sconfitto da Florian Mayer.\nInfine il 1\u00ba agosto 2010 vince nella finale dell'ATP di Umago, in Croazia, con il punteggio di 6-4 6-4 contro l'italiano Potito Starace, conquistando il suo 15\u00ba trofeo su un totale di 33 finali disputate. Chiude l'anno in posizione n.29.\nIl 2011 \u00e8 un anno sfortunato. Causa infortunio salta tutta la prima parte della stagione e perde numerose posizioni nella classifica mondiale. Il suo debutto avviene nel torneo di Barcellona dove approda fino ai quarti di finale sconfitto dal connazionale Nicol\u00e1s Almagro.\nPartecipa al Master 1000 di Madrid dove perde al primo turno, e successivamente si deve fermare per un nuovo infortunio. Ritorna sui campi nel mese di luglio al torneo di Stoccarda dove conquista il suo 16\u00ba titolo sconfiggendo piuttosto nettamente il connazionale Pablo And\u00fajar con il punteggio di (6-4 6-0). Nel prosieguo della stagione ottiene qualche buon piazzamento: semifinale al torneo di Umago, ottavi di finale allo US Open (unico slam a cui partecipa), quarti di finale al torneo indoor di Valencia. Chiude l'anno in posizione n.50.\nIl 2012 \u00e8 un anno negativo dal punto di vista dei risultati. Subisce ben otto sconfitte al primo turno su undici tornei a cui partecipa. Il miglior risultato dell'anno \u00e8 rappresentato dal 3\u00ba turno al torneo Master 1000 di Roma dove perde con lo svizzero Roger Federer a cui riesce a strappare un set. Dopo gli US Open annuncia che il 2012 \u00e8 il suo ultimo anno da professionista e che dar\u00e0 l'addio dopo la fine del Valencia Open. Gioca il suo ultimo match nel singolare contro Nicol\u00e1s Almagro mentre nel doppio avanza fino alle semifinali insieme a David Ferrer ma vengono sconfitti dalla coppia Peya-Soares."}
{"id": "740164", "revid": "1305772", "url": "https://it.wikipedia.org/wiki?curid=740164", "title": "MAP", "text": ""}
{"id": "740172", "revid": "287204", "url": "https://it.wikipedia.org/wiki?curid=740172", "title": "Bad", "text": "Bad, in inglese \"cattivo\", pu\u00f2 riferirsi a:"}
{"id": "740174", "revid": "1762097", "url": "https://it.wikipedia.org/wiki?curid=740174", "title": "GameStop", "text": "GameStop Corporation, noto semplicemente come GameStop, \u00e8 un'azienda statunitense con sede nella citt\u00e0 di Grapevine (Texas). \u00c8 il pi\u00f9 grande rivenditore di videogiochi nuovi e usati nel mondo, ma si occupa anche della vendita di accessori per videogiochi, console ed altri apparecchi elettronici, nonch\u00e9 di giochi da tavolo.\nInformazioni.\nLa compagnia conta pi\u00f9 di 4.800 negozi dislocati in 17 paesi diversi. I negozi operano sotto i marchi \"GameStop\", \"Software Etc.\", \"FuncoLand\" ed \"EB Games\" (quest'ultimo \u00e8 entrato in GameStop nel 2005 in seguito ad una fusione). GameStop \u00e8 presente anche sul web attraverso gli e-commerce GameStop.com ed EBgames.com, tramite il magazine Game Informer (anche in formato cartaceo) ed il sito internet Kongregate. Dal novembre del 2009 \u00e8 attivo anche in Italia il sito di e-commerce GameStop.it.\nGameStop vende anche accessori come telecomandi Wii o DualShock per PlayStation prodotti da GameStop stessa. GameStop possiede inoltre 4 tipi di Cards che fanno accedere a sconti sempre pi\u00f9 alti: \"Gamestop Card+level1\", \"Gamestop Card+level2\", \"GameStop Card+level3\" e \"GameStop Card+epic\". I giochi o gli accessori usati possono essere rivenduti, il prezzo \u00e8 poi deciso in base ad una quotazione di mercato dei giochi o degli accessori.\nCollaborazioni e fondazioni.\nGameTrust Games.\nNel gennaio 2016 GameStop ha annunciato una collaborazione con Insomniac Games per il videogioco \"Song of the Deep\". Il dirigente di GameStop Mark Stanley ha detto che voleva aiutare la catena ad avere una comunicazione pi\u00f9 diretta con i giocatori, che quindi doveva espandersi ad altri accordi di distribuzione simili con altri sviluppatori se \"Song of the Deep\" avesse avuto successo; effettivamente ad aprile 2016 GameStop ha annunciato che stava formalmente creando la divisione \"GameTrust Games\" all'interno dell'azienda per fungere da editore per sviluppatori di medie dimensioni. Oltre a Insomniac Games, GameTrust ha annunciato che stava lavorando con Ready at Dawn, Tequila Softworks e Frozenbyte per preparare altri titoli da pubblicare entro la fine del 2016.\nCaso boom azioni GameStop.\nIl 27 gennaio 2021 le azioni di GameStop, quotate a inizio anno a 17$, sono schizzate alla esorbitante cifra di 348$. Ci\u00f2 pu\u00f2 essere ricondotto al gruppo Reddit r/wallstreetbets, avente 9,4 milioni di iscritti e con temi di discussione che includono trading di azioni e opzioni. L'acquisto di ingenti quantit\u00e0 di azioni dell'azienda ha causato quello che in gergo finanziario si definisce \"short squeeze\", determinando un aumento vertiginoso del prezzo."}
{"id": "740175", "revid": "767487", "url": "https://it.wikipedia.org/wiki?curid=740175", "title": "Henry's Dream", "text": "Henry's Dream \u00e8 il settimo album di Nick Cave and the Bad Seeds, pubblicato il 12 maggio 1992. Ci sono possibili riferimenti alla serie di poemi di John Berryman intitolati \"The Dream Songs\", in cui vengono descritti i sogni del protagonista Henry.\nQuesto disco \u00e8 uno dei preferiti dai fan dei Bad Seeds, sebbene Nick Cave non fu mai soddisfatto dalla produzione di David Briggs. Briggs prefer\u00ec un metodo da \"live-in-the-studio\" che us\u00f2 anche con Neil Young. Questa situazione port\u00f2 Cave e Harvey a ri-mixare il disco per, come disse Cave, rendere giustizia alle canzoni.\nFu il primo disco con la partecipazione di Martin P Casey (basso) e Conway Savage (pianoforte, organo), entrambi australiani."}
{"id": "740176", "revid": "1013865", "url": "https://it.wikipedia.org/wiki?curid=740176", "title": "Provincia di Maputo", "text": " \nLa provincia di Maputo \u00e8 una provincia del Mozambico meridionale. Prende il nome dalla citt\u00e0 di Maputo, che per\u00f2 non appartiene amministrativamente alla provincia. Il capoluogo \u00e8 Matola.\nGeografia fisica.\nLa provincia confina a nord con la provincia di Gaza, a est si affaccia sull'Oceano Indiano, a sud confina con il Sudafrica ed a ovest confina con lo Swaziland ed il Sudafrica.\nIl territorio \u00e8 costituito da un'ampia pianura costiera fatta eccezione per i rilievi dei monti Lebomo al confine occidentale. Sulla costa si apre l'ampia baia di Maputo, delimitata a orienta da una penisola e dall'isola di Inhaca. Nel settentrione scorre il fiume Incomati, che dopo aver ricevuto da nord l'affluente Sabi\u00e8 procede verso sud per sfociare nella baia di Maputo. A sud si trovano i fiumi di Tembe e Maputo, che sfociano nella parte meridionale della baia.\nIl capoluogo Matola \u00e8 situato nelle vicinanze del confine con lo Swaziland.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "740177", "revid": "1573940", "url": "https://it.wikipedia.org/wiki?curid=740177", "title": "Monastero di Ostrog", "text": "Il monastero di Ostrog \u00e8 un monastero della Chiesa ortodossa serba posizionato contro una parete di roccia verticale sulla rupe di Ostro\u0161ka Greda, in Montenegro, da cui si domina la pianura di Bjelopavli\u0107i. \u00c8 dedicato a San Basilio di Ostrog (Sveti Vasilije Ostro\u0161ki).\nFondato dallo stesso Basilio, Vescovo metropolita dell'Erzegovina nel XVII secolo, il monastero di Ostrog \u00e8 il pi\u00f9 popolare luogo di pellegrinaggio del Montenegro. Il corpo del santo, morto nel 1671 e canonizzato pochi anni dopo, si trova in un reliquiario posto nella chiesa sotterranea dedicata alla \"Presentazione al Tempio della Madre di Dio\".\nL'aspetto attuale del monastero \u00e8 frutto della ricostruzione posta in essere tra gli anni 1923-1926, dopo che un incendio aveva distrutto gran parte del complesso. Fortunatamente il fuoco non interess\u00f2 la parte dove sono site le due piccole chiese sotterranee, che da sole rappresentano la parte storico-artistica pi\u00f9 importante dell'intero chiostro. Gli affreschi posti nella chiesa della Presentazione furono realizzati alla fine del XVII secolo mentre quelli dell'altra, dedicata alla Santa croce e posta in una grotta nei livelli pi\u00f9 alti del monastero, sono stati realizzati poco pi\u00f9 tardi dal maestro Radul, il quale riusc\u00ec a integrarli alla perfezione con le pareti grezze della grotta stessa. Attorno alle chiese sono poste le celle dei monaci.\nIl monastero ortodosso di Ostrog \u00e8 uno dei pi\u00f9 visitati nei Balcani. Credenti da ogni parte del mondo vi giungono in pellegrinaggio sia individualmente che in gruppo, rappresenta inoltre il punto di incontro di tre credi: l'ortodosso, il cattolico e il musulmano poich\u00e9 anche i fedeli di questi ultimi due culti ammettono le propriet\u00e0 guaritrici delle reliquie di San Basilio. Secondo i resoconti dei fedeli si sono infatti verificati alla presenza della salma del santo numerose guarigioni miracolose.\nStoria.\nDurante la seconda guerra mondiale sul fronte jugoslavo, nel monastero di Ostrog di installarono le formazioni cetniche del Montenegro guidate da Bla\u017eo \u0110ukanovi\u0107 e Bajo Stani\u0161i\u0107; il 14 ottobre 1943 i reparti partigiani della Quinta brigata proletaria montenegrina attaccarono il monastero bloccando i capi cetnici. Dopo cinque giorni di assedio il generale \u0110ukanovi\u0107 si arrese e venne sommariamente fucilato dai partigiani mentre Stani\u0161i\u0107 venne ucciso durante gli scontri a fuoco; il commissario politico della brigata partigiana, Bla\u017eo Jovanovi\u0107, invi\u00f2 a Tito un messaggio di vittoria in cui scriveva che \"gli arcitraditori del popolo montenegrino hanno finito la loro vergognosa esistenza\"."}
{"id": "740179", "revid": "198326", "url": "https://it.wikipedia.org/wiki?curid=740179", "title": "Bat", "text": ""}
{"id": "740180", "revid": "810736", "url": "https://it.wikipedia.org/wiki?curid=740180", "title": "Car", "text": ""}
{"id": "740188", "revid": "1310927", "url": "https://it.wikipedia.org/wiki?curid=740188", "title": "Nijmegen Eendracht Combinatie", "text": "Il Nijmegen Eendracht Combinatie (tradotto dall'olandese \"Societ\u00e0 Unite Nimega - Eendracht\"), noto con l'acronimo NEC o impropriamente come NEC Nijmegen (in Italia NEC Nimega), \u00e8 una societ\u00e0 calcistica olandese con sede nella citt\u00e0 di Nimega, militante in Eredivisie.\nLa squadra disputa le partite casalinghe allo Stadio di Goffert di Nimega (12 500 posti). Ha disputato varie volte la finale della Coppa dei Paesi Bassi (1972-1973, 1982-1983, 1993-1994 e 1999-2000) e in tre occasioni ha giocato in Coppa UEFA (1983-1984, 2003-2004 e 2008-2009).\nStoria.\nIl club fu fondato nel 1900 dalla fusione di due societ\u00e0 preesistenti, l'Eendracht e il Nijmegen, da cui il nome.\nLa squadra ha raggiunto per quattro volte la finale della KNVB beker. In Europa si ricorda la partecipazione alla Coppa delle Coppe 1983-1984, dove giunse al secondo turno dopo aver eliminato i norvegesi del Brann Bergen con un punteggio complessivo di 2-1; la squadra fu poi estromessa dalla competizione per opera del , vincitore per 3-2 nei Paesi Bassi e per 2-0 in Catalogna. Nella stagione 2008-2009 gioca la Coppa UEFA dove, inserita in un girone assieme a e Tottenham, si qualifica ai sedicesimi di finale.\nFra i giocatori del passato il NEC Nijmegen annovera anche Guus Hiddink che ha guidato in passato anche , , e . In campionato, la squadra di Nimega non \u00e8 mai riuscita ad inserirsi seriamente nel duello per le prime posizioni, generalmente appannaggio di , e .\nNella stagione di Eredivisie 2013-2014 finisce la stagione in 18\u00aa posizione e viene retrocessa in Eerste Divisie dopo essere stata battuta dallo Sparta Rotterdam nei play-off promozione-retrocessione. Nella stagione successiva termina in 1\u00aa posizione dell'Eerste Divisie 2014-2015 e viene ripromosso in Eredivisie. Qui conclude l\u2019annata con un ottimo 10\u00ba posto in classifica, piazzamento che, per\u00f2, non riesce a ripetere nella stagione seguente, giungendo 16\u00ba e perdendo lo spareggio contro il NAC Breda. La stagione 2017-2018 di Eerste Divisie viene conclusa con un ottimo terzo posto, 5 punti in meno della capolista e 4 dal , promossa automaticamente in Eredivisie. Piazzatasi come migliore delle squadre di Eerste Divisie coinvolte nei Play-off promozione, il NEC viene accoppiato nel secondo turno con il , giunto 7\u00ba in campionato con un divario di 16 punti dai diretti rivali; nonostante le premesse della vigilia, il NEC perde, a sorpresa, 4-0 ad Emmen, per poi sfiorare l\u2019impresa nel match di ritorno, sfida in cui i padroni di casa vincono con un inutile 4-1.\nLa stagione seguente comincia bene per il NEC, rivelandosi come una delle pretendenti per la promozione nel massimo campionato; tuttavia, nel girone di ritorno, la squadra frena inaspettatamente, piazzandosi, per varie giornate, al 15\u00ba posto. Solo nelle ultime partite del campionato il NEC riesce a recuperare qualche posizione (anche grazie ai gol di Ferdy Druijf, arrivato nella sessione di mercato invernale dallo che al termine della stagione si laure\u00f2 capocannoniere del torneo con 29 reti) e ad accaparrarsi un posto per i play-off grazie al 9\u00ba piazzamento in classifica. Nel primo turno, il club incontra il , piazzatosi ottavo con 59 punti, uno in pi\u00f9 del NEC; grazie ad un 2-0 casalingo, il club di Nimega parte favorito per la sfida di ritorno, risultato che, per\u00f2, viene ribaltato dai rivali con un netto 3-0, interrompendo subito il cammino verso la promozione in massima serie. Nel 2020-2021 si classifica settimo nel campionato cadetto e si qualifica ai playoffs, in cui vince tre partite su tre e arriva in Eredivisie 2021-2022.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 9 gennaio 2022.\"\nRosa 2020-2021.\n\"Aggiornata al 4 novembre 2020.\"\nRosa 2019-2020.\n\"Aggiornata al 11 ottobre 2019.\"\nRosa 2018-2019.\n\"Aggiornata al 28 gennaio 2019.\"\nRosa 2017-2018.\n\"Aggiornata al 26 gennaio 2018.\""}
{"id": "740192", "revid": "33528", "url": "https://it.wikipedia.org/wiki?curid=740192", "title": "Torcs", "text": ""}
{"id": "740196", "revid": "93556", "url": "https://it.wikipedia.org/wiki?curid=740196", "title": "Bandiera della Corsica", "text": "La Bandiera della Corsica (in lingua corsa \"A bandera Corsa) \u00e8 uno dei simboli principali della Corsica, insieme all'inno Dio vi salvi Regina. \u00c8 stato adottato dalla regione della Corsica, ora \"Collectivit\u00e9 de Corse\", nel 1980.\nStoria della bandiera.\n\u00c8 uno stendardo bianco con al centro una testa di moro, avvolta sulla fronte da una benda bianca annodata nella nuca, rivolta verso l'inferitura. Questa bandiera \u00e8 direttamente riconducibile e storicamente legata a quella dei quattro mori della vicina Sardegna; entrambe condividono un'origine aragonese legata alla vittoria del regno di Aragona contro i Mori nella battaglia di Alcoraz.\nNell'armoriale di Gheldria del tardo XIV secolo, la bandiera della Testa Mora appare come vessillo della Corsica, fra gli stati della Corona d'Aragona. L'isola corsa era nominalmente parte del \"Regnum Sardiniae et Corsicae\", tuttavia, a differenza della Sardegna, questa non venne mai conquistata dai catalano-aragonesi e rimase per secoli un territorio dipendente dalla Repubblica di Genova.\nLa bandiera Testa Mora fu adottata dal \"Generale della Nazione\" Pasquale Paoli nel 1755, modificando la versione preesistente, che riportava il moro con gli occhi coperti dalla benda bianca. Paoli volle che il moro fosse sbendato, per simboleggiare l'auspicata liberazione della Corsica.\nLa bandiera venne usata dalla effimera Repubblica della Corsica, e quindi bandita dopo il 1769, quando la Francia costrinse la Repubblica di Genova a venderle l'isola per ripianare i debiti contratti con la Francia stessa (per coprire il costo per le spese di mantenimento delle truppe francesi che, sbarcate nel 1764, avrebbero dovuto riportare l'isola sotto il governo genovese, costi che Genova si era impegnata a coprire col trattato di Compi\u00e9gne). Esse repressero l'endemica ribellione isolana. Durante il periodo di dominazione imperiale francese (1769-1789), i patrioti corsi usarono di nuovo la versione della bandiera con il moro bendato, come segno di protesta.\nLa versione sbendata, inquartata con la croce di San Giorgio, venne utilizzata come bandiera ufficiale durante il Regno di Corsica del 1794-1796. Cadde quindi in disuso fino al 1980, quando venne di nuovo adottata come bandiera regionale.\nLa Testa Mora \u00e8 utilizzata anche sullo stemma della Corsica e su quello dei due dipartimenti di Alta Corsica e Corsica del Sud."}
{"id": "740206", "revid": "113643145", "url": "https://it.wikipedia.org/wiki?curid=740206", "title": "Planet Earth (programma televisivo)", "text": "Planet Earth (\"Pianeta Terra\" in italiano) sono due serie di documentari pubblicati nel 2006 e nel 2016 dalla BBC e trasmessi sul canale BBC One (e sul corrispettivo in alta definizione), mentre in Italia su Discovery Channel e sulla piattaforma Mediaset Premium da BBC Knowledge. \nDal 23 marzo 2017 viene trasmessa in prima visione su Rete 4 la serie-evento \"Planet Earth II\" con tre appuntamenti in prima serata, con la voce narrante di Andrea Piovan.\n\"Planet Earth\".\n\"Planet Earth: The Future\".\nOltre alla serie principale furono realizzati altri 3 episodi per trattare i problemi dell'inquinamento.\n\"Planet Earth II\".\nLa serie \u00e8 composta da sei episodi pi\u00f9 un episodio \"compilation\": \"A World of Wonder.\"\nProduzione.\nIl produttore della serie \u00e8 Alastair Fothergill, mentre i vari produttori sono Andy Byatt, Vanessa Berlowitz, Mark Brownlow, Huw Cordey, Jonny Keeling e Mark Lienfield.\nIl narratore della versione britannica \u00e8 il celebre David Attenborough, autore di centinaia di documentari sulla natura, nella versione americana fu scelta l'attrice Sigourney Weaver. La musica \u00e8 composta da George Fenton, per la sigla \u00e8 stata scelta la canzone Hopp\u00edpolla dal gruppo musicale islandese Sigur R\u00f3s.\nPer realizzare questa serie ci sono voluti ben quattro anni e un elevato budget, nonch\u00e9 macchine da presa ad alta definizione. Ogni documentario dura circa un'ora, pi\u00f9 i diari di produzione alla fine di ogni episodio.\nSequel.\nDieci anni dopo, nel 2016, la BBC ha annunciato un sequel intitolato \"Planet Earth II\", prima serie televisiva prodotta dalla BBC in Ultra HD (4K) e girata anche grazie all'aiuto di stabilizzatori d\u2019immagine e droni. Oltre tre anni per la realizzazione, 117 spedizioni in 40 nazioni diverse e un totale di 2089 giorni di riprese.\nSir David Attenborough ritorna come presentatore e narratore. Hans Zimmer compone la principale colonna sonora. \nAccoglienza.\nIl primo episodio \"From Pole to Pole\" \u00e8 stato visto pi\u00f9 di ogni altro episodio di una serie televisiva di natura dalla precedente serie di Attenborough e Fothergill, \"The Blue Planet\", nel 2001. I primi 5 episodi hanno attirato un'audience media di 11.4 milioni di spettatori nel Regno Unito. Quando la serie torn\u00f2 con i restanti episodi dopo una pausa di sei mesi non riusc\u00ec ad attirare lo stesso numero di ascolti: gli ultimi sei episodi hanno avuto una media di 6.8 milioni telespettatori ad episodio.\nIl primo episodio della seconda serie ha raggiunto i 12.26 milioni di ascoltatori nel Regno Unito, facendolo diventare il documentario naturale pi\u00f9 guardato.\nSul sito Internet Movie Database, la prima e la seconda stagione del documentario, rientrano rispettivamente al secondo e al primo posto della lista dei programmi TV con la valutazione pi\u00f9 alta.\nCritica.\nL\u2019unica critica che \u00e8 stata fatta a \"Planet Earth II\", da alcuni giornali come il New York Times e anche da persone che lavorano nel settore dei documentari sulla natura, \u00e8 dare l\u2019impressione che le specie selvatiche non siano in pericolo a causa dell\u2019inquinamento e delle attivit\u00e0 umane. Facendo credere agli spettatori che esista un \u00abbellissimo, incantevole mondo di fantasia, un\u2019utopia in cui le tigri vagano libere e indisturbate, un mondo in cui l\u2019uomo non \u00e8 mai esistito\u00bb, come ha scritto il documentarista Martin Hughes-Games sul Guardian, \"Planet Earth II\" non sensibilizzerebbe le persone a preoccuparsi della sorte delle specie animali.\nImportanza conservativa.\nAll'inizio delle riprese, \"Planet Earth\" voleva concentrarsi su quei luoghi del nostro pianeta ancora \"selvaggi\"; pi\u00f9 tardi, per\u00f2, divenne un ambasciatore della conservazione delle specie in pericolo. Infatti, tra le tante specie filmate sono presenti alcune delle creature pi\u00f9 rare e minacciate dall'estinzione. Tra queste troviamo il leopardo dell'Amur, il leopardo delle nevi, il cinghiale nano, lo stambecco etiope, il kodkod e l'elefante delle foreste del Congo."}
{"id": "740207", "revid": "124123", "url": "https://it.wikipedia.org/wiki?curid=740207", "title": "Giovanni il Chiomato", "text": "Biografia.\nLa sua vita, come fu quella di tutti coloro che in Russia si sentirono chiamati a tale ascetismo religioso, fu costellata da privazioni e dolore. Vivendo nelle strade della carit\u00e0 delle persone e non avendo un luogo dove ripararsi di notte, riposava a volte nella casa del suo padre spirituale, un prete della chiesa di \"Tutti i Santi\" di Rostov, a volte nella casa di qualche anziana vedova. \nVivendo in umilt\u00e0, penitenza e incessante preghiera, non temendo di redarguire ad alta voce ogni uomo, dal pi\u00f9 povero al pi\u00f9 potente ogni qual volta questi si allontanava dai precetti evangelici, fu la guida spirituale di molte persone, tra cui sant'Irenarco, Eremita di Rostov (commemorato il 13 gennaio). Dopo una lunga vita sacrificata al pi\u00f9 duro ascetismo, mor\u00ec il 3 settembre 1580 e fu sepolto, secondo le sue ultime volont\u00e0, sotto l'altare della chiesa di San Blaise. \nCronache del tempo ci riferiscono che \"i suoi capelli crescevano abbondantemente sopra la sua testa\" e per questa caratteristica fu soprannominato \"chiomato\". Il titolo di \"Misericordioso\" gli fu invece apposto a causa delle molte guarigioni che occorsero sopra il suo sepolcro, e anche in connessione con la memoria del patriarca di Alessandria d'Egitto Giovanni il Misericordioso (commemorato il 12 novembre), con il quale divide il nome. \n\u00c8 venerato dalla Chiesa ortodossa russa, che lo ricorda il 3 settembre."}
{"id": "740208", "revid": "767487", "url": "https://it.wikipedia.org/wiki?curid=740208", "title": "Come farsi lasciare in 10 giorni", "text": "Come farsi lasciare in 10 giorni (\"How to Lose a Guy in 10 Days\") \u00e8 un film del 2003 diretto da Donald Petrie, con Matthew McConaughey e Kate Hudson.\nTrama.\nAndie Anderson, ambiziosa, determinata e con alle spalle un master in giornalismo, \u00e8 \u00abLa ragazza come fare\u2026\u00bb (The how to do girl) di Composure Magazine, rivista di tendenza e moda pi\u00f9 in voga del momento e per la quale Andie scrive frivoli articoli di costume. Non ancora affermatasi sul piano professionale ma consapevole delle proprie aspirazioni, vorrebbe affrontare con la propria penna argomenti pi\u00f9 seri sul piano sociale, cosa che il suo lavoro non le permette. Benjamin Barry \u00e8 invece impiegato in un'importante agenzia per conto della quale cura prevalentemente la pubblicit\u00e0 di articoli sportivi. Audace e molto sicuro di s\u00e9, Ben vuole occuparsi del settore dei diamanti, avendo curato egli stesso l'ingresso in agenzia di un importante produttore a livello mondiale.\nAndie, per correre in soccorso della sua migliore amica, che \u00e8 alle prese con una delusione sentimentale e rischia di farsi licenziare, nel corso di una riunione di redazione prende spunto dalla storia della ragazza per confrontarsi con un articolo sugli errori tipici che le donne commettono e che portano inevitabilmente a farsi lasciare, idea che convince immediatamente la direttrice della rivista che ha gi\u00e0 in mente un titolo per l'articolo: \u00abCome farsi lasciare in 10 giorni\u00bb, suggerito pi\u00f9 che altro dalla rubrica e dal tempo tecnico rimasto per la stampa. Andie deve quindi mettersi al lavoro. Ha 10 giorni per trovare un ragazzo da far innamorare e per elaborare le sue strategie con l'intento di riuscire a farsi lasciare entro il termine stabilito.\nBen, dal canto suo, deve confrontarsi con due colleghe ambiziose e decise a tutto pur di non perdere la competenza sul settore dei diamanti. Ben non ha molto tempo a disposizione, poich\u00e9 l'agenzia ha organizzato un evento durante il quale sottoporre ai produttori di diamanti la persona \u201cdi punta\u201d dell'agenzia che si occuper\u00e0 della presentazione del progetto pubblicitario. L'appuntamento \u00e8 tra 10 giorni.\nAnche Composure Magazine parteciper\u00e0 all'evento organizzato dall'agenzia. Durante un incontro casuale, la direttrice della rivista di tendenza presenta Andie al responsabile dell'agenzia. Le colleghe di Ben, contente di poter conoscere di persona \u00abLa ragazza come fare\u2026\u00bb, chiedono a Andie quale sar\u00e0 il tema del prossimo articolo e ne vengono quindi a conoscenza.\nIntanto, viene organizzata una cena durante la quale le due colleghe di Ben presenteranno al proprio capo le loro idee per la presentazione. Ben non nasconde al capo le sue ambizioni e ne viene fuori una scommessa, basata sullo stereotipo che vuole il diamante come \u201cuna cosa per sempre\u201d. Ben ha 10 giorni per presentarsi alla serata mondana accompagnato da una vera fidanzata, \"conditio sine qua non\" per ottenere l'incarico.\nNel locale sopraggiungono Andie e le sue amiche, gi\u00e0 al lavoro per trovare l'uomo che servir\u00e0 da cavia per la redazione dell'articolo. La ragazza viene riconosciuta da una delle colleghe di Ben che, sapendo a cosa sta lavorando, cerca di tendere una trappola a Ben che, inconsapevole, viene costretto ad esercitare le sue strategie di seduzione proprio sulla giornalista.\nNonostante i vari sforzi compiuti da Andie per farsi lasciare, Ben resiste e continuano a frequentarsi, finch\u00e9 una sera durante una partita di poker organizzata a casa di Ben, la giornalista non si fa lasciare facendogli fare una serie di gaffe di fronte ai suoi amici. Saranno proprio loro a fare ricredere a Ben la sua decisione, consigliandogli di provare con la terapia di coppia. La terapeuta \u00e8 in realt\u00e0 una collega giornalista di Andie, la quale gli consiglia di andare a Staten Island per passare il weekend con la famiglia di Ben. Durante questo periodo, Andie si sente ben accetta e inizia ad innamorarsi veramente di Ben. Al fatidico decimo giorno Ben va alla festa per il progetto accompagnato da Andie in veste di fidanzata. Il suo capo si accorge dei sentimenti che lei prova e concede a Ben il ruolo di persona di punta per la presentazione. Le sue colleghe, per\u00f2, raggirano gli amici di Ben, facendo loro confessare a Andie della scommessa. Nel mentre, anche la principale della rivista in preda all'alcol aveva raccontato a Ben la storia dell'articolo senza sapere che il bersaglio di Andie fosse proprio lui. Ci\u00f2 provoca una sfuriata da parte di entrambi che si conclude con la rottura da parte di Ben del fidanzamento. Tempo dopo, Andie decide di licenziarsi, in quanto nonostante il successo che le \u00e8 valso l'articolo, non le \u00e8 concesso scrivere su ambiti esterni alla moda e al gossip. Ben, durante le prove per la sua pubblicit\u00e0, legge esortato dagli amici l'articolo di Andie su di lui, ove ha scritto che lo amava davvero e che ha commesso un grave errore nel rinunciare a lui per la sua carriera. Cos\u00ec, prima che Andie possa partire per Washington in cerca di un lavoro migliore, Ben la raggiunge affermando di amarla ancora e cos\u00ec i due tornano insieme."}
{"id": "740209", "revid": "287204", "url": "https://it.wikipedia.org/wiki?curid=740209", "title": "Orthent", "text": ""}
{"id": "740211", "revid": "121837968", "url": "https://it.wikipedia.org/wiki?curid=740211", "title": "Geografia del Sudan", "text": "Dati generali.\nPrima del 2011 era il paese africano pi\u00f9 esteso con una superficie complessiva pari a 2.503.833\u00a0km\u00b2 (di cui 129.810\u00a0km\u00b2 sono costituiti da acque interne), dopo la sua superficie venne ridotta a , data la creazione dello stato del Sud Sudan, divenendo il terzo stato per superficie del continente africano (il primo \u00e8 l'Algeria, seguita dalla Repubblica Democratica del Congo).\nI stati confinanti del Sudan (in senso orario) sono: Egitto, Eritrea, Etiopia, Sud Sudan, Repubblica Centrafricana, Ciad e Libia.\nIl paese ha uno sviluppo costiero pari a 853\u00a0km, ma se si considerano i del Triangolo di Hala'ib, allora aumenta a .\nIl paese si divide facilmente in diversi territori, principalmente in orientale e occidentale (il confine \u00e8 il Nilo), che si dividono a loro volta nelle aree del deserto nubiano ad est e deserto libico-sahariano ad ovest, valle del Nilo a nord al confine con l'Egitto, la savana e la zona della capitale al centro, la zona costiera ad nord-est e infine la savana e le foreste tra il sud-ovest e il sud-est. Si pu\u00f2 dividere anche in diciotto regioni storiche o stati.\nAll'interno del suo territorio, vengono inclusi i territori del Triangolo di Hala'ib e il distretto Abyei, ma l'Egitto per il primo e il Sud Sudan per il secondo ne rivendicano la sovranit\u00e0. Solo il territorio del Bir Tawil non viene incluso nel territorio sudanese (sia il Sudan che l'Egitto non se lo vogliono tenere).\nMorfologia.\nNella parte settentrionale del paese, in prossimit\u00e0 del confine con l'Egitto, sono individuabili due diverse aree, la valle del Nilo ed un'area desertica. A est del Nilo si trova il deserto della Nubia mentre a ovest del fiume si estende il deserto della Libia (parte del deserto del Sahara). Le due aree desertiche sono simili, sassose con numerose dune di sabbia. Le precipitazioni sono praticamente nulle, nel deserto della Nubia non vi sono oasi mentre pi\u00f9 a occidente vi sono alcune pozze d'acqua, come ad esempio quella di Bir an Natrun, in grado di rifornire le popolazioni nomadi ma non sufficientemente estese per permettere insediamenti stabili.\nL'area desertica \u00e8 attraversata dalla striscia alluvionale della valle del Nilo, larga circa 2\u00a0km e con produttivit\u00e0 agricola dipendente dall'ampiezza della piena annuale del fiume.\nNella parte occidentale del paese si trovano le due regioni del Darfur e del Kordofan che in totale occupano un'area pari a 850.000\u00a0km\u00b2 caratterizzata dall'assenza di fiumi permanenti, la popolazione \u00e8 distribuita in modo irregolare gli insediamenti sono infatti situati in prossimit\u00e0 delle sorgenti. La parte occidentale del Darfur \u00e8 sostanzialmente una pianura con poche colline dominata dal massiccio vulcanico di Jabal Marrah (3042\u00a0m s.l.m.) Le parti orientali e settentrionali del Darfur sono invece semidesertiche, i pochi corsi d'acqua sono stagionali e le sorgenti si prosciugano durante la stagione invernale.\nA nord-ovest del Darfur si protende verso il Ciad la regione chiamata \"jizzu\", dove le rare piogge invernali di origine marina forniscono spesso ottime possibilit\u00e0 di pascolo sino al mese di gennaio e persino di febbraio. La parte meridionale del Sudan occidentale \u00e8 nota con il nome di \"qoz\", \u00e8 un'area ricca di dune sabbiose che nella stagione delle piogge \u00e8 ricoperta da un rigoglioso strato erboso e con fonti d'acqua pi\u00f9 abbondanti rispetto alle zone settentrionali.\nUna caratteristica unica del Sudan occidentale sono le montagne di Nuba situate nella parte sud-orientale del Kordofan.\nUna terza area geografica del Sudan \u00e8 costituita dalle pianure centrali che si estendono dalle montagne Nuba alla frontiera con l'Etiopia e da Khartoum a settentrione sino al Sudan meridionale, le pianure sono interrotte solo dalle colline di Ingessana. Tra i corsi dei fiumi Dindar e Rahad, si trova una formazione collinare discendente dagli altopiani dell'Etiopia che interrompe la monotonia delle pianure centrali. In quest'area pianeggiante si concentra gran parte dell'attivit\u00e0 economica del paese, la disponibilit\u00e0 d'acqua ha infatti favorito gli insediamenti stabili, qui si trova tra l'altro l'area detta \"jazirah\", compresa fra il Nilo Bianco e il Nilo Azzurro nella quale \u00e8 stato sviluppato il Jazirah Scheme, un progetto di sviluppo della coltivazione del cotone per l'esportazione.\nL'area situata a nord est delle pianure centrali \u00e8 divisa in una zona desertica e una semidesertica, qui si trovano:\nLe pianure a meridione possono essere considerate un'estensione di quelle settentrionali, l'intera area pianeggiante si estende dal nord del paese fino alla frontiera con l'Uganda e a ovest dal confine con la Repubblica Centrafricana fino agli altopiani dell'Etiopia. La grande pianura nilotica \u00e8 divisa dal Nilo Bianco che alimenta diversi laghi come il Fajarial, No e il Shambe.\nIl Sudd, che con i suoi 30.000\u00a0km\u00b2 \u00e8 la pi\u00f9 grande area paludosa al mondo, \u00e8 formato da un enorme numero di laghi e lagune, ospita inoltre moltissime piante acquatiche. Fino alla met\u00e0 del XIX secolo, quando fu scoperto un passaggio navigabile, rappresentava un ostacolo sulle vie di comunicazione del paese. Nel Sudd evapora oltre la met\u00e0 dell'acqua del Nilo Bianco proveniente dai laghi equatoriali formando delle pianure alluvionali chiamate \"toic\", che al ritiro delle acque, offrono ottimi pascoli.\nA meridione e a occidente delle pianure centrali si erge un plateau, chiamato Jabal Hadid, che si eleva dalle rive occidentali del Nilo inerpicandosi lentamente verso lo spartiacque tra Congo e Nilo. L'area \u00e8 ben irrigata e ricca di aree coltivate, lungo i fiumi che scendono dallo spartiacque vi sono foreste a galleria e le prime tracce delle foreste equatoriali che si estende nella Repubblica Democratica del Congo.\nA est del Jabal Hadid e del Nilo Bianco si elevano le catene montuose che formano il confine tra Sudan e Uganda, i monti Imatong, Didinga e Dongotona che arrivano fino a 3000\u00a0m s.l.m.\nMontagne.\nLa vetta pi\u00f9 elevata \u00e8 il monte Kinyeti (3187\u00a0m )\nIsole.\nIsole principali: Mukawwar\nIdrografia.\nFatta eccezione per una piccola area nel nord-est del paese, nella quale le acque provenienti dagli uadi defluiscono direttamente nel Mar Rosso e i fiumi provenienti dall'Etiopia terminano, evaporando in pozze e stagni situati a ovest delle colline prospicienti il Mar Rosso, l'intero territorio del Sudan \u00e8 compreso nel bacino del Nilo e dei suoi principali affluenti: il Nilo Azzurro (Bahr al Azraq) e il Nilo Bianco (Bahr al Abyad).\nLaghi.\nLaghi principali: Khazzan ar Rusayris 450\u00a0km\u00b2\nClima.\nClima: Tropicale arido"}
{"id": "740212", "revid": "486946", "url": "https://it.wikipedia.org/wiki?curid=740212", "title": "Soil Taxonomy", "text": ""}
{"id": "740215", "revid": "88740", "url": "https://it.wikipedia.org/wiki?curid=740215", "title": "Il talento di Mr. Ripley", "text": "Il talento di Mr. Ripley (\"The Talented Mr. Ripley\") \u00e8 un film del 1999, diretto da Anthony Minghella, liberamente tratto dall'omonimo romanzo di Patricia Highsmith, gi\u00e0 portato sullo schermo nel 1960 con \"Delitto in pieno sole\", diretto da Ren\u00e9 Cl\u00e9ment ed interpretato da Alain Delon.\nTrama.\n1958: Tom Ripley \u00e8 un giovane americano di modesta estrazione e di buona cultura. Svolge con impegno lavori umili per mantenersi, e si dimostra bendisposto e cordiale verso tutti. \u00c8 un valido musicista, un bravo cantante e possiede un particolare talento nelle imitazioni.\nUn giorno, ingaggiato come pianista per una festa di ricchi newyorkesi, conosce un armatore, Mr. Greenleaf, che gli offre un compenso di 1000 dollari per recarsi in Italia a convincere a tornare negli Stati Uniti suo figlio Dickie, il quale vive un esilio dorato grazie alla ricchezza della sua famiglia. Tom infatti \u00e8 stato erroneamente ritenuto da Greenleaf un compagno di universit\u00e0 di suo figlio, poich\u00e9 indossa un \"blazer\" dell'Universit\u00e0 di Princeton, prestatogli dal pianista infortunato al braccio che Tom ha sostituito per la serata. Il giovane entra cos\u00ec in una gigantesca avventura, raggiungendo \"Procida\" e presentandosi a Dickie e alla sua fidanzata Marge come ex compagno di studi di Dickie a Princeton. Dickie, pur non ricordandosi di Tom, crede alla sua falsa identit\u00e0 e lo accoglie immediatamente come nuovo amico e compagno d'avventura.\nTom \u00e8 incantato da quel nuovo mondo: Dickie \u00e8 bello, vitale, entusiasta e gaudente. Tom crede di avere trovato il proprio \"El Dorado\", vivendo ospite dell'amico e a spese del padre di lui, senza avere alcuna intenzione di riportare Dickie negli Stati Uniti. Ben presto realizza come tutto sia caduco ed effimero. Dickie, inizialmente coinvolgente ed affettuoso nei confronti di Tom, si mostra poi distante, egoista nonch\u00e9 lunatico e comincia ad accusare insofferenza verso la presenza assidua di Tom, motivata anche dall'inclinazione omosessuale di quest'ultimo.\nDurante una gita in barca al largo della costa di Sanremo, Dickie annuncia brutalmente di voler troncare la loro amicizia in senso definitivo. Ne nasce una violenta colluttazione tra i due in cui Tom colpisce Dickie a morte.\nTom si libera quindi del cadavere di Dickie, conservandone gli effetti personali, e decide di assumerne l'identit\u00e0, fingendo cos\u00ec che il giovane sia ancora vivo. Per fare ci\u00f2 Tom sfrutta la sua vaga somiglianza con l'amico e la sua eccezionale abilit\u00e0 nell'imitazione di voce e grafia. Il gioco via via si complica. Per uscire da situazioni pericolose, quali sospetti di amici e indagini della polizia, \u00e8 costretto ad uccidere ancora, a continuare a portare avanti una doppia identit\u00e0, senza alcun genere di pudore o di vergogna, compiendo un pericoloso e cinico percorso di formazione fatto di astuzie e immaginazione, sempre col sorriso sulle labbra.\nProduzione.\nLe riprese del film sono avvenute in diverse localit\u00e0: New York, Roma, Penisola sorrentina, Marina di Camerota, Procida, Ischia, Casin\u00f2 di Anzio (per la scena sanremese), Venezia, Napoli, Monte Argentario, Galleria Principe di Napoli, Teatro San Carlo a Napoli, Livorno, Chiesa della Martorana (Palermo)\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "740216", "revid": "46291", "url": "https://it.wikipedia.org/wiki?curid=740216", "title": "Brachystegia angustistipulata", "text": "Brachystegia angustistipulata \u00e8 una pianta appartenente alla famiglia delle Fabaceae (sottofamiglia Caesalpinioideae).\nIbridi e variet\u00e0.\nPu\u00f2 ibridarsi con \"Brachystegia boehmii\"."}
{"id": "740217", "revid": "1305772", "url": "https://it.wikipedia.org/wiki?curid=740217", "title": "Islands", "text": "Islands (inglese per \"isole\") pu\u00f2 riferirsi a:"}
{"id": "740219", "revid": "767487", "url": "https://it.wikipedia.org/wiki?curid=740219", "title": "Flash Gordon (film 1980)", "text": "Flash Gordon \u00e8 un film del 1980, diretto da Mike Hodges, ispirato all'omonimo personaggio dei fumetti fantascientifici ideato nel 1934 da Alex Raymond e gi\u00e0 protagonista di tre serial cinematografici tra il 1936 e il 1940.\nIl film ha vinto un \"Marshall Trophy\" al Napierville Cinema Festival nel 1980 per il \"miglior attore\" (Max von Sydow).\nTrama.\nL'infido imperatore galattico Ming il Terribile localizza il pianeta Terra e decide di annientarlo per combattere la noia. Usando la sua tecnologia aliena, Ming scatena svariati disastri naturali e assedia la superficie del pianeta tempestandola di meteoriti. Una di queste meteore fa precipitare un aereo privato sul quale viaggiano \"Flash\" Gordon, giocatore dei New York Jets, e la giornalista Dale Arden.\nFlash e Dale sopravvivono miracolosamente allo schianto e si ritrovano alla residenza del dottor Hans Zarkov, un ex-consulente della NASA, che sostiene che i disastri sono causati da una forza sconosciuta che sta spingendo la Luna verso la Terra. Per scoprire la causa di questo fenomeno e possibilmente trovare una soluzione, Zarkov ha costruito un razzo per viaggiare nello spazio. Siccome il suo assistente Munson \u00e8 scappato all'ultimo momento dopo aver rifiutato di seguirlo, Zarkov riesce con l'inganno a farsi accompagnare da Flash e Dale nel suo viaggio cosmico.\nIl veicolo spaziale conduce i tre nel sistema \"Mongo\", dove vengono catturati dai soldati di Ming e condotti alla sua roccaforte. L'imperatore rimane attratto da Dale e ordina di giustiziare Flash in una camera a gas dopo che questo abbia tentato di impedirgli di prendere forzatamente Dale. Tuttavia, la figlia di Ming, la Principessa Aura, riesce a convincere un chirurgo imperiale a rianimare Flash, poich\u00e9 si \u00e8 innamorata di lui. Mentre Flash e Aura fuggono da Mongo, il dottor Zarkov viene sottoposto ad un lavaggio del cervello dalla scienziata Kala e dal Generale Klytus, lo sgherro mascherato di Ming. Flash usa l'amplificatore del pensiero della navicella di Aura per contattare Dale e comunicarle di essere vivo. Incoraggiata da Flash, Dale riesce a fuggire da Mongo con Zarkov, il quale ha resistito al lavaggio del cervello, ma i due vengono presto catturati dagli uomini falco, che li conducono alla citt\u00e0 volante, il regno di Vultano.\nIntanto Flash e Aura raggiungono il mondo forestale di Arborea, dove regna il Principe Barin, amante di Aura. La Principessa riparte per tornare a Mongo e chiede a Barin di tenere Flash al sicuro. Ingelosito di Flash, Barin lo costringe a compiere il pericoloso rituale di iniziazione del suo popolo, che consiste nell'infilare la mano in un tronco cavo dove rischia di essere punti da una sacra creatura velenosa. Quando viene costretto a riprovare, Flash finge di essere punto come diversivo per scappare. Barin lo insegue, ma entrambi vengono in seguito catturati dagli uomini falco. Nel frattempo Aura viene crudelmente castigata da Ming, che riesce a farle confessare dove si trovi Flash e invia Klytus per trovarlo. Intanto alla reggia di Vultano, Flash riesce brevemente a ricongiungersi con Dale prima che egli sia forzato a combattere fino alla morte contro Barin. Quando Flash ha la meglio, per\u00f2, decide di risparmiare la vita a Barin e i due uniscono le forze per uccidere Klytus.\nConscio del fatto che la morte di Klytus infurier\u00e0 Ming, Vultano e gli uomini falco abbandonano la citt\u00e0 volante lasciandosi dietro Flash, Barin, Dale e Zarkov. Ming raggiunge la citt\u00e0 e, impressionato dalle imprese di Flash, gli offre la possibilit\u00e0 di diventare il padrone della Terra se decide di sottomettersi. Flash rifiuta e quindi Ming lo abbandona portandosi via Dale, Zarkov e Barin e fa esplodere la citt\u00e0. Flash riesce a salvarsi volando su un \"motociclo-razzo\" e raggiunge Vultano e il suo popolo su Arborea. Gli uomini falco accettano di allearsi con Flash per combattere Ming.\nFlash si fa inseguire dall'esercito di Ming sull'aereogibile \"Aiace\" mentre Ming si prepara per sposarsi con Dale. Flash conduce gli inseguitori in una trappola degli uomini falco. Al ternine di uno scontro, Vultano e Flash riescono a sconfiggere la pattuglia imperiale e a prendere possesso di \"Aiace\". Flash scopre che ormai mancano tre minuti prima che la Luna si schianti contro la Terra. Intanto Zarkov e Barin riescono a liberarsi e uccidono Kala per fermare il processo di distruzione manomettendo i reattori, mentre Flash decide di lanciarsi con l'aereogibile contro il campo di fulmini che protegge la reggia di Ming per frantumarlo e aprire un varco per l'esercito di Vultano.\nQuando Flash fa schiantare l'aereogibile contro il palazzo, riesce anche a interrompere il matrimonio tra Dale e Ming e a infilzare quest'ultimo con lo sperone dell'astronave. L'imperatore cerca di affrontare Flash usando il suo anello, ma per via della ferita mortale subita, perde il controllo e finisce per distruggersi da solo. Con la morte di Ming, i popoli di Mongo sono finalmente liberi dalla tirannia e Flash, Dale, Zarkov, Barin e Vultano vengono festeggiati come eroi. Barin diventa il nuovo imperatore e Vultano viene nominato comandante delle forze armate imperiali; a Flash e Dale viene offerto di restare su Mongo anzich\u00e9 tornare sulla Terra, ma quest'ultima afferma di preferire New York.\nNel finale, viene mostrata una mano guantata che raccoglie l'anello di Ming e nell'aria riecheggia la risata malvagia dell'imperatore, insinuando il dubbio che egli non sia del tutto sconfitto.\nProduzione.\nIl film \u00e8 stato un colossal con un costo stimato di produzione di 35 milioni di dollari.\nCome accade in una produzione di Dino De Laurentiis, il film ha una forte impronta italiana, insistendo sull'accuratezza dei costumi e della scenografia a scapito degli effetti speciali comunque ingegnosi, come un sistema di specchi per moltiplicare l'immagine degli Uomini Falco di Vultano.\nIl finale aperto sembra dare adito ad un seguito mai realizzato.\nColonna sonora.\nIl film si avvale di un accompagnamento musicale internazionalmente stimato dei Queen, autori dell'omonimo album discografico.\n\"Flash Gordon\" fu uno dei primi film ad alto budget ad avvalersi di musiche principalmente composte da una rock band. Per il film fu inoltre composta della musica per orchestra da Howard Blake, distribuita su CD audio.\nAccoglienza.\nPubblico.\nIl film ebbe un successo mediocre negli Stati Uniti, dove ricav\u00f2 27 milioni di dollari sui 35 milioni dei costi di produzione. Nel Regno Unito invece riscosse un buon successo, ricavando \u00a313.864.652 al botteghino.\nAlla sua uscita il film fu apprezzato solo da pochi critici. Nella parte del cattivo Ming, Max von Sydow ricevette apprezzamenti, mentre non fu apprezzato il protagonista Sam Jones, che ottenne anche una poco lusinghiera candidatura ai Razzie Awards come peggior attore protagonista e non ebbe in seguito parti altrettanto importanti.\nCol passare degli anni, il film \u00e8 stato rivalutato venendo ricordato come \"cult\" del cinema di fantascienza.\nDistribuzione.\nLa versione Blu-ray \u00e8 uscita il 15 giugno 2010."}
{"id": "740223", "revid": "3115", "url": "https://it.wikipedia.org/wiki?curid=740223", "title": "Brachystegia allenii", "text": "Brachystegia allenii \u00e8 una pianta della famiglia delle Fabaceae (sottofamiglia Caesalpinioideae), nativa dell'Africa.\nDistribuzione.\nLa specie \u00e8 presente in Malawi, Mozambico, Tanzania, Zaire, Zambia e Zimbabwe ."}
{"id": "740225", "revid": "729019", "url": "https://it.wikipedia.org/wiki?curid=740225", "title": "Challenger 2", "text": "Il Challenger 2, abbreviazione della dicitura completa FV 4034 Challenger 2, \u00e8 il carro armato da combattimento attualmente in dotazione all'Esercito britannico ed \u00e8 una diretta evoluzione del precedente Challenger 1. Questo mezzo \u00e8 stato concepito come iniziativa privata dalla Vickers alla ricerca di un mezzo simile al diretto predecessore, con componenti in comune, come il propulsore, ma alcuni apparati pi\u00f9 avanzati, in modo da poter sostituire gradualmente i Chieftain, affiancando i Challenger 1.\nIl contratto iniziale, del 1991, prevedeva 127 esemplari e 13 mezzi per l'addestramento. Lo scafo e il gruppo motopropulsore sono praticamente identici a quelli del Challenger 1, mentre la trasmissione e le sospensioni idropneumatiche sono state migliorate, insieme ad altre componenti tra cui le ruote motrici. Completamente ridisegnata risulta la torretta, con una corazzatura Chobham di seconda generazione, con caratteristiche avanzate.\nIl cannone \u00e8 il 120 mm rigato L30 Charm 1 che spara anche i nuovi proiettili APFSDS-T Charm 3 KE, con penetratore in uranio impoverito. Decisamente migliori risultano i sistemi per la condotta del tiro, con l'adozione di un computer per la gestione della missione, con un mirino telescopico rotante per 360\u00b0 sul cielo della cupola, abbinato a un telemetro laser, utilizzabile sia dal capocarro che dal puntatore, realizzato dalla francese SFIM e praticamente identico a quello utilizzato sull'MBT francese Leclerc.\nInoltre un'avanzata camera termica, per il tiro in tutte le condizioni di visibilit\u00e0, si trova in una postazione protetta subito sopra la canna. Questo apparato fornisce immagini sia al capocarro che al puntatore, in modo che entrambi possano condurre il tiro, oppure operando con il capocarro che passa al puntatore il bersaglio dopo averlo acquisito.\nIl peso complessivo di questo mezzo \u00e8 praticamente identico a quello del Challenger 1, vale a dire intorno alle 62 t. Il propulsore \u00e8 sempre un diesel Perkins con sovralimentazione, 12 cilindri a V da 1200 HP. Le consegne di questo mezzo iniziarono nel 1993 ma solo due anni dopo i primi mezzi divennero operativi. Un ulteriore ordine per 259 carri di questo tipo fu posto nel 1994. Il battesimo del fuoco avvenne nella guerra in Iraq, dove il Challenger 2 si dimostr\u00f2 superiore a tutti i carri incontrati.\nL'Oman ne ha chiesti 32 per sostituire i suoi Chieftain, mentre altri ordini sono giunti dall'Arabia Saudita. Nel complesso si tratta di un mezzo moderno, con la tipica impronta britannica nel settore MBT, vale a dire armato con un pezzo rigato di grande potenza, con forte protezione ma mobilit\u00e0 non particolarmente spinta."}
{"id": "740228", "revid": "486946", "url": "https://it.wikipedia.org/wiki?curid=740228", "title": "Testa Mora", "text": ""}
{"id": "740233", "revid": "3137", "url": "https://it.wikipedia.org/wiki?curid=740233", "title": "Dottor Balanzone", "text": ""}
{"id": "740234", "revid": "46291", "url": "https://it.wikipedia.org/wiki?curid=740234", "title": "Brachystegia bakeriana", "text": "Brachystegia bakeriana \u00e8 una pianta della famiglia delle Fabacee (sottofamiglia Caesalpinioideae), che cresce soprattutto in Angola e Zambia.\nConservazione.\n\u00c8 una specie a rischio, classificata come vulnerabile dalla \"IUCN red list\", a causa della distruzione del suo habitat naturale."}
{"id": "740239", "revid": "118834", "url": "https://it.wikipedia.org/wiki?curid=740239", "title": "La morte ti fa bella", "text": "La morte ti fa bella (\"Death Becomes Her\") \u00e8 un film del 1992 diretto da Robert Zemeckis.\nIl film, interpretato da Meryl Streep, Goldie Hawn, Bruce Willis e Isabella Rossellini, \u00e8 una commedia nera ed \u00e8 soprattutto ricordato per la trama grottesca e gli effetti speciali, che valsero alla pellicola l'Oscar ai migliori effetti speciali 1993.\nTrama.\n1978: Helen Sharp, un'aspirante scrittrice, presenta al suo fidanzato Ernest Menville una sua ex-compagna di classe, Madeline Ashton. Madeline \u00e8 un'attrice di scarsa fama, assetata di gloria e che detesta Helen; per rovinarle la vita seduce Ernest e lo sposa. Helen ne rimane sconvolta e perde la voglia di vivere, tanto da divenire una gattara obesa, che guarda ossessivamente una scena di un film in cui Madeline viene strangolata. Ricoverata in un manicomio non riesce ancora a riprendersi, salvo poi avere una illuminazione in seguito ad una frase di una dottoressa.\n1992: la brillante carriera da chirurgo di Ernest si sfascia a causa del suo alcolismo, cos\u00ec come il matrimonio con Madeline. Costretto ad abbandonare la chirurgia, l'uomo lavora truccando e rendendo presentabili i cadaveri dei vip.\nQuando Madeline riceve un invito alla presentazione del libro di Helen, aspettandosi di vederla ancora grassa e cadente, decide di apparire al meglio possibile per farla sfigurare ancora di pi\u00f9. Si reca quindi al suo centro estetico ma si vede rifiutata la possibilit\u00e0 dell'ennesimo trattamento estremo a cui ricorre sempre pi\u00f9 spesso per mantenere l'aspetto seducente di un tempo. Il direttore del centro le fornisce un biglietto da visita per una clinica privata, ma Madeline, convinta che la stia prendendo in giro, lo getta via.\nLa diva va al ricevimento e trova Helen magra, elegante ed in perfetta forma, ancora giovane e sensuale. Madeline quindi spia la donna mentre parla in privato con Ernest e vede che anche il marito ne \u00e8 rimasto incantato. Dopo essere stata scaricata dal proprio giovane amante, Madeline ha un crollo e si dirige verso l'indirizzo datole dal direttore del suo centro estetico. La donna conosce Lisle von Rhoman, una strana giovane dalla bellezza divina, che le fa scoprire l'esistenza di un elisir di lunga vita che ridona bellezza, giovinezza e vita eterna. Lisle le rivela di avere bevuto l'elisir anni prima divenendo immortale e di avere compiuto da poco settantuno anni. Il prezzo \u00e8 spropositato, ma dopo averne provato una sola goccia su una mano, che ringiovanisce all'istante facendo scomparire rughe e macchie, decide di comprare subito l'intera fialetta e dopo averlo bevuto tutto ringiovanisce di 30 anni. Lisle, tuttavia, l'avverte che ora che \u00e8 divenuta immortale come lei ed altri, potr\u00e0 continuare la sua carriera per altri dieci anni al massimo, ma che poi dovr\u00e0 sparire dalla circolazione prima che la gente inizi a sospettare qualcosa, consigliandola di inscenare una sua finta morte, per potersi cos\u00ec unire alla congrega. Lisle l'avverte anche di fare molta attenzione col suo nuovo corpo e di trattarlo bene perch\u00e9 i danni e le ferite non guariranno pi\u00f9 come prima.\nIntanto Helen, per vendicarsi della sua rivale, istiga e organizza con Ernest un uxoricidio, secondo uno schema preciso che porterebbe alla morte di Madeline senza alcun sospetto da parte delle autorit\u00e0. Ernest invece, in uno scatto d'ira, spinge la moglie dalle scale, per scoprire con sgomento che Madeline non sia morta nonostante il collo fratturato. Dopo aver consultato un dottore che muore d'infarto dopo essersi reso conto che la donna non \u00e8 pi\u00f9 in vita, Ernest si convince che Madeline sia stata miracolata, e decide di riportala a casa per sistemare il suo aspetto cadaverico col trucco.\nAccorre Helen, e Madeline spara con un fucile alla donna, ma questa non muore e si rialza con un buco nello stomaco. Si scopre che anche Helen prese l'elisir da Lisle; dopo un violento duello a colpi di badile le due si danno tregua e convincono Ernest a renderle pi\u00f9 umane con vernice color carne. Le due si rendono conto che ormai avranno per sempre bisogno dell'abilit\u00e0 di Ernest nel rimettere a posto il loro corpo, quindi decidono far bere anche a lui l'elisir: lo rapiscono e lo consegnano a Lisle.\nIn quella serata, annualmente, la donna organizza un ricevimento al quale partecipano anche alcuni famosi divi creduti morti. Nel mentre Lisle cerca di convincere Ernest a bere l'elisir e, sebbene all'inizio ne rimanga affascinato, rifiuta di assumerlo, considerando la vita eterna e l'eterna giovinezza come una maledizione (celebre la domanda: \u00abE poi? E se mi annoio?\u00bb, a cui nemmeno Lisle sa rispondere). Sebbene inseguito dai tirapiedi di Lisle, Ernest riesce a scappare dal castello. Helen e Madeline provano a cercarlo, ma di Ernest non c'\u00e8 traccia e, non potendo entrare nella congrega, devono aiutarsi l'una con l'altra per riuscire a tenere insieme il corpo ormai sfasciato.\n2029: Ernest si \u00e8 ricreato una vita con un'altra donna e ha avuto sei figli naturali e ne ha adottati altri da tutto il mondo; ora \u00e8 morto e al suo funerale ci sono, nascoste, anche Madeline e Helen, ridotte a due cadaveri ambulanti dall'aspetto orribile. Il sacerdote, dopo aver raccontato alcuni aneddoti sulla vita di Ernest, tra cui la favola degli \"zombie di Hollywood\" \u00e8 sul punto di rivelare quale sia il vero elisir di lunga vita. Tale notizia fa bloccare Madeline e Helen che se ne stavano per andare, ma rimangono deluse quando il sacerdote rivela che l'elisir in realt\u00e0 sono i figli e la famiglia, attraverso cui il ricordo di una persona pu\u00f2 vivere a lungo. Le due donne se ne vanno battibeccando vicino alle scale, cadendo e riducendosi in frantumi, e tuttavia vive, a causa dell'elisir.\nProduzione.\nCast.\nIl ruolo del Dottor Ernest Menville avrebbe dovuto essere interpretato da Kevin Kline, ma venne tolto dalla produzione dopo aver chiesto una parit\u00e0 di compenso tra i quattro attori principali. Nel film fa il suo debutto cinematografico l'attrice Catherine Bell come controfigura per le scene di nudo di Lisle von Rhoman.\nFinale alternativo.\nInizialmente il film aveva un finale differente: dopo essere fuggito dalla casa di Lisle, Ernest trovava rifugio nel bar dove lavorava Toni, una ragazza con cui aveva stretto amicizia interpretata da Tracey Ullman (questo personaggio appariva anche in numerose altre scene nel corso del film). Con lei l'uomo riusciva a inscenare la sua morte e a scappare via. Il film terminava ventisette anni dopo in Europa: Madeline ed Helen, ormai ridotte a manichini grotteschi, sono in viaggio per sfuggire alla noia di quella \"vita forzata\"; qui vedono un'anziana coppia che si tiene per mano su una panchina, e se ne prendono gioco. Mentre se ne vanno, la telecamera zooma sulla mano dell'uomo anziano e si nota che essa \u00e8 di un ragazzo molto pi\u00f9 giovane, rivelando che si tratta proprio di Ernest.\nQuesto finale fu tagliato e sostituito con quello attuale, meno sdolcinato e pi\u00f9 in tono col resto del film, dopo che la prima proiezione privata aveva fatto riscuotere commenti negativi; il personaggio di Toni e tutte le sue scene furono completamente cancellate . L'unico elemento sopravvissuto nel montaggio finale \u00e8 la fotografia di Ernest davanti alla sua bara, nell'ultima scena: si tratta di un'immagine di scena dell'Ernest invecchiato."}
{"id": "740241", "revid": "124672195", "url": "https://it.wikipedia.org/wiki?curid=740241", "title": "Bonifacio II di Toscana", "text": "Biografia.\nAscendenza.\nEra figlio di Bonifacio I di Toscana di cui divenne erede, e discendente di una famiglia di origine bavarese. \nVisse nel periodo storico della dinastia carolingia e non sono noti con certezza l'anno di nascita (qualcuno lo pone nel 788 altri nell'800) e quello di morte (potrebbe essere l'846 o l'847). Come il padre fu grande feudatario dell'imperatore del Sacro Romano Impero e fedele sostenitore di Ludovico il Pio.\nFu signore di Lucca (Marca di Tuscia) e a capo di varie spedizioni contro la pirateria dei saraceni che minacciava il mar Tirreno settentrionale, dalla Corsica sino alle coste della Toscana. Per questo, oltre che margravio di Toscana, dall'828 venne nominato prefetto di Corsica \nSecondo la tradizione attorno all'830, durante le sue campagne militari contro gli attacchi dei saraceni, fond\u00f2 un piccolo borgo vicino alla cittadina romana di Calcosalto in Corsica, per erigervi una fortificazione, e la citt\u00e0 prese in seguito il nome di Bonifacio in suo onore. La cittadina poi venne abitata da coloni toscani provenienti soprattutto dalle province di Lucca e di Pisa, che in seguito vennero espulsi quando il territorio venne controllato dai genovesi, a partire dal 1490.\nNelle lotte tra Ludovico il Pio e Lotario I, il marchese Bonifacio rimase fedele al primo, liberando la moglie di Ludovico, Giuditta di Baviera reclusa a Tortona. Con la sconfitta di Ludovico e la conseguente elezione a re d'Italia di Lotario venne privato del feudo e cadde in disgrazia. Trascorse gli ultimi anni della sua vita in esilio in Francia.\nFamiglia e figli.\nProbabilmente era sposato con Berta da cui, sembra, ebbe: "}
{"id": "740242", "revid": "10674791", "url": "https://it.wikipedia.org/wiki?curid=740242", "title": "Lightscribe", "text": ""}
{"id": "740249", "revid": "108670317", "url": "https://it.wikipedia.org/wiki?curid=740249", "title": "Corrente della Florida", "text": "La corrente della Florida \u00e8 una corrente marina calda dell'Oceano Atlantico settentrionale. Nasce nel golfo del Messico alimentata dalla corrente Loop, attraversa gli stretti della Florida e si unisce alla corrente delle Antille per formare la parte iniziale della corrente del Golfo."}
{"id": "740261", "revid": "298229", "url": "https://it.wikipedia.org/wiki?curid=740261", "title": "Campionati del mondo di atletica leggera 1991", "text": "I Campionati del mondo di atletica leggera 1991 (in inglese \"3rd IAAF World Championships in Athletics\") sono stati la 3\u00aa edizione dei Campionati del mondo di atletica leggera. La competizione si \u00e8 svolta dal 23 agosto al 1\u00ba settembre presso lo Stadio Olimpico di Tokyo, in Giappone."}
{"id": "740262", "revid": "767487", "url": "https://it.wikipedia.org/wiki?curid=740262", "title": "Menta (mitologia)", "text": "Menta o Myntha, era una ninfa degli inferi nella mitologia greca.\nDescrizione.\nMinta era una bellissima ninfa partorita nel fiume infernale Cocito, affluente dell'Acheronte e viveva nel regno infernale comandato da Ade, di cui era la concubina. Persefone, gelosa del marito, si dispiacque dell'unione e si infuri\u00f2 quando Minta profer\u00ec contro di lei minacce spaventose e sottilmente allusive alle proprie arti erotiche. Persefone, sdegnata, la fece a pezzi: Ade le consent\u00ec di trasformarsi in erba profumata, la menta, ma Demetra la condann\u00f2 alla sterilit\u00e0, impedendole di produrre frutti.\nUn'altra versione del mito, citata anche da Ovidio nelle sue Metamorfosi, suggerisce che fu Persefone stessa a trasformare Minta in pianta, scegliendo una forma insignificante che non destasse attenzione n\u00e9 potesse essere paragonata ad altre piante per bellezza o utilit\u00e0.\nUn'altra versione ancora racconta che Zeus (o Zeus \"Katactonio\", cio\u00e8 Ade stesso), innamoratosi di Minta, ebbe da lei un rifiuto in seguito ad una proposta. Sdegnato del comportamento, la tramut\u00f2 in una pianta fredda cos\u00ec come la bella ninfa era stata con lui.\nUno dei rari templi dedicati a Ade sorgeva ai piedi del monte Menta (o \"Minthe\"), in Elide."}
{"id": "740265", "revid": "224230", "url": "https://it.wikipedia.org/wiki?curid=740265", "title": "Arthur Adamov", "text": "Il suo teatro, all'inizio influenzato dal surrealismo, si riannoda alla corrente del teatro dell'assurdo. La sua opera \u00e8 spesso onirica; subendo in seguito l'influenza di Brecht, essa si orient\u00f2 verso opere molto pi\u00f9 politicizzate. Le sue storie sono spesso ispirate alle sue vicende personali. La sua produzione, critica e autobiografica, \u00e8 una meditazione sulle proprie contraddizioni intime, dalle quali solo la sua morte volontaria (mor\u00ec suicida) giunse a liberarlo.\nBiografia.\nAdamov (originariamente Adamian) nacque in Russia nell'odierno Kraj di Stavropol' da una ricca famiglia armena che, tuttavia, perse il suo denaro nel 1917. Come avvenne per molti altri facoltosi russi del tempo, Adamov venne allevato facendo del francese la sua prima lingua, e nel 1924 si trasfer\u00ec a Parigi.\nA Parigi, Adamov incontr\u00f2 i surrealisti ed edit\u00f2 il giornale surrealista \"Discontinuit\u00e9\". Cominci\u00f2 a scrivere testi teatrali dopo la Seconda guerra mondiale, dei quali \"La Parodie\" (1947) fu il primo. In testi come \"L'invasion\" (1949) e \"La grande et la petite manoeuvre\" (1950) si avverte l'influenza di Franz Kafka e dell'espressionismo tedesco, nonch\u00e9 del teatro della crudelt\u00e0 proposto da Antonin Artaud; la divisione dell'umanit\u00e0 in carnefici e vittime, dovuta al fato, viene messa in luce allo scopo di superarla, in nome di un comune sentire degli uomini.\nLe opere successive mostrano una maggiore influenza di Brecht e di Piscator; la soluzione alla lacerazione umana \u00e8 l'adesione al proprio tempo mediante un'azione politica. Il personaggio eponimo di una delle sue opere pi\u00f9 conosciute, \"Le Professeur Taranne\" (1953), \u00e8 accusato di varie cose (nudit\u00e0 in pubblico, spargimento di rifiuti, plagio), le quali sono da lui tutte negate, solo per vedere le sue negazioni ritorcersi contro di lui in prove ancora pi\u00f9 schiaccianti delle sue infrazioni. Questo testo fu direttamente influenzato da un sogno che Adamov fece.\nMeno note al pubblico sono le sue opere in prosa, che annoverano racconti brevi come \"Fin Ao\u00fbt\" (in \"Je... Ils...\", 1969). I loro temi girano intorno a soggetti come il masochismo, che l'autore considerava una \u00abimmunizzazione contro la morte\u00bb. Interessanti sono anche le sue traduzioni e adattamenti di opere straniere: \"La morte di Danton\" da Georg B\u00fcchner, \"Edoardo II\" da Christopher Marlowe, \"I piccoli borghesi\" di Maksim Gor'kij, \"Le anime morte\" di Gogol'.\nLa sua opera \u00e8 stata in gran parte raccolta in tre volumi di \"Th\u00e9\u00e2tre\" (1953, 1955, 1966). Le sue riflessioni e note sul teatro sono contenute nel volume \"Ici et maintenant\" (1964).\nAdamov si suicid\u00f2 prendendo una dose eccessiva di barbiturici nel 1970.\nSua moglie, Jacquie Adamov, il cui vero nome era Jacqueline Autrusseau-Adamian, era una giornalista e psicanalista francese. Nacque il 5 febbraio 1922 e mor\u00ec il 14 gennaio 2004 a Villejuif nel Val-de-Marne. Fu segretaria di redazione della rivista dell'\u00abInstitut fran\u00e7ais de psychanalyse\u00bb."}
{"id": "740268", "revid": "46931", "url": "https://it.wikipedia.org/wiki?curid=740268", "title": "Mehinako", "text": ""}
{"id": "740271", "revid": "124123", "url": "https://it.wikipedia.org/wiki?curid=740271", "title": "Armando Silli", "text": "Di professione odontoiatra, \u00e8 stato uno dei promotori dello scacchismo per corrispondenza in Italia.\nCarriera scacchistica.\nDopo avere iniziato a giocare a tavolino conseguendo il titolo di Candidato Maestro FSI, dedic\u00f2 tutte le proprie energie all'organizzazione del gioco per corrispondenza, dove pure raggiunse il titolo di Candidato Maestro.\nCome giocatore ha partecipato a vari campionati italiani, sia a tavolino che per corrispondenza.\nAttivit\u00e0 organizzativa.\nFu uno dei fautori dell'autonomia dell'ASIGC dalla FSI.\nAlla prima Assemblea dell'ASIGC autonoma (31 agosto 1969) ne venne eletto presidente, carica che mantenne fino al dicembre 1972, quando si dimise volontariamente, continuando comunque a far parte del Consiglio Direttivo. Riassunse la presidenza dell'ASIGC dal 1980 fino al marzo 1983, quando usc\u00ec anche dal Consiglio Direttivo.\nNel settembre 1970 fond\u00f2 il periodico \"Telescacco lampo\", organo sussidiario di \"Telescacco!\", allora ospitato dal mensile Scacco!, che cess\u00f2 le pubblicazioni quando \"Telescacco!\" divenne una rivista autonoma.\nIl suo nome \u00e8 legato al \"Sistema Silli\", da lui ideato per organizzare tornei per corrispondenza anche con centinaia di giocatori; il \"Sistema Silli\" \u00e8 ancora adesso utilizzato dall'ICCF."}
{"id": "740272", "revid": "46931", "url": "https://it.wikipedia.org/wiki?curid=740272", "title": "Nahukw\u00e1", "text": ""}
{"id": "740273", "revid": "1318658", "url": "https://it.wikipedia.org/wiki?curid=740273", "title": "Parco Indigeno dello Xingu", "text": "Il Parque Ind\u00edgena do Xingu (ex Parque Nacional Ind\u00edgena do Xingu; in italiano: \"Parco Indigeno dello Xingu\") \u00e8 una riserva territoriale creata per alcuni popoli indigeni e situata a nord dello Stato brasiliano del Mato Grosso nella zona del fiume Xingu. Fu creata nel 1961 per volere del presidente J\u00e2nio Quadros e risult\u00f2 la prima riserva indigena omologata dal governo brasiliano e la prima concreta applicazione del principio di riconoscimento delle terre indigene ai loro abitanti originali. I principali realizzatori del progetto furono Orlando (1914-2002), Cl\u00e1udio (1916-1998) e Leonardo Villas-B\u00f4as (1918-1961).\nTerritorio.\nL'area del parco, che conta pi\u00f9 di 27.000 chilometri quadrati (28.000 se si includono le terre indigene di Batovi e Wawi) \u00e8 situata in una zona amazzonica fluviale.\nNella regione, tutta pianeggiante, predomina la foresta, mentre i campi sono attraversati dai fiumi dello Xingu e dai suoi primi affluenti destri e sinistri. I fiumi principali sono: il Kuluene, il Tanguro, il Kurisevo e il Ronuro; il Kuluene viene denominato anche \"Xingu\" a partire dallo sbocco del Ronuro, nella zona conosciuta dagli indigeni col nome di M\u00ffren\u00e1. Gli affluenti sono i fiumi Sui\u00e1 Mi\u00e7u, Maritsau\u00e1 Mi\u00e7u, Auai\u00e1 Mi\u00e7u, Uai\u00e1 Mi\u00e7u e il Jarina, vicino alla cascata di Von Martius.\nStoria.\nAttualmente, vivono nell'area dello Xingu, circa 5.500 indigeni divisi in quattordici gruppi etnici differenti appartenenti alle quattro grandi famiglie linguistiche indigene del Brasile: lingue caribe, lingue arawak, lingue tupi, lingue j\u00ea. Molti centri di studi, come l'UNESCO, considerano questa area come il pi\u00f9 ricco mosaico linguistico puro del paese. Dopo la creazione del \"Parque Nacional do Xingu\", in seguito chiamato \"Parque Ind\u00edgena do Xingu\", nel 1961 Orlando Villas-B\u00f4as fu designato come l'amministratore generale del parco. Nell'esercizio di questa funzione, pot\u00e9 migliorare la condizione degli indios, nonch\u00e9 garantire la preservazione della fauna e della flora della regione e modernizzare i posti di assistenza. Ancora come amministratore del parco, Orlando Villas-B\u00f4as, favor\u00ec la realizzazione di studi di etnologia, etnografia e linguistica eseguiti da ricercatori non solo brasiliani ma anche di universit\u00e0 estere. Autorizzando la realizzazione di un documentario sulla vita degli indigeni, diede un contributo prezioso per la conoscenza della vita e l'organizzazione sociale e cerimoniale delle comunit\u00e0 indigene. Un altro contributo importante di Orlando all'etnologia fu il lavoro comune con il professor Roberto Baruzzi, della Escola Paulista de Medicina, con il quale collabor\u00f2 ad un progetto universitario, caratterizzato da aiuti e facilitazioni al popolo indigeno, come la vaccinazione in massa della popolazione xinguana.\nI maggiori ricercatori.\nFra i ricercatori che realizzarono studi nell'area del Parque Ind\u00edgena do Xingu, tramite l'incentivo e l'appoggio dei fratelli Villas B\u00f4as, ci sono: \nI gruppi etnici della riserva.\nNel parco sono presenti 14 gruppi etnici aventi tutti usi e costumi abbastanza simili, sebbene le lingue parlate siano nettamente differenti. I gruppi ospitati sono:"}
{"id": "740274", "revid": "242434", "url": "https://it.wikipedia.org/wiki?curid=740274", "title": "Riserva di Xing\u00fa", "text": ""}
{"id": "740275", "revid": "324090", "url": "https://it.wikipedia.org/wiki?curid=740275", "title": "Sk\u00e5netrafiken", "text": "Sk\u00e5netrafiken \u00e8 un'azienda di trasporto pubblico svedese che opera prevalentemente nella contea della Scania, penisola compresa tra l'\u00d8resund ed il Mar Baltico.\nEsercizio.\nL'azienda gestisce linee autobus urbane ed interurbane, ferroviarie e la filovia Landskrona-Stazione, unica linea esercitata con filobus dell'intera Svezia, inaugurata il 27 settembre 2003."}
{"id": "740276", "revid": "242434", "url": "https://it.wikipedia.org/wiki?curid=740276", "title": "Xing\u00fa Park", "text": ""}
{"id": "740277", "revid": "242434", "url": "https://it.wikipedia.org/wiki?curid=740277", "title": "Parque Nacional Ind\u00edgena do Xingu", "text": ""}
{"id": "740280", "revid": "287204", "url": "https://it.wikipedia.org/wiki?curid=740280", "title": "Parque Indigena do Xingu", "text": ""}
{"id": "740284", "revid": "1617722", "url": "https://it.wikipedia.org/wiki?curid=740284", "title": "Adenet le Roi", "text": "\u00c8 anche noto con i nomi di Roi Adam, Li Rois Adenes, Adan le Menestrel o Adam Rex Menestrallus. Il soprannome \"le Roi\" allude alla sua fama di \u00abre dei menestrelli\u00bb.\nVisse in varie corti, nel Brabante (di cui era nativo), in Francia, nelle Fiandre. Fu al servizio del duca di Brabante Enrico III, quindi di Guy de Dampierre a partire dal 1268. Nei suoi versi narr\u00f2 i suoi lunghi viaggi, fatti anche in Italia.\n\u00c8 l'autore di tre chansons de geste, tra cui \"Li roumans de Berte aus grans pi\u00e9s\" e \"Les enfances Ogier\" nel 1270, di romanzi d'avventure, nonch\u00e9 del lungo romanzo in ottosillabi \"Cl\u00e9omad\u00e9s\", il suo capolavoro."}
{"id": "740285", "revid": "2203133", "url": "https://it.wikipedia.org/wiki?curid=740285", "title": "Angola", "text": "LAngola (ufficialmente Repubblica di Angola) \u00e8 uno Stato situato sulla costa occidentale dell'Africa meridionale. \u00c8 il settimo stato africano per estensione e confina a nord con la Repubblica Democratica del Congo, a est con lo Zambia, a sud con la Namibia e a ovest si affaccia sull'oceano Atlantico. Fa parte del paese anche l'exclave di Cabinda situata al confine fra Repubblica Democratica del Congo e Repubblica del Congo. La capitale e maggiore citt\u00e0 \u00e8 Luanda.\nIl territorio dell'Angola \u00e8 abitato sin dal Paleolitico, e ha ospitato una gran variet\u00e0 di gruppi etnici, trib\u00f9 e regni. Lo stato nazionale dell'Angola ebbe origine dalla colonizzazione portoghese, iniziata con insediamenti costieri e trading post fondati nel XVI secolo. Nel XIX secolo gli insedianti europei iniziarono a stabilirsi nell'interno. La colonia portoghese che divenne poi l'Angola non ebbe i confini attuali fino al XX secolo, a causa della resistenza di gruppi come i Cuamato, i Kwanyama e i Bundas.\nDopo una lunga rivolta anti-coloniale, fu raggiunta l'indipendenza nel 1975 come Repubblica Popolare dell'Angola marxista-leninista, uno stato monopartitico sostenuto dall'Unione Sovietica e da Cuba. La guerra civile tra il Movimento Popolare di Liberazione dell'Angola al governo e gli insorgenti anti-comunisti dell'Unione Nazionale per l'Indipendenza Totale dell'Angola, sostenuti dagli Stati Uniti e dal Sudafrica, dur\u00f2 fino al 2002. Lo stato sovrano da allora \u00e8 divenuto una repubblica costituzionale presidenziale unitaria relativamente stabile.\nL'Angola possiede vaste riserve minerali e di petrolio, e la sua economia \u00e8 tra le pi\u00f9 velocemente in crescita del mondo, specialmente dalla fine della guerra civile. Tuttavia, lo standard di vita rimane basso per quasi tutta la popolazione, e la speranza di vita in Angola \u00e8 tra le pi\u00f9 basse nel mondo, mentre la mortalit\u00e0 infantile \u00e8 tra le pi\u00f9 alte. La crescita economica angolana non \u00e8 omogenea, con la maggior parte della ricchezza nazionale concentrata in un settore ridotto della popolazione.\nL'Angola \u00e8 uno stato membro dell'Organizzazione delle Nazioni Unite, dell'Opec, dell'Unione africana, della Comunit\u00e0 dei Paesi di lingua portoghese e della Comunit\u00e0 di sviluppo dell'Africa meridionale. Si tratta di uno stato fortemente multietnico, e la popolazione di 31,83 milioni di persone appartiene a diversi gruppi tribali, che fanno riferimento a tradizioni distinte. La cultura angolana riflette secoli di dominio portoghese, in particolare nella lingua e nella Chiesa cattolica.\nIl nome.\nll nome del paese deriva dal termine \"Ngola\", attributo di rispetto dei sovrani Ndongo corrispondente all'italiano \"maest\u00e0\". I portoghesi diedero questo nome ufficiale al paese nel XVI secolo proprio in onore di quei sovrani, loro fedeli alleati.\nStoria.\nStoria antica.\nL'area dell'attuale Angola fu abitata durante il paleolitico e il neolitico, come attestato dai resti trovati a Luanda, in Congo, e nel deserto del Namib. All'inizio della storia documentata arrivarono anche altri popoli e culture.\nI primi a stabilirsi furono i San. La situazione cambi\u00f2 all'inizio del VI secolo d.C., quando i Bantu, gi\u00e0 in possesso di tecnologia per la lavorazione dei metalli, la ceramica e l'agricoltura iniziarono a migrare dal nord. Quando raggiunsero l'attuale Angola, incontrarono i San e altri gruppi. L'istituzione dei Bantu ha richiesto molti secoli e ha dato origine a vari raggruppamenti che hanno assunto diverse caratteristiche etniche.\nLa prima grande entit\u00e0 politica della zona, nota alla storia come il Regno del Congo, apparve nel XIII secolo e si estendeva dal Gabon a nord al fiume Kwanza a sud, e dall'Atlantico a ovest fino al fiume Cuango a l'Est. La ricchezza del Congo proveniva principalmente dall'agricoltura. Il potere era nelle mani dei \"Mani\", aristocratici che occupavano posizioni chiave nel regno e che rispondevano solo all'onnipotente re del Congo. \"M'banza\" era il nome dato a un'unit\u00e0 territoriale amministrata e governata da un \"Mani\"; Mbanza Congo, la capitale, aveva una popolazione di oltre cinquantamila abitanti nel XVI secolo.\nIl Regno di Congo era diviso in sei province e comprendeva alcuni regni dipendenti, come quello di Ndongo, a sud. Il commercio era l'attivit\u00e0 principale, basata su un'agricoltura altamente produttiva e un crescente sfruttamento della ricchezza mineraria. Nel 1482, le caravelle portoghesi comandate da Diogo C\u00e3o arrivarono in Congo e nel 1484 esplorarono l'estrema costa nord-occidentale di quella che \u00e8 l'Angola. Seguirono altre spedizioni e presto furono stabiliti stretti rapporti tra i due stati. I portoghesi portarono armi da fuoco e molti altri progressi tecnologici, oltre a una nuova religione (il cristianesimo); in cambio, il re del Congo offr\u00ec molti schiavi, avorio e minerali.\nL'inizio della colonizzazione portoghese.\nLa venuta dei portoghesi in questo territorio \u00e8 molto remota, specialmente sulla costa, gi\u00e0 fiorente di traffici addirittura in epoca medievale. Nel 1483 si ha notizia di una prima penetrazione anche nell'entroterra. Inizialmente vi furono ostilit\u00e0 con i numerosi regni autoctoni presenti sul territorio, in particolare col regno del Congo, con quello di Ndongo e con quello di Benguela. Tuttavia gi\u00e0 nel XVI secolo si addivenne a lunghi periodi di pace, intervallati da guerre occasionali, dovute spesso a scontri di carattere personale tra i vari sovrani e governatori. In particolare il regno di Ndongo costitu\u00ec un'alleanza abbastanza stabile con i portoghesi, intrattenendo con essi un fiorente commercio di schiavi, molti dei quali furono trasportati in Brasile. Nel frattempo i portoghesi avviarono la costruzione di numerosi e floridi insediamenti nella regione, conquistando via via autonomia dalla madrepatria.\nIl consolidamento della colonizzazione portoghese.\nCon l'avvento del XVII secolo, una nuova trib\u00f9 si impose in parte del territorio angolano: la trib\u00f9 degli Imbangala. Queste genti erano caratterizzate da un notevole ardimento bellico e da una forte intraprendenza, sicch\u00e9 in breve tempo sottomisero molte altre trib\u00f9 dell'area, vendendo un'ingente quantit\u00e0 di schiavi ai portoghesi. Il governatore Luis Mendes de Vasconcelos, apprezzandone assai lo spirito combattivo, ne arruol\u00f2 buona parte nelle sue truppe. Si consolid\u00f2 cos\u00ec il fenomeno del meticciamento sia propriamente detto (incroci tra razze), sia spirituale (fusione di costumi e tradizioni), che fu sempre caratteristico dell'impostazione coloniale portoghese, al contrario ad esempio di quella britannica. Intanto i portoghesi dovettero fronteggiare l'intraprendenza della regina di Ndongo Nzinga, con cui parzialmente nel 1624 e definitivamente nel 1639, furono firmati trattati di pace e cooperazione. Un altro problema che la colonia portoghese dovette presto affrontare fu il tentativo di penetrazione effettuato dagli olandesi della Compagnia delle Indie Occidentali. Tuttavia nella seconda met\u00e0 del secolo i portoghesi, guidati dal condottiero Salvador Correia de Sa, riuscirono a scongiurare il pericolo.\nL'organizzazione moderna della colonia.\nIl XVIII e il XIX secolo coincisero con una pi\u00f9 precisa organizzazione amministrativa e giuridica della colonia. Se continuarono sovente conflitti interni tra gli esponenti delle varie trib\u00f9, \u00e8 anche vero che inizi\u00f2 a delinearsi una pi\u00f9 chiara struttura socio-politica del paese, con una sempre pi\u00f9 marcata suddivisione dei compiti amministrativi e militari. L'attivit\u00e0 economica pi\u00f9 prospera rimase il commercio degli schiavi (pur abolito nel 1830), che si protrasse fino a tutto l'Ottocento, finch\u00e9 l'ormai consolidata rivoluzione industriale, permise alle potenze pi\u00f9 avanzate di fare a meno di questa forza lavoro. I portoghesi aspirarono nella seconda met\u00e0 dell'Ottocento a riunire i loro dominii di Angola e Mozambico, ma l'azione di Cecil Rhodes imped\u00ec questo sogno coloniale.\nIl dominio portoghese nel XX secolo fu caratterizzato da grandi iniziative economiche e infrastrutturali, tra cui la costruzione di imponenti ferrovie. Furono altres\u00ec sviluppate estese piantagioni molto produttive, che contribuirono all'affermazione del Portogallo come potenza di un certo peso mondiale.\nVerso l'indipendenza.\nDopo la seconda guerra mondiale, il Portogallo, governato sin dagli anni trenta da Ant\u00f3nio de Oliveira Salazar, si oppose strenuamente al concetto di decolonizzazione. Secondo il pensiero politico di Salazar infatti, la decolonizzazione avrebbe creato semplici avamposti economico-politici per le potenze uscite vincitrici dalla seconda guerra mondiale: gli Stati Uniti attraverso le multinazionali economiche, l'URSS attraverso le multinazionali politiche. Un graduale e costante processo di evoluzione politica con una partecipazione attiva delle popolazioni nere al sistema coloniale avrebbe invece permesso il vero sviluppo socio-economico dell'Africa.\nTuttavia apparve sempre pi\u00f9 oneroso il mantenimento delle colonie e verso la fine degli anni cinquanta nacquero altres\u00ec vari movimenti indipendentisti pi\u00f9 o meno collegati ad analoghi movimenti esteri, finanziati dalle due superpotenze. In particolare due movimenti si fecero strada: il Movimento Popolare di Liberazione dell'Angola (MPLA), fondato nel 1956 e appoggiato dall'URSS, che addirittura organizz\u00f2 scuole e universit\u00e0 a Mosca per formare i capi; l'Unione Nazionale per l'Indipendenza Totale dell'Angola (UNITA), guidata da Jonas Savimbi, sostenuto inizialmente dalla Cina, si avvicin\u00f2 in seguito agli Stati Uniti. Il Fronte di Liberazione Nazionale dell'Angola (FNLA) guidato da Holden Roberto, inizialmente consistente, perse via via di importanza.\nLa lotta armata tra le varie fazioni e il governo portoghese divenne infuocata negli anni settanta. Nel 1974, in seguito alla Rivoluzione dei Garofani in Portogallo, cessarono le ostilit\u00e0 e venne instaurato un governo di coalizione fra i movimenti indipendentisti, che ebbe per\u00f2 breve durata. L'11 novembre 1975 il Portogallo riconobbe l'indipendenza del paese; il MPLA proclam\u00f2 la Repubblica Popolare dell'Angola, mentre il FNLA e l'UNITA proclamarono nelle zone da loro controllate una repubblica separata con capitale Huambo. Il MPLA prevalse sugli altri due movimenti e nel febbraio 1976 le sue truppe conquistarono Huambo.\nLa guerra civile.\nAgostinho Neto, capo dell'MPLA, divenne il primo presidente (1975) del paese e tale rimase fino alla morte (1979), allorch\u00e9 gli successe Jos\u00e9 Eduardo dos Santos. Dal luglio 1975 il paese fu afflitto da una lunga guerra civile nella quale erano in campo non solo contrasti etnici e interni ma forze straniere interessate alle risorse (petrolio e diamanti in particolare) dell'Angola e alla sua posizione strategica.\nL'MPLA, movimento marxista-leninista che organizz\u00f2 un sistema politico monopartitico appoggiato da Cuba e dall'Unione Sovietica, e l'UNITA, sostenuta da Stati Uniti e Sudafrica, ingaggiarono una lotta senza esclusione di colpi. Il conflitto, iniziato nel novembre del 1975 con l'invasione dell'Angola da parte del Sudafrica dell'apartheid, vide l'intervento di migliaia di soldati cubani Operaci\u00f3n Carlota e si protrasse per anni, decimando la popolazione inerme. Si giunse infine alla firma di un accordo di pace, voluto dalle potenze straniere dopo la sconfitta del Sudafrica a Cuito Canavale e i cambiamenti nello scenario internazionale, siglato nel dicembre del 1988 a New York.\nNel 1991 furono firmati gli accordi di Bicesse e le truppe straniere si ritirarono. Nel 1992 si tennero le elezioni presidenziali multipartitiche, che videro la vittoria del MPLA. Jos\u00e9 Eduardo dos Santos, che come detto era successo a Neto nel 1979 alla guida assoluta del paese e del partito, fu confermato nella carica. A differenza del FNLA, l'UNITA, guidata da Jonas Savimbi, non accett\u00f2 l'esito elettorale e il paese entr\u00f2 in una nuova fase di guerra civile.\nIl 20 novembre 1994 a Lusaka, in Zambia, nel contesto del cosiddetto protocollo di Lusaka venne stipulato un nuovo accordo di pace che prevedeva la reintegrazione dei ribelli nel governo nazionale e nelle forze armate. Nell'aprile 1997 venne creato un governo di unit\u00e0 nazionale dal quale l'UNITA venne per\u00f2 espulsa l'anno seguente in seguito alla ripresa delle azioni di guerriglia.\nNel ventunesimo secolo.\nCessando la guerra fredda e crollando l'Unione Sovietica, il presidente Dos Santos, al potere dal 1979, aveva nel frattempo ribaltato completamente la propria politica. Se in politica interna rimodern\u00f2 le istituzioni, depurandole dal passato marxismo, in politica estera instaur\u00f2 una solida alleanza con Stati Uniti, Gran Bretagna e Portogallo. In particolare sono da segnalare le prese di posizione costantemente favorevoli alle guerre intraprese dagli Stati Uniti in Afghanistan e Iraq. L'UNITA si trov\u00f2 spiazzata da questo nuovo atteggiamento e si ridusse cos\u00ec a un gruppo paramilitare allo sbando. Il Consiglio di sicurezza delle Nazioni Unite vot\u00f2 sanzioni contro l'UNITA stessa (28 agosto 1997) e nel 1999 le unit\u00e0 militari angolane sferrarono un duro colpo ai ribelli riprendendo il controllo delle principali citt\u00e0 delle zone controllate dall'UNITA. Savimbi dichiar\u00f2 allora un'ennesima lotta di guerriglia che dilani\u00f2 il paese provocando un milione e mezzo di morti e centinaia di migliaia di senzatetto. Le ostilit\u00e0 proseguirono fino alla morte di Savimbi (primavera 2002), allorch\u00e9 i ribelli deposero le armi dopo la garanzia di un'amnistia generale e dell'integrazione nelle forze armate ufficiali.\nGli anni ininterrotti di guerra civile rendono pi\u00f9 difficoltoso il percorso di sviluppo del paese; tra le varie difficolt\u00e0, \u00e8 da citare quella delle migliaia di persone che hanno abbandonato i loro villaggi a causa dei conflitti. Dos Santos ha puntato su un legame sempre pi\u00f9 stretto con la vecchia madrepatria portoghese, suggellato dal sontuosissimo matrimonio celebrato nel 2004 a Luanda tra una figlia di Dos Santos, Tchiz\u00e9, e il magnate portoghese Hugo Pego. L'Angola \u00e8 membro dell'ONU, dell'Unione Africana, della Comunit\u00e0 dei Paesi di Lingua Portoghese (CPLP), della Southern African Development Community (SADC) e dell'Organizzazione Mondiale del Commercio; \u00e8 inoltre associata all'Unione europea. L'8 novembre 2008 l'Angola si schiera a fianco delle truppe della Repubblica Democratica del Congo nei pressi di Goma, per far tornare la stabilit\u00e0 nell'Africa centrale, dilaniata dal Conflitto del Kivu.\nGeografia.\nCon un'area di 1 246 700 km\u00b2, l'Angola \u00e8 il ventitreesimo paese pi\u00f9 esteso del mondo. \u00c8 vasto approssimativamente come il Mali e circa quattro volte pi\u00f9 esteso dell'Italia. Il paese possiede 1 600 km di costa atlantica. La capitale, Luanda, sorge sulla costa nella parte nord occidentale del paese.\nMorfologia.\nIl territorio angolano \u00e8 caratterizzato da una fascia di altopiani, il pi\u00f9 vasto dei quali \u00e8 quello di Bi\u00e9, che lo attraversa da nord a sud. L'altitudine media \u00e8 compresa fra i 700 e i 1000 m s.l.m.; sul lato occidentale l'altopiano \u00e8 delimitato da una dorsale montuosa che raggiunge l'altitudine massima con il Morro de Moco (2 620 m). In direzione della costa la scarpata \u00e8 brusca e digrada rapidamente verso la stretta fascia delle pianure costiere, larga dai 50 ai 100 km.\nSul lato orientale, verso l'interno del continente, gli altopiani digradano dolcemente verso il bacino dello Zambesi. Il territorio \u00e8 caratterizzato da vaste savane, dove si concentra gran parte della popolazione data la ricchezza di terreni fertili e le buone condizioni climatiche. Nella parte sudorientale vi \u00e8 un'area arida in direzione del deserto del Kalahari; fanno eccezione le vallate dei fiumi Cuando, Cunene e Cubango sulle rive dei quali vi sono terreni coltivabili o sfruttabili per l'allevamento. Altre montagne importanti sono la Serra da neve (2 490 m) e la Serra chilengue.\nIdrografia.\nI fiumi principali sono il M'Bridge e il Kwanza, che si gettano nell'Oceano Atlantico; il Cuango e il Cassai, che tributano a nord al fiume Congo.\nClima.\nGrazie all'altitudine, il clima \u00e8 tutto sommato temperato. Le temperature medie si aggirano sulla costa intorno a 16 \u00b0C in inverno e a 21 \u00b0C in estate. La piovosit\u00e0 non \u00e8 ingente, ma ben distribuita (374 mm annui per 31 giorni nella zona di Luanda).\nSociet\u00e0.\nDemografia.\nLa popolazione mantiene un tasso di crescita abbastanza elevato, anche grazie alla lotta all'AIDS, non pi\u00f9 cos\u00ec diffuso come in altri stati africani. La popolazione angolana \u00e8 quasi sestuplicata nell'ultimo mezzo secolo, passando dai 5 milioni scarsi del 1960 ai 29,4 milioni circa del ventunesimo secolo, secondo i dati dell'United States Census Bureau. La speranza di vita rimane tuttavia ancora molto bassa per via di guerre intestine al Paese; gran parte della popolazione \u00e8 analfabeta.\nEtnie.\nLe principali etnie, che fanno parte dei gruppi neri bantu, compongono il 98% della popolazione angolana, seguono i mulatti con l'1,5% e i gruppi bianchi (perlopi\u00f9 di origine portoghese) con lo 0,5%.\nLingue.\nIl portoghese \u00e8 la lingua ufficiale dell'Angola ed \u00e8 la lingua materna del 30% della popolazione. Esistono per\u00f2 alcune lingue nazionali parlate nel Paese. Secondo il censimento realizzato nel 2014 il portoghese \u00e8 la lingua o una delle lingue parlate in casa per il 71,2% degli angolani.\nLa lingua nazionale con pi\u00f9 parlanti \u00e8 l'umbundu, parlata dagli ovimbundu nella regione del centro-sud. \u00c8 lingua materna di circa un terzo degli angolani.\nIl kimbundu \u00e8 la seconda lingua nazionale pi\u00f9 parlata, circa dalla quarta parte della popolazione, gli ambundu, che vivono nel centro nord. \u00c8 una lingua di grande rilevanza essendo la lingua antica della capitale e dell'antico Regno di Ndongo. Ci sono state molte interferenze lessicali con il portoghese.\nIl kikongo, parlato al nord, ha diversi dialetti. Era la lingua dell'antico Regno di Congo e dopo la migrazione postcoloniale al Sud ha dei parlanti anche a Luanda. In questa regione, in provincia di Cabinda, si parla anche il fiote e l'ibinda. Il chocu\u00e9 \u00e8 la lingua dell'Est per eccellenza. Al Sud si parlano anche altre lingue del gruppo khoisan, parlate da piccoli gruppi.\nReligioni.\nIl governo riconosce come religioni del paese il Cattolicesimo e l'Animismo. In Angola esistono invece tantissime religioni organizzate in chiese o forme analoghe. Dati certi relativi al numero di fedeli non esistono, ma la maggior parte della popolazione angolana \u00e8 di religione cattolica (almeno la met\u00e0), o cristiana di altre confessioni: ci sono infatti anche protestanti, battisti, metodisti e calvinisti. L'Animismo \u00e8 professato dal 30% della popolazione. \u00c8 significativa anche la presenza di persone che non professano alcuna religione (atei), il fenomeno \u00e8 dovuto anche all'influenza del marxismo-leninismo professato nella prima fase postcoloniale. Solo l'1-2% della popolazione professa l'Islam, in particolare di confessione sunnita. Durante la guerra civile, molte persone si sono avvicinate ad un credo religioso o hanno rafforzato la loro fede. Sono presenti anche numerose sette di matrice brasiliana, che per\u00f2 sono illegali e vengono quindi perseguite dallo Stato.\nPolitica.\nIl governo angolano \u00e8 composto da tre rami: esecutivo, legislativo e giudiziario. L'esecutivo \u00e8 esercitato dal governo ed \u00e8 composto dal presidente, i vice-presidenti e il Consiglio dei ministri.\nIl potere legislativo \u00e8 rivestito dal parlamento unicamerale da 220 membri, l'Assemblea Nazionale, eletta tramite collegi provinciali e nazionali. Da decenni, il potere \u00e8 comunque concentrato nella presidenza.\nLa Costituzione dell'Angola (Constitui\u00e7\u00e3o de Angola) risale al 21 gennaio 2010.\nDopo 38 anni di dominio, nel 2017 il presidente Jos\u00e9 Eduardo dos Santos si dimise dalla guida del Movimento Popolare di Liberazione dell'Angola (MPLA). Il leader del partito vincitore alle elezioni parlamentari dell'agosto 2017 divenne il nuovo presidente dell'Angola. Il MPLA scelse l'ex ministro della Difesa Jo\u00e3o Louren\u00e7o come successore di Santos.\nIn quella che \u00e8 stata descritta come epurazione politica per consolidare il proprio potere e ridurre l'influenza della famiglia Dos Santos, Louren\u00e7o licenzi\u00f2 subito il capo della polizia nazionale Ambr\u00f3sio de Lemos, e il capo dei servizi di intelligence, Apolin\u00e1rio Jos\u00e9 Pereira, entrambi considerati alleati dell'ex presidente Dos Santos. Rimosse anche Isabel dos Santos, figlia dell'ex presidente, dalla posizione al vertice della compagnia petrolifera statale Sonangol.\nOrdinamento dello stato.\nSuddivisione amministrativa.\nL'Angola \u00e8 suddivisa in 18 province (\"Prov\u00edncias\"), suddivise a loro volta in 173 municipalit\u00e0 (\"Munic\u00edpios\") e 618 comuni (\"Comunas\").\nElenco delle province:\nUniversit\u00e0.\nNell'ambito universitario ricordiamo l'Universidade Agostinho Neto, fondata il 21 agosto 1962.\nEconomia.\nIl principale partner economico \u00e8 la Cina, che ha concluso accordi con l'Angola per lo sfruttamento delle sue risorse energetiche, inviando operai in grandi quantit\u00e0; in cambio, l'Angola ha beneficiato della costruzione di infrastrutture (ad esempio, gli stadi della Coppa d'Africa di calcio) e ricevuto ingenti quantit\u00e0 di denaro che hanno determinato il pi\u00f9 alto tasso di crescita fra i paesi africani degli ultimi anni. Inoltre la Cina ha intenzione di costruire una ferrovia transcontinentale che collegher\u00e0 i giacimenti angolani con le coste africane dell'Oceano Indiano. Significativa \u00e8 la trasformazione urbanistica della capitale Luanda. Nel 2009 sono stati creati in Angola 330 000 nuovi posti di lavoro. La povert\u00e0 in Angola \u00e8 scesa dal 63% del 2002 al 38% del 2009.\nSettore primario.\nAnche a causa della lunga guerra civile, meno del 3% delle terre potenzialmente arabili sono coltivate. A parte le poco produttive colture di sussistenza, esistono alcune piantagioni fiorenti di caff\u00e8, che sono state vendute a privati, tornando ad essere produttive dopo lunghi periodi di abbandono. Da segnalare anche la pesca, che frutta annualmente circa 250 000 t di pescato. L'Industria mineraria dell'Angola \u00e8 invece di grande potenziale economico.\nSettore terziario.\nI principali rapporti economici si hanno con Cina, Sudafrica, Portogallo, Stati Uniti d'America e Brasile.\nCompagnie aeree.\nLa compagnia di bandiera \u00e8 la TAAG Angola Airlines con sede a Luanda. La flotta conta 17 aeromobili. Le rotte servite sono sia nazionali che internazionali. La societ\u00e0 \u00e8 100% a capitale pubblico.\nUna compagnia commerciale, la Aero Tropical, operativa nel settore del trasporto merci; attiva tra il 1996 ed il 1999, anch'essa aveva base a Luanda.\nAmbiente.\nLa rete delle aree naturali protette in Angola occupa complessivamente una superficie di 87 000 km\u00b2, corrispondenti al 6,97 % della superficie complessiva del paese. Ne fanno parte 8 parchi nazionali, 1 parco naturale regionale, 2 riserve naturali integrali e 2 riserve naturali parziali.\nCultura.\nArte.\nIn ambito artistico da ricordare la produzione ebanistica e di utensileria, nonch\u00e9 la pittura.\nPatrimoni dell'umanit\u00e0.\nUn sito dell'Angola \u00e8 entrato nella Lista dei patrimoni dell'umanit\u00e0 dell'UNESCO: si tratta del Mbanza Congo, vestigia della capitale dell'antico Regno del Congo (2017).\nLetteratura.\nFra gli scrittori pi\u00f9 noti della letteratura angolana:\nMusica.\nGenere musicale e stile di danza tipico \u00e8 rappresentato dalla kizomba. In ambito musicale possiamo ricordare, tra gli altri, i cantanti Yuri da Cunha e Aline Fraz\u00e3o.\nAngola nello spazio.\nIl 26 dicembre 2017 viene lanciato AngoSat 1, primo satellite angolano.\nSport.\nCalcio.\nL'8 ottobre del 2005 la nazionale di calcio angolana si \u00e8 qualificata ai Campionati mondiali di calcio di Germania 2006, prima e unica partecipazione ad un torneo della FIFA. La massima serie del calcio angolano \u00e8 la Girabola.\nNel gennaio del 2010 l'Angola ha ospitato la Coppa delle Nazioni Africane 2010 che, nell'occasione, ha visto il trionfo dell'Egitto.\nPallacanestro.\nLa nazionale di pallacanestro dell'Angola \u00e8 una delle migliori rappresentative africane: dall'edizione di Barcellona 1992 a quella di Pechino 2008 \u00e8 stata una presenza fissa alle olimpiadi (a Londra 2012 partecip\u00f2 soltanto con la squadra femminile), ha preso parte a cinque edizioni dei mondiali e ha vinto in undici occasioni i campionati africani maschili di pallacanestro, compresi quelli giocati in casa nel 2007.\nAltri sport.\nDa ricordare inoltre l'importante affermazione di Elizandra Wassuca, campionessa del mondo di Jiu-Jitsu \nRicorrenza nazionale.\nAltre ricorrenze nazionali.\n17 settembre, Fundador da Na\u00e7\u00e3o e Dia dos Her\u00f3is Nacionais: celebrazioni della nascita di Agostinho Neto\nTradizioni.\nLe tradizioni risultano dalla felice fusione, avvenuta sin dal Cinquecento, dei costumi portoghesi con quelli dei locali regni, specialmente del regno ndongo; ne \u00e8 risultato quello che \u00e8 noto come \"costume afroportoghese\".\nInoltre, l'Angola \u00e8 famosa per la danza Semba, nonch\u00e9 successivamente della kizomba, un nuovo \"genere musicale\" nato dalla fusione tra Zouk e Semba dove l'insieme di passi (chiamati appunto \"passadas\") sono gli stessi del Semba ma eseguiti con una diversa \"attitudine\".\nGastronomia.\nLa cucina angolana ha risentito della cucina portoghese per via dell'influenza coloniale del passato; tra gli ingredienti, uno dei pi\u00f9 utilizzati \u00e8 l'olio di palma.\nMiss Universo 2011.\nNel 2011 Leila Lopes, gi\u00e0 Miss Angola 2011, \u00e8 stata incoronata Miss Universo 2011."}
{"id": "740286", "revid": "118834", "url": "https://it.wikipedia.org/wiki?curid=740286", "title": "Myntha", "text": ""}
{"id": "740287", "revid": "1833487", "url": "https://it.wikipedia.org/wiki?curid=740287", "title": "Piccelatiegli", "text": "Descrizione e ricettario.\nI piccelatiegli o susci sono una pietanza salata natalizia tipica del Basso Lazio, dei comuni di Castelforte e Santi Cosma e Damiano.\nIl nome susci viene dal termine dialettale \"susciare\", che significa \"soffiare\": si consumano, infatti bollenti e si soffia per freddarli.\nSono una pietanza di origine povera; il fatto che contengano elementi \"di pregio\" come delle spezie \u00e8 da mettere in relazione alla loro funzione natalizia.\nLa pasta \u00e8 a base di farina, sale e lievito come per la preparazione della pizza, ma viene utilizzato, in sostituzione dell'acqua, succo d'arancia o vino bianco (ad esempio moscato). All'impasto vengono aggiunte spezie da dosare in base al proprio gusto che danno la \"personalit\u00e0\" del piatto: cannella, chiodi di garofano.\nLa pasta viene impastata fino a diventare omogenea. Viene suddivisa in piccole porzioni che vengono distese schiacciandole delicatamente e facendole roteare sul piano di lavoro fino a diventare dei cilindri irregolari di circa un centimetro e mezzo di diametro e di lunghezza venticinque centimetri circa.\nQuesti cilindri vengono immersi completamente nell'olio bollente, tipicamente extravergine d'oliva. Nel calarli nella pentola, tenendoli da una estremit\u00e0, si impone loro la forma che dovranno assumere: a spirale, a S ecc.\nQuando sono ben dorati in superficie vanno estratti dal tegame e posti su materiale assorbente se si vuole eliminare l'olio. Si mangiano appena la loro temperatura arriva a livelli accettabili, da cui appunto il nome \"susci\".\nAppartengono alla stessa famiglia dei Churros spagnoli (che invece sono dolci) e in generale degli stuzzichini fritti popolari, comuni in tutta Europa."}
{"id": "740294", "revid": "1318658", "url": "https://it.wikipedia.org/wiki?curid=740294", "title": "Chiese rupestri di Ivanovo", "text": "Le chiese rupestri di Ivanovo (in bulgaro \u0418\u0432\u0430\u043d\u043e\u0432\u0441\u043a\u0438 \u0441\u043a\u0430\u043b\u043d\u0438 \u0446\u044a\u0440\u043a\u0432\u0438, \"Ivanovski skalni tsarkvi\") sono un gruppo di chiese, cappelle e monasteri scavati nella solida roccia e assolutamente diversi da ogni altro complesso monasteriale della Bulgaria; esse si trovano vicino al villaggio di Ivanovo, 20 chilometri a sud della citt\u00e0 di Ruse, sugli alti argini rocciosi del fiume Rusenski Lom, 32 m al di sopra del fiume. Il complesso \u00e8 famoso per i suoi splendidi e ottimamente conservati affreschi medievali.\nStoria.\nLe grotte della regione sono state abitate da monaci fin dal 1320, quando il complesso venne fondato dal Patriarca di Bulgaria Joachim, fino al XVII secolo. Nel sito essi scavarono chiese, cappelle e celle nella roccia. Al picco pi\u00f9 alto della storia del monastero vi erano circa 40 chiese, con circa altri 300 edifici annessi, la maggior parte dei quali non si \u00e8 conservato fino ai giorni nostri.\nSovrani del Secondo impero bulgaro come Ivan Alessandro e Ivan Asen II fecero frequenti donazioni al complesso monasteriale, come testimoniato dai ritratti dei donatori presenti in alcune delle chiese. Altri patroni comprendono nobili della capitale Veliko T\u0103rnovo, con cui il monastero aveva stretti rapporti durante il XIII e XIV secolo.\nIl complesso fu un centro di esicasmo in Bulgaria durante il XIV secolo e continu\u00f2 ad esistere anche nei primi anni di dominio ottomano sulla regione, anche se lentamente decadde. Il complesso monasteriale deve molto della sua fama agli affreschi del XIII e XIV secolo, conservatisi in 5 delle chiese sopravvissute ai secoli, ritenuti un meraviglioso esempio di arte bulgara medievale.\nGli edifici.\nFra gli edifici ricordiamo la cappella dell'Arcangelo Michele (la \"chiesa sepolta\"), il Battistero, la cappella Gospodev Dol, la chiesa di San Teodoro (la \"chiesa demolita\") e la chiesa della Santa Madre di Dio, in cui si trovano i murali probabilmente pi\u00f9 famosi, ritenuti come i l'esempio pi\u00f9 rappresentativo di arte bizantina durante il periodo dei Paleologi.\nNegli edifici si sono conservate anche molte antiche iscrizioni, compresa la famosa iscrizione del monaco Ivo Gramatik del 1308-1309.\nNel 1979 le chiese rupestri di Ivanovo sono state inserite nell'elenco dei Patrimoni dell'umanit\u00e0 dell'UNESCO."}
{"id": "740302", "revid": "767487", "url": "https://it.wikipedia.org/wiki?curid=740302", "title": "Charlotte A\u00efss\u00e9", "text": "Biografia.\nFiglia di un capo circasso, il cui palazzo venne saccheggiato dai Turchi, all'et\u00e0 di quattro anni fu venduta da un mercante di schiavi al conte Charles de Ferriol, uomo corrotto, ambasciatore di Francia a Costantinopoli, che la allev\u00f2 con cura destinandola ai suoi piaceri, e che la port\u00f2 in Francia. Venne educata a Parigi dalla cognata di Ferriol insieme ai propri figli, Charles-Augustin de Ferriol d'Argental e Pont de Veyle. La sua posizione sociale, alcune avventure romanzesche e le sue intense passioni le diedero la celebrit\u00e0 nel XVIII secolo, tanto da attirare le attenzioni del reggente Filippo II di Borbone-Orl\u00e9ans, le cui offerte lei ebbe la forza d'animo di rifiutare. Ebbe un legame profondo e duraturo con il Chevalier d'Aydie, dal quale ebbe una figlia.\nLe lettere.\nLe \"Lettres de Mlle A\u00efss\u00e9\" furono pubblicate nel 1787 con note di Voltaire e poi ristampate varie volte nel corso del XIX secolo per via dell'elevata sensibilit\u00e0 da esse attestate: si segnalano le edizioni effettuate nel 1846 da Jules Ravenel con una nota di Charles Augustin de Sainte-Beuve, e nel (1873) da Eugene Asse. Queste lettere, scritte negli ultimi anni della sua vita e indirizzate all'amica Madame Calandrini, contengono molte informazioni importanti su celebrit\u00e0 contemporanee, specialmente su Madame du Deffand e Madame de Tencin, ma sono soprattutto interessanti per il ritratto che offrono della tenerezza e della fedelt\u00e0 della scrittrice. Mademoiselle A\u00efsse ha ispirato tre testi teatrali, a opera di Alexandre de Lavergne e P. Woucher (1854), di Louis Bouilhet (1872) e di Dejoux (1898).\nLa storia di A\u00efss\u00e9 e del conte di Ferriol ispir\u00f2 inoltre la \"Histoire d'une Grecque moderne\" dell'abb\u00e9 Pr\u00e9vost."}
{"id": "740309", "revid": "767487", "url": "https://it.wikipedia.org/wiki?curid=740309", "title": "Guillaume Alexis", "text": "Biografia.\nSe ne ignorano le date esatte di nascita e di morte. Nel 1486 egli si rec\u00f2 in pellegrinaggio a Gerusalemme e vi cadde, si dice, vittima della persecuzione ottomana. \nDi lui abbiamo, tra le altre opere, il \"Blason des fausses amours\" (Parigi, 1493), raccolta di racconti in versi tenuta in gran considerazione da Jean de La Fontaine.\nOpere.\nGuillaume Alexis era un poeta dallo stile molto vivace, che la critica moderna lo annovera tra i successori di Fran\u00e7ois Villon.\nDi lui sono note le seguenti opere:"}
{"id": "740311", "revid": "287204", "url": "https://it.wikipedia.org/wiki?curid=740311", "title": "Societ\u00e0 Sportiva Bellona", "text": "La Societ\u00e0 Sportiva Bellona \u00e8 stata una squadra italiana di calcio a 5 con sede a Bellona, in provincia di Caserta.\nStoria.\nFondata nel 1985, tredici anni pi\u00f9 tardi assorbe il Real Capua Calcio a 5, ereditandone il titolo sportivo. La societ\u00e0 ha disputato il suo primo campionato di Serie A nella stagione 2000-01 giungendo dodicesima con 35 punti. Nella successiva annata (2001-02) \u00e8 giunta quattordicesima con 24 punti, retrocedendo ai Play-out. Dalla successiva stagione 2002-03 disputa la Serie A2, arrivando immediatamente a rigiocarsi l'accesso alla massima divisione, ma nella finale dei play-off per la Serie A viene sconfitto dall' per 3-2 6-2. Nel 2006 cambia denominazione in \"Societ\u00e0 Sportiva Virtus Benevento Calcio a Cinque\": la squadra giunge ultima nel girone B di serie A2, retrocedendo in serie B. La societ\u00e0 tuttavia non presenter\u00e0 domanda di iscrizione al campionato successivo, realizzando una sinergia con il che prevede il trasferimento della squadra partenopea a Benevento, lo scioglimento della squadra locale e l'ingresso in societ\u00e0 dei dirigenti di quest'ultima."}
{"id": "740313", "revid": "183114", "url": "https://it.wikipedia.org/wiki?curid=740313", "title": "Denis Amiel", "text": "Biografia.\nOttenne il suo primo successo nel 1912, con la commedia di impronta veristica, intitolata \"Pr\u00e8s de lui\", messa in scena da Antoine al \"Th\u00e9\u00e0tre libre\".\nL'autore per\u00f2 percorse un cammino artistico molto variegato e, nel giro di un decennio, espresse il suo talento legandosi al teatro dell'\"inespresso\" o del \"silenzio\", i cui elementi e i cui caratteri principali furono la reazione all'eccesso di eloquenza contenutistica e linguistica, sostituita da una maggiore riduzione verbale, dall'incremento delle allusioni, dalla focalizzazione delle ritrosie e delle rassegnazioni. Tutti questi ingredienti ruotarono attorno al perno centrale, costituito dalla incomunicabilit\u00e0 umana.\nL'opera, che meglio di altre, simboleggia questa corrente artistica, fu \"La sorridente signora Beudet\" (1921), nella quale lo strumento espressivo pi\u00f9 usato furono gli accenni, e che descrisse le forti delusioni di una moglie scontenta, che una volta giunta in prossimit\u00e0 del suicidio, scopre una dedizione e una devozione imprevedibili da parte del marito.\nTra le opere successive, un buon esito lo produsse \"Il signore e la signora tal dei tali\" (1925), che riporta alla luce quei moti dell'animo misconosciuti e sfuggenti."}
{"id": "740316", "revid": "1543377", "url": "https://it.wikipedia.org/wiki?curid=740316", "title": "Cacciatori di diamanti", "text": "Cacciatori di diamanti (\"The Diamond Hunters\") \u00e8 un romanzo d'avventura dello scrittore Wilbur Smith pubblicato nel 1971. Il libro ha avuto un adattamento cinematografico, nel film \"The Kingfisher Caper\" del 1975, e uno televisivo, nella miniserie \"The Diamond Hunters\" del 2001. \nTrama.\nBenedict, Tracey e Johnny crescono come fratelli nella regione arida del Namaqualand, in Sudafrica, a diretto contatto con la natura e sotto la custodia del Vecchio Jacobus Van der Byl. Un giorno per\u00f2 quest'ultimo rivela a Johnny che solo i primi due sono suoi figli naturali e che lui invece \u00e8 stato adottato. Il giovane allora cerca di fare il possibile per conquistarsi comunque l'affetto e l'ammirazione del Vecchio. Il rapporto con Benedict rimane fraterno, almeno fino a quando un'enorme fortuna diamantifera trovata da Jacobus non lo corrompe. Benedict si trasforma immediatamente in un avido affarista che teme la competizione con Johnny, il quale si dimostra pi\u00f9 in gamba di lui primeggiando sia negli studi che nello sport. Tuttavia Johnny pu\u00f2 contare sulla vicinanza di Tracey, che senza esitazioni si schiera sempre dalla sua parte. I due ragazzi hanno un rapporto speciale, tanto da attirare l'attenzione del Vecchio, che decide di spedire Johnny in collegio. Diversi anni dopo, Johnny viene richiamato da Jacobus per dirigere la \"Van der Byl Diamond Company\", mentre Benedict, dimostratosi incapace, si trasferisce a Londra ad occuparsi di affari minori. Johnny viene avvertito del matrimonio di Tracey con un giovane scelto per lei dal padre e, al banchetto nuziale, le promette sostegno in qualunque momento. Deluso, Johnny decide di sposare l'avida ed eccentrica Ruby Grange. Ben presto per\u00f2 Tracey scopre le tendenze omosessuali del marito ed entra in uno stato di profonda depressione. Johnny si precipita da lei ad aiutarla. Nel frattempo, Jacobus scopre di essere malato e poco prima di morire scrive un testamento con il quale divide le quote azionarie della \"Van der Byl\" in modo equo tra Benedict, Tracey e Johnny. Jacobus in realt\u00e0 prova una profonda ostilit\u00e0 nei confronti di Johnny, che considera responsabile della rovina di entrambi i suoi figli, per motivi diversi, e gli lascia un terzo delle azioni solo perch\u00e9 l'azienda naviga ormai in cattive acque e vuole che Johnny ne paghi tutte le conseguenze. Il testamento \u00e8 quindi un'arma per Benedict per sfogare la gelosia verso il fratellastro, \"colpevole\" di aver avuto pi\u00f9 successo di lui. Nell'aspra battaglia si inserisce l'amore, atteso per tanti anni e ormai non pi\u00f9 celato, di Tracey per Johnny, che per\u00f2 \u00e8 ancora sposato con l'infedele Ruby. Sar\u00e0 proprio la voglia di strafare di Benedict, alla fine, a condannarlo e a garantire il lieto fine."}
{"id": "740317", "revid": "287204", "url": "https://it.wikipedia.org/wiki?curid=740317", "title": "L'orma del Califfo", "text": "L'orma del Califfo (\"Wild Justice\") \u00e8 un romanzo d'avventura dello scrittore sudafricano Wilbur Smith, edito nel 1979.\nTrama.\nDurante un dirottamento il comandante delle forze speciali recupero ostaggi, il generale Peter Stride, scopre che i terroristi conoscono il suo nome, le tecniche di salvataggio e altri dettagli sconvolgenti. Scopre anche che il personaggio che li ha istruiti e indirizzati \u00e8 soprannominato il Califfo. Molti servono, cercano e cacciano il Califfo, entit\u00e0 che sembra essere onnisciente ed onnipotente.\nDa questo momento in poi la vita di Stride sar\u00e0 in pericolo e l'intera vicenda \u00e8 un susseguirsi di colpi di scena fino allo sconvolgente finale in cui si scopre che l'organizzazione del Califfo \u00e8 talmente potente ed estesa da far parte degli stessi governi che ufficialmente gli danno la caccia, inoltre l'identit\u00e0 del Califfo, svelata dopo dubbi e pericoli, \u00e8 quella dello stesso comandante-supervisore di Stride. Ma il Califfo non pu\u00f2 morire perch\u00e9 i suoi scopi non sono perversi ma lo \u00e8 l'uomo, cos\u00ec, dopo la morte del primo Califfo, ne viene creato un secondo la cui identit\u00e0 viene rivelata nel libro alla fine."}
{"id": "740318", "revid": "30610", "url": "https://it.wikipedia.org/wiki?curid=740318", "title": "Radiazione di Bekenstein-Hawking", "text": ""}
{"id": "740320", "revid": "287204", "url": "https://it.wikipedia.org/wiki?curid=740320", "title": "L'uccello del sole", "text": "L'uccello del sole \u00e8 un romanzo d'avventura di Wilbur Smith del 1972.\nTrama.\nL'archeologo Ben Kazin \u00e8 vicino alla scoperta della sua vita: ha trovato nel Botswana una debole traccia di Opet, la mitica \"Citt\u00e0 della Luna\", centro di una grande civilt\u00e0 africana scomparsa nel nulla. Tra scavi e inseguimenti, dirottamenti e cacce grosse, la traccia a mano a mano prende corpo, bench\u00e9 tutto sia stato predisposto affinch\u00e9 di Opet ne venisse cancellato persino il ricordo. Quale segreto si nasconde sotto i resti della \"Citt\u00e0 della Luna\"? Quale legame ci pu\u00f2 essere tra Ben, che i boscimani chiamano \"Piccolo-uccello-del-Sole\", e il sacerdote Huy Ben-Amon, il \"Grande-uccello-del-Sole\"?\nLa band Heavy metal / Rock progressivo Opeth trae il proprio nome dalla citt\u00e0 fenicia (Opet) le cui vicende sono descritte nel libro."}
{"id": "740322", "revid": "2009834", "url": "https://it.wikipedia.org/wiki?curid=740322", "title": "Gino D'Antonio", "text": "Biografia.\nLuigi D'Antonio, detto Gino, esordisce nel 1947 con il personaggio di \"Jess Dakota\", di cui realizza testi e disegni per l'editore Mario Oriali. La sua seconda esperienza professionale comincia nel 1948 con \"Il Vittorioso\", prestigioso settimanale a fumetti.\nNel 1951 entra a far parte dello staff dei disegnatori di Pecos Bill, uno dei personaggi pi\u00f9 celebri dell'epoca. Dopo due anni decide per\u00f2 di tornare a \"Il Vittorioso\", per cui realizza, tra l'altro, la \"Storia di Re Art\u00f9\" su testi di Mario Leone. In questo periodo avviene anche la sua prima, embrionale, esperienza da sceneggiatore: senza avvisare l'editore riscrive infatti parte della sceneggiatura della storia \"Il fortino sull'Huron\" scritta da Sandro Cassone e di cui D'Antonio doveva realizzare solo i disegni.\nLavora saltuariamente anche con le Edizioni Audace realizzando storie di \"El Kid\" (1954) e \"I tre Bill\" (1955) entrambi su testi di Gian Luigi Bonelli.\nLa svolta professionale avviene nel 1956 quando inizia a collaborare per il prestigioso studio D'Ami, realizzando storie per l'editore britannico Fleetway disegnando per esso molte storie di guerra e adattamenti a fumetti di grandi opere di narrativa, come \"Ventimila leghe sotto i mari\" e \"Moby Dick\". Tale collaborazione durer\u00e0 fino agli anni sessanta.\nNel 1967 comincia, per la Cepim (oggi Bonelli), quella che rimane la sua opera pi\u00f9 famosa: \"Storia del West\". La caratteristica principale di questa epopea fumettistica \u00e8 il rigoroso lavoro di documentazione cui si sottopose D'Antonio per rappresentare con realismo il Far West. D'Antonio, oltre ai testi, ha realizzato anche una parte dei disegni, alternandosi con altri disegnatori come Renzo Calegari e Renato Polese.\nDal 1971 D'Antonio aprir\u00e0 una lunga collaborazione con \"Il Giornalino\", di cui si ricorda soprattutto \"Jim Lacy\" (su testi di Alberto Ongaro), \"Susanna\", \"Il soldato Cascella\", da lui scritto e disegnato, e \"Uomini senza gloria\" (sulla seconda guerra mondiale), con i disegni di Ferdinando Tacconi. Ma questo non interrompe i suoi rapporti con Bonelli, per cui realizza sia i testi che i disegni di alcuni volumi della serie \"Un uomo un'avventura\": del numero 2 intitolato \"L'uomo dello Zululand\" cura sia i testi che i disegni, del numero 5 intitolato \"L'uomo del Deserto\" cura i testi, del numero 8 intitolato \"L'uomo dei Pechino\" cura i testi, del numero 16 intitolato \"L'uomo di Iwo Jima\" cura sia i testi che i disegni, del numero 26 intitolato \"L'uomo del Bengala\" cura i testi e del numero 30 intitolato \"L'uomo del Ragoon\" cura i testi. Inoltre scriver\u00e0 ancora \"Bella e Bronco\", un altro western di minor successo, e \"Mac lo straniero\" per la rivista \"Orient Express\".\nNegli ultimi anni della sua carriera dirad\u00f2 l'attivit\u00e0 di disegnatore, che reputava pi\u00f9 impegnativa rispetto a quella di sceneggiatore. Di particolare rilievo soggetto e sceneggiatura di diversi episodi di \"Nick Raider\" e una storia di \"Julia - Le avventure di una criminologa\".\nMuore il 24 dicembre del 2006 a Milano.\nL'anno seguente vengono pubblicate postume le sue ultime fatiche come sceneggiatore: uno speciale di \"Tex\" a lungo atteso (disegnato da Lucio Filippucci) e, sempre in collaborazione con Calegari, \"Bandidos\" anch'esso edito dalla Bonelli."}
{"id": "740323", "revid": "287204", "url": "https://it.wikipedia.org/wiki?curid=740323", "title": "Ci rivedremo all'inferno (romanzo)", "text": "Ci rivedremo all'inferno (\"Shout at the Devil\") \u00e8 un romanzo d'avventura scritto da Wilbur Smith e pubblicato nel 1968.\nTrama.\nMozambico, 1912. Flynn Patrick O'Flynn, avventuriero di origine irlandese, ma di nazionalit\u00e0 statunitense, \u00e8 un vecchio briccone, gran bevitore e gran cacciatore, trafficante d'avorio, che ha la sua base operativa in Mozambico, in territorio portoghese. \nSebastian Oldsmith \u00e8 un giovane inglese di buona famiglia, un tipo sportivo, ma un po' sprovveduto, partito dalla madrepatria per far fortuna in Australia. Durante una sosta forzata a Zanzibar, viene cooptato in maniera subdola da Flynn per una incursione nella colonia tedesca del Tanganica: mentre il primo sar\u00e0 impegnato a cacciare di frodo gli elefanti e a far incetta delle zanne, Sebastian dovr\u00e0 condurre un'imbarcazione su un'isoletta presso la foce del fiume Rufiji per caricare l'avorio e poter poi fuggire via mare.\nHerman Fleischer, commissario imperiale tedesco per la provincia meridionale del Tanganica, \u00e8 un uomo dispotico e avido, amante del cibo e della vita comoda. Giuntagli notizia della presenza di Flynn che, da anni, cerca inutilmente di sorprendere nel suo territorio per impiccarlo, parte all'inseguimento con un corpo di ascari. Nonostante Flynn e Sebastian riescano a raggiungere il mare aperto, Fleischer riesce a convincere il comandante del \"Bl\u00fccher\", un incrociatore tedesco, a speronare la loro imbarcazione.\nRosa O'Flynn \u00e8 la giovane e bella figlia di Flynn che vive a Lalapanzi, il villaggio non lontano dal fiume Rovuma, dal quale il padre parte per le sue scorrerie e al quale anche stavolta ritorna, sebbene malconcio e a mani vuote, ma in compagnia dell'inglese.\nBen presto Flynn progetta nuove imprese ai danni dei tedeschi coinvolgendo sempre pi\u00f9 Sebastian che, nel frattempo, si innamora di Rosa e lei di lui. Questi ultimi, al ritorno di Sebastian da una fortunata e redditizia missione, riescono a sposarsi. Rosa, rimasta incinta, dar\u00e0 alla luce una bambina.\nL'ultima prodezza dei due contro la residenza del commissario rimasta incustodita, per\u00f2, avviene alla vigilia del primo conflitto mondiale e il tedesco, una volta dichiarata la guerra, non esita a varcare il confine con la colonia portoghese, in quanto paese nemico, e distrugge Lalapanzi facendo strage degli abitanti. Anche la bambina di Rosa viene uccisa in modo brutale, mentre la madre viene lasciata in vita. Solo al rientro di Flynn e Sebastian, la piccola viene seppellita e, sulla sua tomba, in tre giurano vendetta.\nNominato maggiore dell'esercito portoghese, Flynn con la figlia, il genero e alcuni fidati indigeni compie continue scorribande in territorio nemico, tentando di mettere le mani su Fleischer. \nNel mentre la guerra si combatte anche sui mari e il \"Bl\u00fccher\" in uno scontro navale, pur riuscendo ad affondare due unit\u00e0 inglesi, riporta gravi danni per cui cerca rifugio nel delta del Rufiji e qui dovr\u00e0 restare nascosto durante il lungo periodo occorrente per le riparazioni.\nFlynn e i suoi, per\u00f2, intercettano una colonna di portatori che trasportano le lamiere necessarie per ricostruire la prua dell'incrociatore e, da questa informazione, il comando navale inglese capisce, avendone poi conferma da un sorvolo aereo, dove si trova il \"Bl\u00fccher\".\nSebastian, grazie ad una tintura indelebile, viene camuffato come un portatore indigeno e riesce a salire sull'incrociatore tedesco una prima volta per osservare a che punto sono le riparazioni e una seconda per piazzare una bomba a orologeria nel deposito munizioni. Flynn e Rosa, intanto, vengono catturati da Fleischer che fa impiccare Flynn e porta Rosa sul \"Bl\u00fccher\". Sebastian, dopo essersi gi\u00e0 messo al sicuro, quando viene a sapere che la moglie \u00e8 sulla nave ormai condannata, sale una terza volta per un disperato tentativo di salvarla. Ferito gravemente, viene portato in infermeria dove si trova anche Rosa: i due muoiono mano nella mano, pochi istanti dopo che Rosa ha rivelato a Fleischer l'imminente deflagrazione e, dunque, il compimento della vendetta.\nContesto storico.\nLa storia si ispira molto liberamente alla vicenda dell'incrociatore leggero tedesco \"K\u00f6nigsberg\" che nel luglio 1915 fu effettivamente affondato dagli inglesi nel delta del Rufiji. Tuttavia la nave tedesca citata nel romanzo \u00e8 l'incrociatore pesante \"Bl\u00fccher\" che, pur facente parte della flotta tedesca dell'epoca, fu affondato dagli inglesi nel Mare del Nord nel gennaio 1915. \nTrasposizione cinematografica.\nNel 1976 venne realizzato, con l'omonimo titolo del romanzo, un film britannico diretto da Peter R. Hunt con Lee Marvin nei panni di Flynn, Roger Moore (Sebastian), Barbara Parkins (Rosa) e Reinhard Kolldehoff (Fleischer)."}
{"id": "740324", "revid": "1276819", "url": "https://it.wikipedia.org/wiki?curid=740324", "title": "Solidus", "text": ""}
{"id": "740328", "revid": "1318658", "url": "https://it.wikipedia.org/wiki?curid=740328", "title": "Tomba trace di Kazanl\u0103k", "text": "La tomba trace di Kazanl\u0103k \u00e8 una sepoltura a volta costruita in mattoni, situata vicino alla citt\u00e0 di Kazanl\u0103k, nella Bulgaria centrale.\nLa tomba fa parte di una grande necropoli di epoca trace. Essa \u00e8 costituita di uno stretto corridoio e una camera funeraria rotonda, entrambi decorati con murali rappresentanti una coppia trace ad una festa funeraria rituale. Il monumento risale al IV secolo a.C. ed \u00e8 inserito fin dal 1979 nell'elenco dei patrimoni dell'umanit\u00e0 dell'UNESCO.\nI dipinti murari sono notevoli per la splendida rappresentazione dei cavalli e soprattutto per il gesto di commiato, in cui la coppia seduta si afferra reciprocamente i polsi in un momento di tenerezza. I dipinti sono il capolavoro bulgaro meglio conservato del periodo ellenistico.\nLa tomba si trova vicino all'antica capitale trace di Seutopoli."}
{"id": "740330", "revid": "6923", "url": "https://it.wikipedia.org/wiki?curid=740330", "title": "Armand Jean Le Bouthillier de Ranc\u00e9", "text": "Biografia.\nSecondogenito di Denis Le Bouthillier, Signore di Ranc\u00e9 e Consigliere di Stato, dopo la morte del fratello maggiore, pur senza vocazione, venne avviato alla carriera ecclesiastica per conservare alla sua famiglia i numerosi \"benefici\" resisi vacanti: ricevuta la tonsura, fu canonico del capitolo di \"Notre-Dame\" di Parigi, Abate Commendatario di numerosi monasteri (tra cui quello di Notre-Dame de la Trappe) e venne ordinato sacerdote nel 1651.\nSi era distinto precocemente negli studi umanistici e, all'et\u00e0 di dodici anni, aveva pubblicato un'edizione critica dei versi di Anacreonte, dedicata al suo padrino, il cardinale de Richelieu.\nLo zio, arcivescovo di Tours, intendeva farne il suo coadiutore e lo nomin\u00f2 arcidiacono.\nBen inserito negli ambienti mondani della capitale francese, rimase profondamente colpito dalla scomparsa della duchessa di Montbazon (1657) e poi da quella del duca Gastone d'Orl\u00e9ans (1660), di cui era elemosiniere: abbandon\u00f2 la sua vita dissoluta e, convertitosi, si ritir\u00f2 in penitenza presso gli oratoriani.\nNel 1662 entr\u00f2 come novizio tra i cistercensi di Notre-Dame de la Trappe, in Normandia, i quali lo elessero abate nel 1664. Nonostante le dure resistenze dei confratelli, introdusse nell'abbazia una regola particolarmente rigorosa, applicata con intransigenza (il che gli valse il soprannome di \"Abb\u00e9 Temp\u00eate\"); la regola fu inizialmente giudicata con sfavore dalla curia, ma venne approvata nel 1678. Ufficialmente e definitivamente convalidata dopo la sua morte nel 1705, essa venne adottata da tutti i cistercensi \"di stretta osservanza\" (o \"riformati\"), che assunsero il nome di trappisti.\nRanc\u00e9 sostenne una polemica particolarmente aspra contro la Congregazione benedettina dei Maurini e Jean Mabillon, difensori del diritto dei monaci a coltivare gli studi. Il suo epistolario e le numerose opere di piet\u00e0, oltre al successo della sua riforma, testimoniano l'influenza sulla spiritualit\u00e0 dell'epoca. La sua singolare figura storica fu l'argomento della \"Vita di Ranc\u00e9\" (1884), ultima opera dello scrittore Fran\u00e7ois-Ren\u00e9 de Chateaubriand. La sua regola in parte modificata \u00e8 tuttora attuata nei monasteri trappisti."}
{"id": "740333", "revid": "22475", "url": "https://it.wikipedia.org/wiki?curid=740333", "title": "L'ultimo eroe (romanzo)", "text": "L'ultimo eroe \u00e8 un romanzo del 2001 scritto da David Baldacci Ford.\nTrama.\nWeb London ha 38 anni ed \u00e8 un veterano dell'HRT il reparto speciale che interviene contro azioni di terrorismo e lotta alla criminalit\u00e0 organizzata in Washington. Tutta la sua squadra, tranne lui, viene decimata un attimo prima di fare irruzione nel covo di una grossa banda di trafficanti di droga. Qualcosa lo ha bloccato al momento di intervenire. Da questo momento parte alla ricerca del colpevole che ha ucciso tutti i suoi compagni, con l'aiuto di Paul Romano, l'ultimo disposto ancora a credere che lui \u00e8 vivo solo per miracolo e non c'entra nulla con l'attentato, e con l'aiuto della sua psicologa Claire Davies che sostituisce lo psicologo che lo ha curato per anni, dopo una missione finita in tragedia a Waco, il dottor Ed O'Bannon. Alla fine tutto sembra riportare Web a quella storia di Waco, quando fu gravemente ferito in una missione di salvataggio in una scuola elementare, dove un gruppo di terroristi si era barricato con l'intento di sterminare gli alunni e le maestre della scuola.\nCon sorpresa entrano in scena un potente trafficante di droga, il cui figlio \u00e8 l'unico oltre a Web ad essere stato testimone dello sterminio della sua squadra, che per\u00f2 \u00e8 stranamente sparito e sostituito da un altro ragazzo; un agente infiltrato che aveva fatto la soffiata viene considerato anch'esso in combutta con gli attentatori, la famiglia Canfield il cui figlio era morto nella scuola di Waco. Una miscela di avvenimenti che portano Web a scoprire che in fin dei conti qualcuno voleva che anche lui morisse nella strage e che lo vuole ancora morto."}
{"id": "740334", "revid": "2091899", "url": "https://it.wikipedia.org/wiki?curid=740334", "title": "Lagomorpha", "text": "I lagomorfi (Lagomorpha ) sono un ordine di Mammiferi, comprendente le due famiglie viventi dei Leporidae (lepri e conigli) e degli Ochotonidae (pica), alle quali vanno aggiunte la famiglie estinte dei Prolagidae, dei Mimotonidae e dei Mimolagidae.\nIl nome dell'ordine deriva dall'unione delle parole greche \"lagos\" (\u03bb\u03b1\u03b3\u03bf\u03c2), \"lepre\", e \"morph\u0113\" (\u03bc\u03bf\u03c1\u03c6\u03ae), \"forma\".\nDescrizione.\nSi tratta di animali simili a roditori, dai forti denti adatti a tagliare e triturare il materiale vegetale di cui si nutrono: possiedono grandi occhi posti lateralmente rispetto al capo, attraverso i quali possono avere un'ampia visione di ci\u00f2 che avviene attorno a loro. Il senso dell'udito \u00e8 anch'esso molto sviluppato, e le orecchie, mobili indipendentemente l'una dall'altra, sono in continuo movimento in direzione di eventuali suoni sospetti.\nLe zampe sono forti e ricoperte di pelo anche sulla pianta dei piedi, per rendere felpata la camminata ed impedire agli animali di essere intercettati. I piedi sono sprovvisti di cuscinetti. Nei leporidi, comprendenti le specie di maggiori dimensioni, le zampe sono allungate, con le posteriori ben pi\u00f9 lunghe delle anteriori, in modo da poter spiccare ampi salti durante la fuga. Gli ocotonidi, invece, sono molto pi\u00f9 piccoli ed arrotondati, con corte zampe dotate di forti artigli. Tutte le specie, infatti (ad eccezione delle lepri propriamente dette), tendono a scavarsi delle tane cunicolari.\nI lagomorfi hanno una simbiosi digestiva nel tratto finale dell'intestino: tale caratteristica consente loro di disgregare la cellulosa contenuta nelle coriacee sostanze vegetali di cui si nutrono. Tuttavia, essi non possono trarne vantaggio immediato, poich\u00e9 i batteri necessari a tale azione alloggiano nella parte terminale del tubo digerente.\nPer ovviare a ci\u00f2, i lagomorfi emettono due tipi di feci: le prime, dette anche \"feci molli\", sono quelle su cui hanno lavorato i microrganismi simbionti e vengono reinghiottite dall'animale, mentre le seconde, o \"feci dure\" sono il risultato definitivo dell'assorbimento delle sostanze nutritive nello stomaco.\nTassonomia.\nFino all'inizio del XX secolo, quello dei lagomorfi veniva considerato una superfamiglia nell'ambito dell'ordine dei Roditori. Effettivamente, un esame superficiale rivela un'effettiva somiglianza fra roditori e lagomorfi, tuttavia sono al contempo presenti differenze abbastanza importanti:\nTali differenze hanno portato gli studiosi a classificare Lagomorfi e Roditori in due ordini differenti, riunite nel clade dei Glires in base a studi filogenetici.\nI lagomorfi vengono classificati come segue:\nClassificazione.\nOrdine Lagomorpha\nLagomorfi presenti in Italia.\nIn Italia sono presenti 6 specie di lagomorfi, tutte facenti parte della famiglia dei Leporidi:\nFino al XVII secolo, in Sardegna visse anche il prolago (\"Prolagus sardus\")."}
{"id": "740337", "revid": "1605525", "url": "https://it.wikipedia.org/wiki?curid=740337", "title": "Il controllo totale", "text": "Il controllo totale (\"Total Control\") \u00e8 un romanzo di David Baldacci, pubblicato nel 1996 .\nIl libro \u00e8 stato tradotto in ventidue lingue. In Italia \u00e8 uscito nel 1997.\nTrama.\nLa vita di Sidney Archer subisce un forte trauma quando l'aereo sul quale viaggia il marito precipita senza lasciare superstiti. Ma questo non \u00e8 tutto. L'FBI sospetta infatti che l'aereo sia stato sabotato e che il colpevole sia proprio il marito della donna; Sidney per\u00f2, non pu\u00f2 accettarlo senza lottare."}
{"id": "740338", "revid": "33277", "url": "https://it.wikipedia.org/wiki?curid=740338", "title": "Armand Jean le Bouthillier de Ranc\u00e9", "text": ""}
{"id": "740345", "revid": "287204", "url": "https://it.wikipedia.org/wiki?curid=740345", "title": "I denti della tigre", "text": "I denti della tigre (\"The Teeth of the Tiger\" 2003) \u00e8 un romanzo techno-thriller di Tom Clancy. Descrive le attivit\u00e0 antiterroristiche di una organizzazione segreta interna all'estabilishment americano.\nTrama.\nJack Ryan Jr, figlio dell'ex presidente americano Jack Ryan, decide di entrare a far parte di un'organizzazione segreta denominata Campus, creata dal padre alla fine del suo mandato presidenziale con lo scopo di combattere il terrorismo, e che lui ha individuato attraverso una attenta analisi di dati pi\u00f9 o meno pubblici.\nIl Campus, essendo una organizzazione non riconosciuta ufficialmente dal governo americano, pu\u00f2 ricorrere a qualsiasi mezzo per contrastare le minacce terroristiche contro gli Stati Uniti, persino all'eliminazione fisica degli esponenti delle organizzazioni terroristiche.\nMentre la neonata agenzia inizia a raccogliere informazioni sui bersagli e a addestrare i propri agenti sul campo, i terroristi islamici si alleano con gli esponenti della malavita colombiana specializzata nel traffico di droga per riuscire a infiltrare negli Stati Uniti una cellula suicida che dovr\u00e0 mettere in atto una serie di attentati nel cuore del territorio statunitense.\nIl placet presidenziale a quest'ultima attivit\u00e0 arriva per\u00f2 solo dopo questa sanguinosa catena di attentati suicidi commessi contemporaneamente da fondamentalisti islamici in territorio americano contro bersagli civili posti in luoghi secondari, finalizzati a scuotere la sicurezza degli americani sulla relativa tranquillit\u00e0 della provincia, posta al di fuori dai tradizionali bersagli degli attentati del passato.\nQuesti attentati hanno anche l'effetto di scuotere alcuni agenti, reclutati dal Campus ma non ancora convinti sulla giustezza della loro missione caratterizzata da limiti cos\u00ec estesi, in quanto per caso si trovano sul luogo di uno di questi attentati e contribuiscono all'eliminazione dei terroristi pur non riuscendo a salvare tutti i civili coinvolti.\nA questo punto scatta la rappresaglia americana; il Campus infatti \u00e8 ormai pronto a colpire e, senza lasciare traccia, elimina alcuni terroristi stanziati in Europa, riuscendo contemporaneamente ad appropriarsi di cospicue fonti di finanziamento attraverso dati presi ad uno dei terroristi eliminati, un ricco saudita appartenente alla famiglia reale.\nLo stesso Jack, inviato in missione come consulente per due agenti operativi, si ritrover\u00e0 a dover eliminare un bersaglio, divenendo, anche se non ufficialmente, un agente sul campo."}
{"id": "740350", "revid": "118756967", "url": "https://it.wikipedia.org/wiki?curid=740350", "title": "British Motor Corporation", "text": "La British Motor Corporation Ltd (sigla BMC) era una casa automobilistica inglese nata nel 1952 dalla fusione fra la Austin Motor Company ed il Gruppo Nuffield (a cui apparteneva il marchio Morris).\nIn realt\u00e0, sebbene Lord Nuffield fosse stato nominato presidente della neonata BMC, le redini del gruppo erano, di fatto, tenute da Leonard Lord, direttore dell'Austin. Di conseguenza tutte le posizioni fondamentali della societ\u00e0 furono occupate da uomini Austin, solo il capo progettista, Alec Issigonis, proveniva dalla Morris.\nIl nuovo gruppo, nato dall'idea (in s\u00e9 valida) di creare una grossa azienda britannica capace di competere in Europa e negli Stati Uniti d'America, ebbe fin dall'inizio parecchi problemi organizzativi.\nSu pressione dei concessionari, infatti, vennero tenute distinte non solo le gamme Austin e Morris, ma anche le reti di vendita, finendo per generare una forte concorrenza interna. Se la scelta di produrre modelli con vari marchi funzionava negli USA per la General Motors, in Gran Bretagna il contesto era molto diverso.\nIl dualismo fra le due divisioni s'accentu\u00f2 man mano che le dimensioni della BMC crescevano. Invece di creare un'unica solida azienda si era finito col crearne due in lotta fra loro e difficilmente gestibili.\nLa supremazia Austin, tuttavia, fin\u00ec con l'imporsi. Tutte le vetture adottarono i motori Austin A-series, B-series e C-series (quest'ultimo, in realt\u00e0, prodotto dalla Morris), mentre la gamma prevedeva una precisa progressione di modelli:\nNel corso degli anni la differenziazione tra i marchi and\u00f2 perdendosi e ogni modello veniva lanciato contemporaneamente con diversi marchi BMC (Austin, Morris, Riley, Vanden Plas e Wolseley), meccanica comune e piccole variazioni estetiche e nelle finiture.\nQuesto fu il caso anche della celebre Mini di Issigonis, della riuscita 1100/1300 e di tutti i modelli prodotti tra la fine degli anni cinquanta e gli anni settanta.\nIn questi anni la linea guida fu quella di sostituire i modelli classici a trazione posteriore con auto all'avanguardia a trazione anteriore. Il rinnovamento fu affidato al genio di Issigonis, ma non sempre le sue creazioni ebbero il successo della Mini o della 1100/1300. Molte (1800, 3 litre e Austin Maxi) furono sonori fiaschi, sia per le linee non apprezzate dalla clientela, sia per problemi di affidabilit\u00e0.\nRiuscito, invece, l'accordo (1953) con Donald Healey per la produzione con marchio Austin-Healey di vetture sportive con motore di derivazione Austin. Diede vita a modelli celebri come la 100, la Sprite e la 3000.\nUn discorso differente riguardava la divisione MG, proveniente dalla Morris e produttrice, con discreto grado di autonomia, di modelli sportivi di successo come la MG A e la MG B.\nNel 1966 l'azienda, in piena crisi, si fuse con la Jaguar e la \"Pressed Steel Company\" per costituire la British Motor Holdings che, a sua volta, conflu\u00ec nel 1968 nella British Leyland Motor Corporation Ltd."}
{"id": "740353", "revid": "2202614", "url": "https://it.wikipedia.org/wiki?curid=740353", "title": "Guido Lo Porto", "text": " \u00c8 stato vice segretario nazionale del MSI-DN, Sottosegretario di Stato alla Difesa e Presidente dell'Assemblea Regionale Siciliana.\nBiografia.\nLaureato in giurisprudenza, avvocato, ha fatto parte per tanti anni del Movimento Sociale Italiano dove ader\u00ec subito alle organizzazioni giovanili Giovane Italia e FUAN, dove da presidente del gruppo d'ateneo di Palermo, ebbe come vice Paolo Borsellino. Negli anni sessanta \u00e8 stato consigliere nazionale dell'Unuri.\nIl 24 ottobre del 1969 mentre tornava dal poligono di Boccadifalco, vicino a Palermo, fu fermato dai Carabinieri che trovarono alcune armi da fuoco non denunciate nel bagagliaio della sua automobile.\nDeputato alla Camera.\nNel 1972 venne eletto deputato nazionale, per la prima volta, nella circoscrizione Sicilia occidentale, nel MSI. Sempre rieletto nel 1976, nel 1979, 1983, 1987, 1992 e 1994, \u00e8 stato vicepresidente del gruppo dal 1984 al 1992.\nLegato da sempre a Pino Romualdi, \u00e8 stato anche vice segretario nazionale del MSI-DN e direttore del Secolo d'Italia a inizio degli anni novanta. \u00c8 stato anche consigliere comunale di Palermo, negli anni '80 e dal 1998 al 1999. Membro del Commissione parlamentare antimafia dal 1983 al 1992, nel 1987 critic\u00f2 la decisione di istituire il Maxiprocesso.\nNel maggio 1992 propose al suo partito di votare Paolo Borsellino alla presidenza della Repubblica, e il magistrato ottenne 47 voti.\nNel 1994 \u00e8 stato Sottosegretario al Ministero della Difesa nel primo governo Berlusconi. Ancora eletto alla Camera, nel 1996 e nel 2001, stavolta con Alleanza Nazionale, partito di cui \u00e8 stato coordinatore regionale dal 1994.\nPresidente dell'ARS.\nNel giugno 2001 si dimette dalla Camera per essere eletto deputato regionale, dove diviene presidente dell'Assemblea Regionale Siciliana (2001-2006). Ha presieduto la Fondazione Federico II di Palermo. Nel 2002 lascia la guida del partito nell'isola a Nello Musumeci.\nRiconfermato deputato all'Ars con AN alle elezioni regionali del 2006, eletto sia nel collegio regionale che in quello di Palermo. \nAssessore regionale.\nDal luglio 2006 al maggio 2008 \u00e8 assessore al Bilancio della Regione Siciliana nella seconda giunta Cuffaro. Nel giugno 2007 fonda un settimanale, \"Il Siciliano\", fino al 2009.\nNel 2010 ha pubblicato un libro-intervista \"Il figlio del sole\", a cura di Dario Miceli."}
{"id": "740355", "revid": "17654", "url": "https://it.wikipedia.org/wiki?curid=740355", "title": "Lagomorfi", "text": ""}
{"id": "740357", "revid": "287204", "url": "https://it.wikipedia.org/wiki?curid=740357", "title": "Pattuglia Bravo Two Zero", "text": "Pattuglia Bravo Two Zero (\"Bravo Two Zero\") \u00e8 un saggio scritto da Andy McNab ed edito per la prima volta nel Regno Unito nel 1993.\nIn Italia il libro \u00e8 uscito nelle librerie nel 1997, ad opera dell'editore Longanesi.\nAndy McNab, autore del libro, \u00e8 lo pseudonimo dietro al quale si cela un ex-sottufficiale del SAS che fu il comandante della vera Pattuglia \"Bravo Two Zero\".\nNel libro viene minuziosamente narrata la vicenda di questa squadra di specialisti, dall'addestramento in Gran Bretagna alla sfortunata missione durante la Guerra del Golfo.\nTrama.\nIl 2 agosto 1990, a seguito dell'invasione dell'emirato del Kuwait ad opera del vicino Iraq governato da Saddam Hussein, la comunit\u00e0 internazionale dell'ONU si mobilita al fine di risolvere tale conflitto il prima possibile ed in maniera pacifica.\nDopo mesi di trattative fallite e mesi di preparazioni militari in quella che \u00e8 divenuta nota come Operazione Desert Shield (Operazione Scudo nel Deserto), allo scadere dell'ultimatum imposto dalla coalizione di nazioni anti irachena, viene messa in atto l'Operazione Desert Storm (Operazione Tempesta nel Deserto).\nLa sopracitata pattuglia Bravo Two Zero, appartenente al SAS britannico e comandata dal sergente Andy McNab, ha l'arduo incarico di sabotare le linee telefoniche irachene e, nel contempo, di identificare le postazioni lanciamissili SS-1 Scud.\nPartiti da una base angloamericana in territorio saudita, dopo essere atterrati nel cuore della notte da un elicottero Chinook da trasporto, i commando stabiliscono un punto d'osservazione sul territorio nordoccidentale dell'Iraq, intenta ad organizzarsi per localizzare i primi Scud. Il mattino successivo, la pattuglia scopre di essere circondata da nemici ignari della loro presenza, e, scoperta da un bambino pastore, rimane coinvolta in un violento combattimento con due mezzi corazzati (un veicolo da combattimento della fanteria BMP-1 e un veicolo da trasporto truppe BTR-60), riuscendo tuttavia a respingere gli iracheni.\nI commando, oramai compromessi e sotto il fuoco di fanteria, blindati ed una batteria di cannoni antiaerei S-60, decidono di marciare per circa 200 chilometri sino alla Siria per trovare la salvezza, decimati dalle nevicate ed inseguiti dalle truppe nemiche.\nDurante la marcia il sergente Vince Phillips morir\u00e0 di ipotermia dopo essersi inavvertitamente separato dal gruppo con il caporale Chris Ryan e il soldato \"Stan\". Andy e i suoi commilitoni si ritrovano costretti a dirottare un taxi e, arrivati ad un posto di blocco, riescono a fuggire dopo una breve ma intensa sparatoria. Arrivano sulle rive dell'Eufrate e durante un assalto muore ucciso il soldato Bob Consiglio, mentre Steve \"Legs\" Lane muore di ipotermia dopo aver attraversato il fiume con il vicecaporale Ian \"Dinger\" Pring. A pochi passi dal confine, Andy, dopo essersi separato dal soldato Mark \"Kiwi\" credendolo morto, viene catturato da una pattuglia irachena e quindi posto sotto tortura per oltre un mese dai servizi segreti iracheni.\nAndy, dopo essere stato scambiato per un israeliano, afferma di essere un paramedico incaricato di soccorrere i piloti abbattuti, ma gli iracheni non gli credono e lo torturano. Ma il sergente continua ad affermare di essere un soldato assegnato ad un plotone di fanteria incaricato dell'osservazione chiamato \"Plotone di Osservazione Ravvicinata\" (la storia di copertura), coprendo cos\u00ec la reale missione della squadra e trasferito in una prigione, probabilmente il carcere di Abu Ghraib (nel libro non viene mai specificato, ma viene invece detto nell'altro libro di McNab Plotone Sette), insieme a Dinger e Stan, quest'ultimo sopravvissuto alla nevicata.\nMcNab verr\u00e0 infine rilasciato assieme a tre dei suoi commilitoni (\"Dinger\", Mark e \"Stan\") alla fine della guerra tornando sano e salvo a Stirling Lines di Hereford, in Inghilterra, mentre Chris Ryan sar\u00e0 l'unico a raggiungere la Siria e a sfuggire alla cattura, dapprima finendo nelle mani dei servizi segreti militari siriani e venendo poi consegnato all'ambasciata britannica di Damasco.\nAltri media.\nDel libro esiste un adattamento televisivo prodotto in Gran Bretagna dalla BBC nel 1999, dal titolo \"Bravo Two Zero\", diretto da Tom Clegg e con Sean Bean nel ruolo del protagonista."}
{"id": "740358", "revid": "287204", "url": "https://it.wikipedia.org/wiki?curid=740358", "title": "Bersaglio in movimento", "text": "Bersaglio in movimento (\"Last Light\") \u00e8 un romanzo del 2001 dello scrittore britannico Andy McNab.\nTrama.\nNick Stone ha ricevuto da Century House l'incarico di assassinare un bersaglio nel cuore di Londra, il figlio di un potente uomo d'affari cinese; ma il piano organizzato con cura fallisce a causa di una evidente fuga di notizie. Nick, appena vede la sua squadra annientata molto velocemente dalle forze speciali, tenta una fuga, ma viene catturato in brevissimo tempo da una squadra speciale e viene preso in consegna da due agenti, \"Scarpedatennis\" e \"Sundance\", che lavorano per l'MI6.\nDal suo superiore \"Signors\u00ec\" arriva un ordine perentorio: finire il lavoro a Panama, o Kelly, la figlia di un suo collega che Nick aveva salvato in precedenza, verr\u00e0 uccisa. Nick si reca a Panam\u00e1, dove viene messo in contatto con due collaboratori americani della CIA (Carrie, la figlia di un pezzo grosso della CIA, e Aaron), ed organizza un primo attentato con un ordigno esplosivo, che per\u00f2 fallisce pur devastando la macchina blindata bersaglio.\nNick scopre dal potente padre della vittima di essere stato quasi incastrato dai suoi stessi capi, e molla la missione. Per\u00f2 poi cercando spiegazioni scopre qualcosa di molto pi\u00f9 grosso e tenta di mettere tutto a posto. Perch\u00e9 Nick \u00e8 s\u00ec un soldato di prim'ordine, ma \u00e8 anche un onesto cittadino del mondo dotato di gran cuore e sentimenti reali.\nNel gioco sono coinvolti anche i servizi segreti statunitensi, e il responsabile dell'operazione George, un generale della CIA, padre della moglie del suo contatto a Panam\u00e1. Nick diventa il bersaglio di un caccia spietata, ancora una volta braccato anche dai suoi stessi mandanti, ma la posta in gioco \u00e8 molto pi\u00f9 alta della sua stessa vita."}
{"id": "740359", "revid": "1543377", "url": "https://it.wikipedia.org/wiki?curid=740359", "title": "Invisibile unicorno rosa", "text": "L'invisibile unicorno rosa \u00e8 la divinit\u00e0 di una religione satirica o parodistica diretta contro le credenze teistiche; ha le sembianze di un unicorno paradossalmente invisibile \"e\" rosa allo stesso tempo.\nSi \u00e8 trasformata in un fenomeno popolare soprattutto sui siti web e nei forum dedicati all'ateismo, a scopo di divertimento ma anche di critica o satira contro le posizioni teistiche.\nL'invisibile unicorno rosa, infatti, \u00e8 spesso utilizzato per sottolineare le contraddizioni presenti tra alcune delle propriet\u00e0 attribuite a un dio o le difficolt\u00e0 nel rifiutare le confessioni di fede nei fenomeni fuori della portata della percezione umana, rimpiazzando ad esempio la parola \"dio\" in qualsiasi frase teistica con \"invisibile unicorno rosa\".\nUna citazione dalle FAQ di \"alt.atheism\" spiega il significato di quest'uso:\nStoria.\nSi suppone che l'invisibile unicorno rosa sia originariamente diventato famoso attraverso la cultura on-line. I primi riferimenti scritti risalgono al periodo 1990 - 1992, sul gruppo di discussione Usenet alt.atheism. Altri riferiscono di averne sentito parlare gi\u00e0 prima delle prime citazioni nel newsgroup, la prima menzione documentata risale tuttavia al 17 luglio 1990. In aggiunta ad alt.atheism, dove era spesso citato nelle discussioni, ci sono ora un gran numero di siti web ad esso dedicati.\nIl concetto venne poi sviluppato tra il 1994 e il 1995 su una BBS da un gruppo di studenti universitari, che crearono un manifesto dettagliato su una religione nonsense, ma al suo interno coerente, basata su una moltitudine di invisibili unicorni rosa.\n\u00c8 da questo documento che si \u00e8 originata la pi\u00f9 famosa citazione riguardante l'invisibile unicorno rosa:\nEley incluse nel manifesto anche nozioni fantasiose; ad esempio l'amore dell'IUR per il pane all'uva passa, come metafora per l'universo in espansione; oppure il legame dell'IUR con la sparizione dei calzini. Eley si autonomin\u00f2 \"Promotore in capo e portavoce\" della religione; sostenne che l'autore del testo sacro sia il vero detentore del potere religioso, senza rischio di venire martirizzato. A sua volta nomin\u00f2 una serie di alti sacerdoti e sacerdotesse destinati a succedergli. La prima di questi, Natalie Overstreet, rese celebre la citazione riportata qui sopra utilizzandola come firma per i suoi messaggi su Usenet.\nNel 1996 un concetto simile - un unicorno che nessuno pu\u00f2 vedere - fu adottato come metodo d'insegnamento presso il Camp Quest, il primo campo estivo di \"libero pensiero\" per ragazzi negli USA. Come riferito il 21 luglio 2006 dal \"Cincinnati Enquirer\" \"i campeggiatori dovevano provare a dimostrare che gli unicorni immaginari - come metafora di dio - non esistono\".\nRichard Dawkins cita l'invisibile unicorno rosa nel suo libro del 2006 \"The God Delusion\":\nNel 2011 un gruppo di artisti e attivisti ha organizzato a Roma la prima apparizione italiana dell'Invisibile Unicorno Rosa.\nDogma.\n\u00c8 abbastanza comune, quando si discute dell'invisibile unicorno rosa, affermare che, poich\u00e9 esso \u00e8 invisibile, nessuno pu\u00f2 provare che non esista. Questa \u00e8 una parodia di simili pretese teistiche riguardanti Dio, ad esempio: \"poich\u00e9 Dio \u00e8 onnipresente, l'inabilit\u00e0 a scovarlo non riduce la sua credibilit\u00e0\". L'invisibile unicorno rosa \u00e8 una dimostrazione parodistica dell'assurdit\u00e0 dell'assunzione che l'\"assenza\" di prove sia essa stessa prova della natura della divinit\u00e0; secondo tale logica infatti l'Unicorno sarebbe una divinit\u00e0 \"teoricamente\" credibile, bench\u00e9 la forma assegnatagli sia assolutamente arbitraria e non ci sia nessuna pretesa di rivelazione, contrariamente a quanto affermato dalle religioni che deride.\nI due attributi dell'unicorno - l'invisibilit\u00e0 ed il colore - sono incoerenti e contraddittori (questo fa parte della satira). Il paradosso di qualcosa che sia invisibile e possegga contemporaneamente delle caratteristiche visibili (come il colore) si rispecchia nella mitologia di alcune culture dell'Asia orientale, secondo la quale un \"filo \"rosso\" invisibile\" collega tra loro persone che condividono lo stesso destino.\nL'invisibile unicorno rosa e concetti simili sono stati utilizzati in passato come metodo d'insegnamento. Nella dissertazione \"The Dragon in my Garage\" contenuta nel libro \"Il mondo infestato dai d\u00e8moni - La scienza e il nuovo oscurantismo\", Carl Sagan usa l'esempio di un drago invisibile (e che sputa fuoco privo di calore), che qualcuno ritiene di avere nel proprio garage.\nIl supposto drago non pu\u00f2 essere visto o percepito in alcun modo e non lascia impronte: non abbiamo ragioni per credere che questo drago esista. Tutto questo solleva una domanda: come possono affermare i sostenitori della sua esistenza che questo essere, invece che un drago, non sia ad esempio un gatto? Per lo stesso motivo, come possiamo sapere che l'unicorno sia rosa e invisibile e con un solo corno, invece che tre o nessuno? Questa osservazione \u00e8 suggerita dal titolo di un libro di Judith Hayes: \"\" (\"Crediamo in Dio: ma quale?\") (\"In God We Trust\" \u00e8 il motto stampato sulla banconota del dollaro statunitense).\nOstrica viola.\nProprio come nelle religioni abramitiche, dove \u00e8 presente il diavolo, anche l'invisibile unicorno rosa ha il suo \"opposto\" nell'ostrica viola.\nLa \"leggenda\" vuole che l'ostrica viola (conosciuta anche come ostrica viola del giudizio) fosse inizialmente una \"favorita\" dell'invisibile unicorno rosa, scacciata poi dai Suoi Pascoli a causa del Grande Peccato: aver tentato di convincere i seguaci che l'Unicorno preferisce la pizza con funghi e salame piccante all'ananas e prosciutto.\nIconografia.\nLe rappresentazioni dell'Invisibile Unicorno Rosa mostrano un unicorno rosa in dissolvenza, o semplicemente nulla."}
{"id": "740363", "revid": "33689", "url": "https://it.wikipedia.org/wiki?curid=740363", "title": "Ciro il Giovane", "text": "Biografia.\nGuerra deceleica.\nPer quanto sia incerta la sua data di nascita, \u00e8 certo che egli fosse gi\u00e0 nato quando suo padre sal\u00ec al trono, nel 424. Quando, dopo le vittorie di Alcibiade, Dario II decise di continuare la guerra contro Atene e dare supporto economico e militare agli Spartani, egli mand\u00f2 il giovane principe in Asia Minore (408 a.C.) come satrapo di Lidia, Frigia e Cappadocia (queste ultime a costituire la cosiddetta \"Frigia maggiore\"), e come comandante delle truppe persiane ivi dislocate.\nL'aiuto che diede agli Spartani fu consistente; evidentemente ormai convinto, non senza una spinta materna, che sarebbe asceso al trono dopo la morte del padre Dario, confezion\u00f2 una serie di rivendicazioni che superavano quelle del fratello maggiore Artaserse, che pur essendo figlio della stessa Parisatide non godeva dell'appoggio della madre: proprio a questo scopo servivano gli Spartani, il cui peso politico sulle faccende persiane era nullo in confronto all'eccellenza militare. Ciro trov\u00f2 nel generale spartano Lisandro una persona volenterosa di aiutarlo a diventare imperatore, almeno tanto quanto lo stesso Lisandro bramava di governare l'insieme della Grecia con l'aiuto del principe persiano. Dunque, Ciro mise a completa disposizione le proprie forze a Lisandro durante la Guerra del Peloponneso, negandole tuttavia al successore di Lisandro, Callicratida; questo tipo di influenza verso un uomo preciso e non verso la polis permise a Lisandro, per quanto nominalmente sottoposto a un comandante pi\u00f9 alto in grado, di guidare la flotta spartana dal 405 a.C., e di sbaragliare la flotta ateniese a Egospotami nel 404 a.C..\nPreparazione della spedizione.\nNello stesso periodo Dario si ammal\u00f2, e chiam\u00f2 il figlio al capezzale; Ciro raccolse tutti i tesori che gli erano stati destinati per passarli a Lisandro, e part\u00ec per Susa in compagnia dell'amico Tissaferne. Dopo la successione di Artaserse II, avvenuta nel 404 a.C., il satrapo di Caria Tissaferne denunci\u00f2 i piani di Ciro contro il fratello \u2013 un atto inutile, poich\u00e9 Ciro fu perdonato ufficialmente grazie all'intercessione di Parisatide, e gli fu concesso di tornare nella propria satrapia.\nDopo la straordinaria vittoria di Lisandro a Egospotami, lo spartano poteva definirsi governatore dell'intero mondo greco. Ciro riusc\u00ec molto astutamente a riunire la propria armata con la scusa di una disputa di confine sull'amministrazione delle citt\u00e0 ioniche; fece anche finta di preparare una campagna militare contro i Pisidi, una popolazione nativa delle montagne del Tauro, la cui obbedienza all'impero era da sempre in discussione.\nNonostante la posizione dominante di Lisandro sia stata offuscata dal re Pausania a partire dal 403 a.C. il governo spartano gli diede tutto l'appoggio che era possibile offrire senza entrare in guerra contro Artaserse; questo port\u00f2 all'ordine dato a un generale spartano, Clearco, gi\u00e0 condannato a morte con l'accusa di crimini atroci che avrebbe commesso quando era governatore di Bisanzio, di radunare un'armata di mercenari nel Chersoneso Tracico, mentre in Tessaglia Menone di Farsalo, capo di una fazione connessa con Sparta, radunava un'altra armata.\nSpedizione dei Diecimila.\nNella primavera del 401 a.C., Ciro un\u00ec le sue forze nei \"Diecimila\" (nome con cui si voleva indicare approssimativamente la consistenza dell'esercito mercenario) e avanz\u00f2 da Sardi, senza chiarire l'oggetto della spedizione. Con un'accurata discrezione nella diffusione delle informazioni e con generose promesse riusc\u00ec a tenere gli opliti greci all'oscuro dei pericoli e della lunghezza del conflitto; una flotta spartana di 33 triremi inviata in Cilicia fece pervenire un distaccamento di 700 spartani al comando di Chirisofo al passo di Amanus, che era un passaggio obbligato per entrare in Siria.\nIl Gran Re fu avvisato solo all'ultimo momento da Tissaferne sull'accaduto, e radun\u00f2 le proprie truppe in gran premura; Ciro riusc\u00ec ad avanzare fino a Babilonia prima di incontrare resistenza. Si svilupp\u00f2 qui la Battaglia di Cunassa, le cui pi\u00f9 realistiche stime vedono un totale di 30.000 uomini per l'esercito di Ciro e 40.000 per quello di Artaserse.\nBattaglia di Cunassa e morte.\nCiro perse la vita proprio nella battaglia, e dai resoconti emerge la possibilit\u00e0 che lo stesso pretendente al trono si sia lanciato con le proprie unit\u00e0 contro le posizioni tenute dal fratello, venendo brutalmente ucciso nello scontro. La morte di Ciro viene per\u00f2 descritta da Senofonte in maniera asciutta e senza affermazioni certe, essendo lo storico ateniese impegnato nello scontro in un altro punto dello schieramento, e quindi la sua cronaca si basa unicamente su fonti di \"seconda mano\". I 10.400 greci si affidarono alle sapienti tattiche di Clearco, che si era tenuto sulla destra, di fronte a un'intimorita sinistra persiana \u2013 la quale decise di tenersi sulla difensiva e, dove possibile, di non affrontare affatto i leggendari opliti greci.\nNei mesi successivi Tissaferne diffuse la voce che fosse stato egli stesso a uccidere Ciro, scatenando le ire di Parisatide, la quale avrebbe avuto poi modo di vendicare il suo figlio preferito. Le truppe persiane non osarono attaccare i greci \u2013 che pur vinsero a Cunassa, ma non videro altro motivo per restare in Persia ora che chi aveva comprato le loro spade era deceduto \u2013 eppure cercarono di logorarli dall'interno, sfiancandoli e privandoli dei loro stessi generali (catturandoli a tradimento o uccidendoli) durante l'eccezionale viaggio che dalla Babilonia li avrebbe ricondotti sulle rive del Mar Nero. Le avventure che raccontano il ritorno in patria dei mercenari e dimostrano le falle difensive dell'Impero Achemenide sono descritte nel racconto di uno dei Diecimila, lo storico Senofonte, che annot\u00f2 i propri ricordi nell\u02bc\"Anabasi\"."}
{"id": "740367", "revid": "124611629", "url": "https://it.wikipedia.org/wiki?curid=740367", "title": "Giuseppe Cigala Fulgosi", "text": "Biografia.\nNacque a Piacenza il 25 luglio 1910, figlio di Alfonso, un ufficiale di carriera del Regio Esercito, e di Anna Teresa Osio. Arruolatosi nella Regia marina, nel 1925 fu ammesso a frequentare la Regia Accademia Navale di Livorno, conseguendo nel 1930 la nomina a guardiamarina. Imbarcato inizialmente sull'incrociatore pesante \"Trieste\", pass\u00f2 poi sulla nave scuola \"Cristoforo Colombo\" dove consegu\u00ec la promozione a sottotenente di vascello. Prest\u00f2 poi servizio sul cacciatorpediniere \"Aquilone\", sulla torpediniera \"Indomito\" come ufficiale in 2\u00aa, e nel 1933 fu assegnato in servizio sull'esploratore \"Quarto\", di stanza allora in Cina. Nel 1934 fu trasferito al Distaccamento Marina a Tientsin in Cina, rientrando poi in Italia verso la fine di quell'anno. Prest\u00f2 servizio sull'esploratore \"Lanzerotto Malocello\", sul \"Leone Pancaldo\", dove fu promosso tenente di vascello, sul cacciatorpediniere \"Scirocco\" e quindi ebbe un incarico a terra come aiutante di bandiera del comandante in capo del dipartimento marittimo della Spezia.\nNel 1936 si imbarc\u00f2 a bordo della nave da battaglia \"Conte di Cavour\" come terzo direttore di tiro, e sbarcato verso la fine di quell'anno, ricopr\u00ec fino al giugno 1940 l'incarico di ufficiale di ordinanza di Sua Altezza Reale il Duca di Genova. Nel 1939 consegu\u00ec la laurea in economia e commercio presso l'Universit\u00e0 Ca' Foscari di Venezia.\nAll'entrata in guerra del Regno d'Italia, avvenuta il 10 giugno 1940, si trovava imbarcato in qualit\u00e0 di ufficiale in 2\u00aa a bordo del cacciatorpediniere \"Ascari\" su cui partecip\u00f2 alle battaglie di Punta Stilo e di Capo Teulada e successivamente assunse il comando della torpediniera \"Sagittario\", con la quale si distinse eroicamente durante la battaglia di Creta, il 22 maggio 1941, quando avvist\u00f2 in pieno giorno una formazione navale britannica composta da incrociatori e cacciatorpediniere. Riusc\u00ec brillantemente a nascondere le navi che guidava dalla vista del nemico e si lanci\u00f2 poi all'attacco con grande coraggio, riuscendo con il suo gesto a salvare il convoglio italiano da una distruzione certa. Per questa azione gli venne attribuita la Medaglia d'oro al valor militare e la Croce di Ferro di seconda classe dal governo tedesco.\nPromosso capitano di corvetta nel luglio 1941, ebbe il comando del cacciatorpediniere \"Euro\" e nel luglio 1942 divenne Capo di stato maggiore della flottiglia motozattere operante in Africa Settentrionale Italiana, rimanendo ferito a Marsa Matruh. Nel novembre 1942 assunse il comando della 6\u00aa Squadriglia Torpediniere alzando la sua insegna sulla \"Impetuoso\", non ancora entrata in servizio, del quale segu\u00ec la parte finale dell'allestimento.\nIl 10 giugno 1943 ricevette a Roma, in occasione della Giornata della Marina, la Medaglia d'oro al valor militare appuntatagli sul petto direttamente dal Re Vittorio Emanuele III, ma il giorno dopo lo raggiunse la notizia della scomparsa, nel cielo della Sardegna, del fratello minore Agostino, tenente della Regia Aeronautica e pilota di caccia.\nNella notte del 9 settembre 1943, giorno seguente l'armistizio con gli Alleati, salp\u00f2 con la sua nave al seguito della Forza Navale da Battaglia, al comando dell'ammiraglio Carlo Bergamini.\nAl comando dell\"Impetuoso\" soccorse i naufraghi della nave da battaglia , trasportandone i feriti a Port Mahon nelle Baleari. Successivamente l\"Impetuoso\" venne autoaffondata su suo ordine il 13 settembre 1943, insieme alla \"Pegaso\", per evitarne la consegna prevista in base alle clausole armistiziali. Internato in Spagna rimpatri\u00f2 nel luglio 1944, e nel novembre dello stesso anno fu promosso capitano di fregata.\nDurante l'internamento in Spagna venne colpito da un gravissimo lutto: il padre Alfonso, richiamato in servizio nel 1943 come comandante della piazza di Spalato, si rifiut\u00f2 di seguire il generale Emilio Becuzzi che stava abbandonando la propria divisione a Spalato, la 15\u00aa Divisione fanteria \"Bergamo\", dopo aver ordinato la cessione delle armi ai partigiani slavi e venne fucilato il 30 settembre 1943 da militi della divisione delle SS \"Prinz Eugen\" presso Signo con l'accusa di aver fatto consegnare le armi del proprio reparto ai partigiani. Alfonso Cigala Fulgosi fu anch'egli decorato con la Medaglia d'oro al valor militare.\nAl rientro in Italia tratt\u00f2 con gli inglesi un possibile sbarco a Trieste del ricostituito Reggimento San Marco in vista della fine della guerra, ma ricevette un netto rifiuto. Nel 1946, in seguito all'avvenuta proclamazione della Repubblica, decise di lasciare il servizio attivo, e transit\u00f2 nella riserva nel febbraio 1947. Promosso al grado di capitano di vascello della riserva si dedic\u00f2 alle attivit\u00e0 della FISE, la Federazione Italiana Sport Equestri, della quale divenne anche presidente e con cui vinse tutti i titoli e le competizioni internazionali alle quali partecip\u00f2, continuando a occuparsene fino al termine della sua vita. Si spense a Roma il 1 novembre 1977.\nAl comandante Cigala Fulgosi, decorato con la Medaglia d'oro al valor militare, tre Medaglie di bronzo e due Croci di guerra al valor militare \u00e8 stato intitolato un pattugliatore della Classe Comandanti."}
{"id": "740368", "revid": "113880", "url": "https://it.wikipedia.org/wiki?curid=740368", "title": "Comandante Giuseppe Cigala Fulgosi", "text": ""}
{"id": "740369", "revid": "287204", "url": "https://it.wikipedia.org/wiki?curid=740369", "title": "Affisso", "text": "In linguistica si chiama genericamente affisso un elemento che si aggiunge a una parola per formarne un'altra.\nNella grammatica normativa tradizionale si distinguono tre tipi di affisso: prefisso, infisso e suffisso, a seconda che l'elemento si aggiunga all'inizio, in mezzo o alla fine della parola di base.\nNella linguistica descrittiva moderna si definisce affisso un morfema che sia nello stesso tempo legato e non lessicale; detto in altri termini, \u00e8 una parte della parola che serve solo a precisarne il significato o la funzione grammaticale.\nAffisso nella grammatica tradizionale.\nAl di l\u00e0 di rappresentare un termine sintetico per indicare un prefisso, un suffisso o un infisso, l'affisso non si \u00e8 imposto come concetto autonomo nella grammatica tradizionale.\nL'interesse normativo \u00e8 quello di fornire elenchi di prefissi, infissi e suffissi, restringendosi solitamente alla sola derivazione; ogni elenco \u00e8 categorizzato in modo indipendente e per ogni categoria si stabiliscono gli ambiti di utilizzo e le regole di applicazione.\nGli elementi della flessione, ossia le desinenze, e le particelle clitiche solitamente non sono considerati affissi.\nDa notare che nella grammatica tradizionale la desinenza \u00e8 generalmente considerata parte del suffisso; ad esempio, in italiano si usa dire: \"il suffisso \"-ale\" deriva l'aggettivo dal nome (\"nazion-ale\")\", nonostante il termine derivato si possa poi ulteriormente declinare (\"nazion-al-i\").\nLa distinzione tra desinenza e suffisso pu\u00f2 invece essere sentita in lingue fortemente regolari (o regolarizzate) come l'esperanto: \"il suffisso \"-in-\" si usa per derivare il femminile di un termine: da \"patr-o\" (padre) si ottiene \"patr-in-o\" (madre)\"; infatti in esperanto la desinenza \"-o\" \u00e8 la desinenza caratteristica dei sostantivi e non \u00e8 sentita come facente parte del suffisso (si confronti ad esempio la derivazione da \"infan-a\" a \"infan-in-a\", maschile e femminile per l'aggettivo \"infantile\", ottenuta con lo stesso identico suffisso).\nAffisso nella linguistica contemporanea.\nLa nozione moderna di affisso innanzi tutto esclude tutti i prefissoidi e i suffissoidi (che nella grammatica tradizionale sono considerati quasi alla stregua di prefissi e suffissi), in quanto hanno un valore lessicale cio\u00e8 contribuiscono in modo essenziale alla formazione del significato di una parola.\nNella linguistica descrittiva questo tipo di morfemi sono chiamati anche termini fossilizzati e fanno parte della categoria delle radici.\nPiuttosto, gli affissi includono anche i cosiddetti morfemi discontinui, o circonfissi o elementi parasintetici, come per esempio l'elemento \"ge- (...) -t\" che in lingua tedesca serve per costruire il participio passato di un verbo (infinito \"lieb-en\" \"amare\", participio \"ge-lieb-t\" \"amato\") o l'elemento \"ge- (...) -te\" che in lingua olandese serve per costruire il collettivo di un nome (\"berg\" \"montagna\", \"ge-berg-te\" \"catena montuosa\").\nInoltre, le desinenze e le particelle clitiche sono considerate affissi a tutti gli effetti, e fanno parte della categoria pi\u00f9 ampia degli affissi flessivi.\nDa notare che questa definizione pu\u00f2 arrivare a distinguere pi\u00f9 elementi rispetto alla grammatica tradizionale; ad esempio nel suffisso (in senso tradizionale) \"-izzare\" (\"profet-izzare\") si distinguono tre morfemi: \"-izz-\" \u00e8 il suffisso o infisso (che dir si voglia, ma comunque in senso moderno) che deriva il verbo dal nome, \"-a-\" \u00e8 la vocale tematica della prima coniugazione, \"-re\" \u00e8 la desinenza dell'infinito presente."}
{"id": "740371", "revid": "438678", "url": "https://it.wikipedia.org/wiki?curid=740371", "title": "Cistercensi della stretta osservanza", "text": "I cistercensi della stretta osservanza, o trappisti (in latino \"Ordo Cisterciensis Strictioris Observantiae\"), sono un ordine monastico di diritto pontificio. I monaci trappisti pospongono al loro nome la sigla O.C.S.O.\nStoria.\nLe origini.\nLa nascita dell'ordine si deve ad Armand Jean Le Bouthillier de Ranc\u00e9 (1626-1700). Di nobile famiglia, entr\u00f2 nello stato ecclesiastico senza vocazione, condusse vita mondana e dissoluta e accumul\u00f2 numerosi benefici: fu abate commendatario di Notre-Dame de la Trappe, di Notre-Dame du Val e di Saint-Symphorien a Beauvais, priore di Notre-Dame de Boulogne e di Saint-Cl\u00e9mentin, canonico di Notre-Dame di Parigi. Attorno al 1657 decise di convertirsi, inizi\u00f2 a disfarsi delle sue prebende e vendette il suo castello di V\u00e9retz. Entr\u00f2 come novizio nell'abbazia cistercense di Perseigne (13 giugno 1661) e il 26 giugno 1664 prese i voti.\nRanc\u00e9 ricevette la benedizione abbaziale a S\u00e9ez il 13 luglio 1664 e il giorno successivo prese possesso dell'abbazia di Notre-Dame de la Trappe: riprese i tentativi di riforma sorti in reazione al rilassamento dell'antica disciplina e ristabil\u00ec numerose osservanze della primitiva regola, alle quali aggiunse nuovi regolamenti particolarmente rigidi: impose la pratica del silenzio e il lavoro manuale, elimin\u00f2 vino e pesce dal vitto comune, soppresse le ricreazioni, limit\u00f2 la corrispondenza.\nL'espansione della riforma.\nLa riforma introdotta da Ranc\u00e9 venne approvata con i brevi papali del 2 agosto 1677 e del 23 maggio 1678. I monaci di La Trappe aumentarono di numero, ma Ranc\u00e9 non volle fare nuove fondazioni: ci\u00f2 nonostante, altre prestigiose abbazie cistercensi adeguarono le loro regole al modello di La Trappe, come Sept-Fons, Orval e Tami\u00e9. Solo nel 1704, su invito del granduca Cosimo III de' Medici, il nuovo abate di Notre-Dame de La Trappe, Jacques de la Cour, invi\u00f2 dei monaci in Toscana per ridare vita all'abbazia di Buonsollazzo, da cui trasse nuova linfa anche quella di Casamari (1717).\nCon la rivoluzione francese ai monaci di La Trappe venne proibito di ricevere nuovi novizi: per evitare l'estinzione dell'ordine, Agostino de Lestrange (1754-1827), maestro generale dei novizi, invi\u00f2 una supplica al senato di Friburgo che il 13 marzo 1791 l'autorizz\u00f2 a fondare una comunit\u00e0 di non pi\u00f9 di ventiquattro membri in territorio elvetico: Lestrange e i suoi compagni lasciarono La Trappe nascosti in un carro il 1\u00ba giugno 1791 e raggiunsero clandestinamente la Svizzera, dove si insediarono nella certosa abbandonata della Valsainte. La Valsainte venne eretta in abbazia il 30 settembre 1794 e divenne casa madre di numerose altre fondazioni: di Santa Susanna in Aragona, del Monte Bracco e di Sordevolo, in Piemonte, di Westmalle, in Belgio, di Lulworth, in Inghilterra; a Sembrancher venne fondato il primo monastero di religiose trappiste.\nNel 1798, mentre la Francia minacciava l'invasione della Svizzera, i trappisti si rifugiarono in Russia dove lo zar Paolo I, in nome della sua amicizia con la principessa Luisa Adelaide di Borbone-Cond\u00e9 (divenuta monaca trappista), concesse ai monaci di creare cinque monasteri. Sotto Napoleone, nel 1805 i trappisti poterono fare ritorno in patria, dove fondarono le abbazie di Grosbot e quella sul Colle del Monginevro, ma poi il 28 luglio 1811 videro soppressi tutti i loro monasteri nel territorio dell'impero (sopravvissero solo i monasteri di Lulworth, Maiorca e Betfade, negli Stati Uniti d'America).\nL'autonomia dai cistercensi.\nNel 1815, con la Restaurazione, i monasteri trappisti tornarono a diffondersi in Francia ma, sulla base di interpretazioni differenti della medesima regola, all'interno dell'ordine cistercense si costituirono tre diverse congregazioni di trappisti: nel 1892 venne celebrato a Roma un capitolo di unione che decret\u00f2 la fusione delle tre congregazioni in un unico ordine, definitivamente indipendente da quello cistercense.\nLa Santa Sede ha approvato le nuove costituzioni dell'ordine il 3 giugno 1990.\nAttivit\u00e0 e diffusione.\nI monaci trappisti si dedicano alla vita contemplativa: sono religiosi di clausura dediti alla preghiera, sia individuale che comune, alternano gli studi e il lavoro manuale, specialmente agricolo (alcuni monasteri sono rinomati centri per la produzione di olio, vino e birra). Ogni monastero \u00e8 canonicamente autonomo, ma tutti sono legati all'ordine per la comune origine e tradizione e per l'osservanza delle stesse costituzioni.\nL'abito \u00e8 costituito da una tunica bianca, simbolo di purezza d'animo, e da uno scapolare nero, simbolo della vita contemplativa, sul quale \u00e8 indossata una cintura di cuoio, in segno di penitenza: l'abito \u00e8, quindi, segno di purezza che deve andare di pari passo con la contemplazione e che non pu\u00f2 essere conservata senza penitenza.\nI monasteri trappisti (detti anche \"trappe\") sono presenti in Europa (Austria, Belgio, Bosnia, Repubblica Ceca, Danimarca, Francia, Germania, Irlanda, Italia, Paesi Bassi, Regno Unito, Spagna), nelle Americhe (Argentina, Brasile, Canada, Cile, Repubblica Dominicana, Ecuador, Messico, Stati Uniti d'America, Venezuela), in Africa (Angola, Benin, Camerun, Repubblica Democratica del Congo, Madagascar, Marocco, Nigeria, Ruanda, Uganda), in Asia (Filippine, Giappone, Hong Kong, India, Indonesia, Israele, Taiwan) e Oceania (Australia, Nuova Zelanda). L'abate generale dell'ordine (eletto a vita ma tenuto a dimettersi al compimento del suo settantacinquesimo anno di et\u00e0) risiede presso la casa generalizia di viale Africa a Roma.\nAlla fine del 2008 l'ordine contava 97 case e 2.088 religiosi, dei quali 851 sacerdoti."}
{"id": "740372", "revid": "465036", "url": "https://it.wikipedia.org/wiki?curid=740372", "title": "Trappisti", "text": ""}
{"id": "740375", "revid": "465036", "url": "https://it.wikipedia.org/wiki?curid=740375", "title": "Ordine dei Trappisti", "text": ""}
{"id": "740376", "revid": "1893", "url": "https://it.wikipedia.org/wiki?curid=740376", "title": "Roi Adam", "text": ""}
{"id": "740377", "revid": "1893", "url": "https://it.wikipedia.org/wiki?curid=740377", "title": "Li Rois Adenes", "text": ""}
{"id": "740378", "revid": "1893", "url": "https://it.wikipedia.org/wiki?curid=740378", "title": "Adan le Menestrel", "text": ""}
{"id": "740379", "revid": "1893", "url": "https://it.wikipedia.org/wiki?curid=740379", "title": "Adam Rex Menestrallus", "text": ""}
{"id": "740380", "revid": "1893", "url": "https://it.wikipedia.org/wiki?curid=740380", "title": "Denys Amiel", "text": ""}
{"id": "740382", "revid": "1605525", "url": "https://it.wikipedia.org/wiki?curid=740382", "title": "Fran\u00e7ois-Joseph Talma", "text": "Infanzia e adolescenza.\nTalma nacque a Parigi il 15 gennaio 1763 da Michel Fran\u00e7ois Joseph Talma, ex domestico poi divenuto dentista di fama, e da Anne Mignolet. Venne alla luce in Rue de M\u00e9n\u00e9striers, una strada oggi scomparsa nel quartiere di Halles, e venne battezzato lo stesso giorno nella chiesa di Saint-Nicholas des Champs. Il mestiere del padre port\u00f2 la famiglia Talma in Inghilterra quando Fran\u00e7ois-Joseph era ancora bambino, per cui \u00e8 difficile ricostruirne con precisione i movimenti: \u00e8 comunque certo che a nove anni si trovava a Parigi con la madre dove venne messo in un collegio nei pressi della parrocchia della Rue de Chaillot. Qui avvenne il primo incontro con il teatro, il cui studio era una prassi consueta nelle accademie e nei collegi umanistici francesi.\nIn seguito lavor\u00f2 con grandi attori, primo fra tutti Le Kain che fu suo maestro.\nAvverso all'educazione di stampo religioso, a soli dodici anni lasci\u00f2 il collegio e si trasfer\u00ec in Inghilterra, a Londra, dove sarebbe rimasto tre anni: in questo periodo si un\u00ec a piccole compagnie londinesi con le quali recit\u00f2 commedie francesi in lingua nei salotti della buona societ\u00e0. Nello stesso periodo conobbe ed apprezz\u00f2 l'opera di William Shakespeare.\nNel 1778, a quindici anni, torn\u00f2 in pianta stabile a Parigi dove frequent\u00f2 il Coll\u00e8ge Mazarin, nel quale tra l'altro insegnava colui che sarebbe divenuto il suo acerrimo critico, l'abate Geoffroy. Talma studi\u00f2 la cultura classica del collegio e divent\u00f2 assiduo frequentatore del Th\u00e9\u00e2tre-Fran\u00e7ais, nutrendo la speranza di poter intraprendere, un giorno, il mestiere dell'attore proprio nel teatro che rappresentava un'istituzione ed un motivo d'orgoglio per la nazione.\nContinuando a recitare in piccoli teatri, il 13 luglio 1786 Talma riusc\u00ec ad essere ammesso alla neonata \"\u00c9cole royale de chant et de d\u00e9clamation\", prima scuola di teatro alto francese, nella quale rimase fino al 30 maggio 1788 e dove ebbe per insegnanti i pi\u00f9 bravi attori del Th\u00e9\u00e2tre-Fran\u00e7ais. Talma era dotato di ottime capacit\u00e0 mnemoniche, simpatia dirompente, intelligenza attiva e buona oratoria: fisicamente non era molto alto ma robusto, possedeva una folta capigliatura di riccioli neri ed occhi grigio-azzurri. Il suo profilo, ingraziato dalle lunghe ciglia, rassomigliava a quello delle monete greche. Un fascino che fece di lui, in seguito, l'idolo delle donne.\nCon l'ingresso alla scuola di recitazione abbandon\u00f2 la carriera di dentista dopo solo un anno di pratica, con grande disappunto del padre.\nIl debutto ed il lavoro al Th\u00e9\u00e2tre-Fran\u00e7ais.\nDurante l'apprendistato alla scuola di recitazione, Talma riusc\u00ec a debuttare al Th\u00e9\u00e2tre il 21 novembre 1787, nel ruolo di S\u00e9ide nel \"Mahomet\" di Voltaire: era la prima volta che un allievo della scuola debuttava nel teatro, e i critici accolsero la sua interpretazione favorevolmente. Il successo gli spalanc\u00f2 le porte della Com\u00e9die-Fran\u00e7aise (anche detta Th\u00e9\u00e2tre-Fran\u00e7ais) per i ruoli di attore giovane, anche se venne relegato per lungo tempo in ruoli marginali e secondari.\nGli anni all'interno del Th\u00e9\u00e2tre-Fran\u00e7ais non furono facili: di idee illuministe e liberali, Talma tent\u00f2 di dichiarare le sue opinioni per un teatro libero dal sistema feudale dell'Ancien R\u00e9gime e aperto alla diffusione dei Lumi e della Ragione.\nL'abbandono della Com\u00e9die-Fran\u00e7aise durante la Rivoluzione e il Direttorio.\nNell'ottobre del 1789, mentre la Rivoluzione francese aveva gi\u00e0 cambiato l'assetto socio-politico della Francia, Talma si propose al pubblico nel ruolo di Carlo IX nell'opera di Marie-Joseph Ch\u00e9nier \"Charles IX ou la Saint Barth\u00e9lemy\", poi ribattezzata \"Charles IX ou l'Ecole des Rois\": per la prima volta si portava in scena una tragedia patriottica francese che ricalcava gli schemi della tragedia classica adattata ad un contenuto tratto dalla storia contemporanea. Ci\u00f2 sanc\u00ec la nascita, in Francia, del dramma storico e politico. Di quel ruolo Talma fece uno dei suoi cavalli di battaglia per tutta la vita: l'interpretazione di un personaggio negativo, un re che massacra il suo popolo, sconvolse l'opinione pubblica ma fece dell'attore un simbolo della Rivoluzione francese stessa.\nLe innovazioni non si fermarono solo nel campo dei contenuti, ma anche a livello pi\u00f9 strettamente drammaturgico: in linea col neoclassicismo che si respirava nell'aria, Talma ricostru\u00ec con precisione storica il costume ed il trucco in base ai ritratti di Carlo IX grazie all'aiuto dell'amico Jacques-Louis David. Anche la scenografia sub\u00ec un \u201cimpoverimento\u201d rispetto ai canoni ridondanti del teatro dell'Ancien R\u00e9gime. La recitazione di Talma fu calibrata e posata, senza eccedere nelle codificazioni e tipizzazioni del teatro classico francese che per lo stile tragico richiedevano una ispirata declamazione ed una gestualit\u00e0 gentile ma innaturale: la semplicit\u00e0 nell'espressione recitativa ne fece l'attore borghese per antonomasia, simbolo di una nuova era.\nLa chiesa non grad\u00ec per\u00f2 il \"Charles IX\", chiedendo l'interruzione della pi\u00e8ce alla trentatreesima replica con enorme disappunto del pubblico e della critica rivoluzionaria.\nI Com\u00e9diens des Roi presero posizioni differenti nei riguardi della rivoluzione, tanto da dividersi in due opposte fazioni: i rossi, favorevoli alla rivoluzione francese ed i neri, contrari. In seguito ai dissidi interni alla compagnia Talma approfitt\u00f2 degli emendamenti dell'Assemblea nazionale che istituivano la libert\u00e0 dei teatri per lasciare la Com\u00e9die-Fran\u00e7aise ed installarsi nell'aprile del 1791, con un gruppo di attori della fazione dei rossi, nella nuova sala teatrale al Palais-Royal: il teatro assunse il nome di \"Th\u00e9\u00e2tre Fran\u00e7ais de la Rue de Richelieu\", mutato il 19 agosto 1792 in \"Th\u00e9\u00e2tre de la Libert\u00e9 et de l'Egalit\u00e9\" ed ancora, il 27 settembre dello stesso anno, in \"Th\u00e9\u00e2tre de la Republique\".\nNegli stessi giorni Talma spos\u00f2 Julie Carreau, gi\u00e0 ballerina dell\"Acad\u00e9mie Royale de musique\", madre di tre figli e sette anni pi\u00f9 vecchia di lui. L'avvenimento fu importante non solo perch\u00e9 permise a Talma la frequentazione di nuovi salotti ed amicizie influenti, ma anche perch\u00e9, in quanto attore, Talma non poteva sposarsi: prima della Rivoluzione erano infatti negati tutti i diritti civili a questa categoria.\nIl Th\u00e9\u00e2tre Fran\u00e7ais de la Rue de Richelieu adott\u00f2 un cartellone d'avanguardia, presentando pi\u00e8ce di sperimentazione politica come l\"Henri VIII\" o \"Calas ou l'\u00c9cole des juges\" di Ch\u00e9nier, il \"Brutus\" di Voltaire ed altri, indici di modernit\u00e0 teatrale. Tra le importanti innovazioni, rilevanti furono l'ammissione nelle donne nel parterre del teatro e l'inserimento nel programma di drammi di gusto inglese, maggiormente scespiriani. Con l'apertura del nuovo teatro Talma aveva comunque deciso una linea di condotta politica: nonostante le poche affinit\u00e0 con Robespierre si espresse favorevolmente nei confronti della rivoluzione. Agli stessi anni si riconduce l'amicizia di Talma con il giovane generale Napoleone Bonaparte, a cui si dice prestasse spesso dei libri.\nIl ritorno al Th\u00e9\u00e2tre Fran\u00e7ais sotto Consolato ed Impero.\nNel 1793 i Com\u00e9diens des Roi, accusati di essere antirepubblicani, vennero incarcerati per essere rilasciati due anni dopo, nel 1795, alla caduta di Robespierre. Nonostante Talma tentasse di imporsi al pubblico con drammi stranieri di gusto preromantico fu costretto, per lavori di restauro e spinto dall'opinione pubblica, ad abbandonare il Th\u00e9\u00e2tre de la Republique che venne chiuso e a riunirsi con i vecchi compagni nel Th\u00e9\u00e2tre Fran\u00e7ais nel 1799.\nAnche la sua vita privata segn\u00f2 una svolta: ruppe la relazione con Julie Carreau per legarsi all'attrice Caroline Vanhove, compagna di scene e collega della Com\u00e9die-Fran\u00e7aise.\nTalma riusc\u00ec, nonostante le resistenze dei suoi compagni, a svincolarsi dalla tipologia di attore dell'Ancien R\u00e9gime introducendo radicali cambiamenti nello stile recitativo: voce roca e dolente, demitizzazione dei ruoli tragici, scomparsa dell'elevazione del personaggio al di fuori del dramma umano, scrupolosa osservanza dei dettagli storici e depauperamento dei toni elegiaci della declamazione classica.\nDopo il 18 brumaio, a pochi giorni dall'elezione a Primo Console di Napoleone, Talma compar\u00ec in scena nei panni del protagonista nel \"Britannico\" di Racine, inno celebrativo alla figura carismatica di un imperatore.\nSotto il Consolato, il Th\u00e9\u00e2tre Fran\u00e7ais torn\u00f2 agli antichi splendori, centrando la propria produzione sulla tragedia: non \u00e8 un caso, visto che Talma era l'attore preferito dal futuro imperatore. In suo onore si misur\u00f2 nel \"Cinna\" di Corneille, in cui pubblicamente gli dimostrava la sua ammirazione.\nSi misur\u00f2 nuovamente in pi\u00e8ce classiche di gusto celebrativo ed elegiaco, senza perdere per\u00f2 i tratti che fecero di lui il pi\u00f9 famoso attore dell'epoca. In questi anni ebbe anche una relazione di breve durata con Paolina Bonaparte: consumata la storia con Caroline Vanhove, successivamente si leg\u00f2 sentimentalmente ad una giovane donna, Madeleine-Jacqueline Bazire, con cui ebbe tre figli senza per\u00f2 mai sposarla.\nNel 1806 fu nominato Professore al Conservatoire national sup\u00e9rieur d'art dramatique, segnale di un mutato gusto nella tecnica della recitazione.\nRestaurazione e monarchia.\nNonostante l'affetto che legava Talma e Napoleone, nel 1814 la Francia cambi\u00f2 nuovamente assetto politico e Talma si batt\u00e9 per la difesa del ruolo sociale dell'attore, di nuovo denigrato dopo la parentesi rivoluzionaria. Essendo riuscito a mantenere intatta la sua popolarit\u00e0 al di sopra delle parti, sia per talento che per abile demagogia, egli aveva infatti la possibilit\u00e0 di levare la voce contro il clero e l'aristocrazia, entrambe decise a ristabilire i privilegi dell'Ancien R\u00e9gime.\nNonostante fosse visto come nemico della Restaurazione, Talma si adoper\u00f2 affinch\u00e9 agli attori fosse concesso il riconoscimento del ruolo creativo attribuito agli autori teatrali o ai pittori. I mancati riconoscimenti e l'avversione alle imposizioni clericali lo spinsero nelle file della massoneria, altro avvenimento degno di nota visto che l'accesso alle logge era garantito solo a cittadini socialmente riconosciuti che godevano di diritti civili.\nNel 1817 Talma recit\u00f2 in lingua inglese al Covent Garden, riscuotendo un enorme successo: la sua fama era ormai enorme.\nIl divo ed il cambio di genere teatrale.\nNel 1822 scadeva il contratto tra Talma ed il Th\u00e9\u00e2tre Fran\u00e7ais che gli rifiut\u00f2 l'autocandidatura per la direzione del teatro, nonostante la stampa prese spesso le difese dell'attore. Talma non si scompose e, conscio del proprio valore di mercato, si impose sulle decisioni di ogni pi\u00e8ce da portare in scena. In quegli anni si esib\u00ec assieme all'attrice e ballerina C\u00e9line C\u00e9leste.\nCon gli anni scem\u00f2 anche l'impegno politico della sua attivit\u00e0, tanto che dalla tragedia pass\u00f2 a rappresentare spesso commedie, ogni volta con successo insperato. Le scelte da lui adottate, a livello non solo recitativo ma anche logistico, tramite mirate distribuzioni dei ruoli, furono sempre vincenti ed apprezzate dal pubblico che lo osannava.\nTalma, comunque, intu\u00ec nuovamente i cambiamenti sociali della propria epoca passando dalla rappresentazione di classici agli interni di vita borghese, ponendosi di nuovo all'avanguardia ed adottando copioni stranieri di nuovo gusto ed impatto sugli spettatori.\nNel 1825 raccolse in un libro chiamato \"Quelques r\u00e9flexions sur Le Kain et sur l'art dramatique\" le sue considerazioni sull'arte drammatica e sulla recitazione.\nMorte e mito.\nTalma era ammalato, ed il 19 ottobre 1826, alle ore 11:35, mor\u00ec senza agonia per una occlusione intestinale: sottoposto il corpo ad autopsia, la sua malattia fu studiata e gli studi in merito pubblicati in suo nome.\nDalla salma venne estratto il cuore, conservato poi dalla Com\u00e9die-Fran\u00e7aise in una scatola. Il 21 ottobre si celebrarono i suoi funerali, senza rito religioso, seguiti da una folla immensa stimata in ottantamila persone. Il corpo \u00e8 tuttora tumulato nel cimitero parigino di P\u00e8re-Lachaise. A lui furono dedicate opere teatrali ed oggetti di uso quotidiano come spille, carte e scatole del sapone."}
{"id": "740385", "revid": "785863", "url": "https://it.wikipedia.org/wiki?curid=740385", "title": "Battaglia di Naboo", "text": ""}
{"id": "740386", "revid": "78273", "url": "https://it.wikipedia.org/wiki?curid=740386", "title": "Talma", "text": ""}
{"id": "740388", "revid": "1905965", "url": "https://it.wikipedia.org/wiki?curid=740388", "title": "Invasione di Naboo", "text": ""}
{"id": "740395", "revid": "118834", "url": "https://it.wikipedia.org/wiki?curid=740395", "title": "Corneille", "text": ""}
{"id": "740397", "revid": "767487", "url": "https://it.wikipedia.org/wiki?curid=740397", "title": "L'anno scorso a Marienbad", "text": "L'anno scorso a Marienbad (\"L'Ann\u00e9e derni\u00e8re \u00e0 Marienbad\") \u00e8 un film del 1961 diretto da Alain Resnais. La sceneggiatura e i dialoghi sono dello scrittore Alain Robbe-Grillet, ispirato al romanzo \"L'invenzione di Morel\" dello scrittore argentino Adolfo Bioy Casares.\nTrama.\nLa serata teatrale organizzata in un sontuoso albergo di lusso si trasforma, per una giovane spettatrice, in un complicato viaggio nella memoria. Uno sconosciuto intraprendente insiste di averla conosciuta l'anno precedente a Marienbad e di essere stato il suo amante, ma la donna non ne \u00e8 affatto sicura. L'uomo desidera portarla via, ma la donna non fa altro che rimandare l'evento. Il film non rivela chi dei due abbia ragione e si perde nei numerosi \"flashback\" dei protagonisti che intrecciano passato e presente, che pronunciano pochissime battute, mantenendosi quasi sempre statici sulla scena.\nProduzione.\nIl film \u00e8 ambientato in un palazzo a Marienbad, ricostruito in vari luoghi della Baviera: Nymphenburg, Amalienburg e nel Castello di Schlei\u00dfheim.\nAccoglienza.\n\"L'anno scorso a Marienbad\" venne accolto con curiosit\u00e0 ed entusiasmo dalla critica, che giudic\u00f2 rivoluzionarie le intuizioni del montaggio e della fotografia. Al Festival di Venezia del 1961 gli fu assegnato il Leone d'oro, e nel 1963 fu candidato all'Oscar alla migliore sceneggiatura originale tra le proteste dei fautori incalliti del realismo.\nTuttavia, per la lentezza dei dialoghi e per la mancanza di continuit\u00e0, il pubblico non lo premi\u00f2 ai botteghini e il film, ritenuto incomprensibile e noioso dallo \"spettatore medio\", divenne citato in dissacranti parodie, tanto che nel 1978 il film venne inserito nella lista dei 50 peggiori film di sempre nel libro \"The Fifty Worst Films of All Time\".\nIl gioco di Marienbad.\n Il gioco, una variante dell'antico Nim, consiste nel disporre 16 fiammiferi in 4 file decrescenti, rispettivamente di 7, 5, 3 e 1 elemento, come mostrato nel riquadro a sinistra: ognuno dei due giocatori, a turno, deve togliere dal tavolo un numero di fiammiferi a piacere, purch\u00e9 da un'unica fila. Vince chi riesce a giocare per ultimo, lasciando sul tavolo l'ultimo fiammifero all'avversario."}
{"id": "740398", "revid": "1318658", "url": "https://it.wikipedia.org/wiki?curid=740398", "title": "Clearco", "text": "Per Clearco puoi intendere:"}
{"id": "740400", "revid": "767487", "url": "https://it.wikipedia.org/wiki?curid=740400", "title": "Diecimila (Anabasi)", "text": "I Diecimila furono un gruppo di mercenari, principalmente greci, assoldati da Ciro il Giovane nel tentativo di usurpare il trono di Persia al fratello Artaserse II.\nLa marcia che li port\u00f2 alla battaglia di Cunassa e il loro ritorno in Grecia (durata un anno e tre mesi, dal 401 al 399 a.C., e lunga millecentocinquanta parasanghe) fu registrata da uno dei mercenari, Senofonte, nella sua \"Anabasi\".\nAntefatti.\nLe lotte intestine per la successione al trono dell'impero persiano si verificarono gi\u00e0 con il padre dei due, Dario II, il quale su consiglio di Tissaferne utilizz\u00f2 per la prima volta un contingente di mercenari greci per avere la meglio sul fratello Arsite.\nLa posizione di Tissaferne venne ridimensionata per\u00f2 per volere della moglie del Re dei Re, Parisatide, la quale volle il figlio prediletto Ciro come satrapo di Caria e Lidia (408 a.C.).\nLa morte di Dario (404 a.C.) provoc\u00f2 lo scontro tra i fratelli per il possesso della corona: Artaserse II, il primogenito, venne alla luce prima che il padre cingesse la corona e per questo motivo Ciro la reclam\u00f2, essendo lui il primo figlio di Dario, Re dei Re. Venne per questo imprigionato, ma per intercessione della madre fu liberato.\nA quel punto, si prepar\u00f2 alla guerra.\nComposizione.\nCiro, a cui non mancavano i finanziamenti, trov\u00f2 in Grecia degli abili soldati che, dopo la fine della guerra del Peloponneso, erano rimasti non impiegati.\nRadun\u00f2 quindi un'armata di oltre diecimila mercenari greci (i \"Diecimila\", come poi vennero chiamati dagli storici), composta da circa:\nLa composizione esatta vari\u00f2 nel corso della spedizione, dato che in Cilicia morirono 100 opliti agli ordini di Menone e in Siria vi furono defezioni. Non \u00e8 molto chiaro se Sosi di Siracusa e Sofeneto di Arcadia comandarono reggimenti gi\u00e0 contabilizzati in precedenza o altri contingenti di mercenari.\nLo stesso Senofonte \u00e8 poco chiaro, infatti narra che a Celene \"nel parco, Ciro pass\u00f2 in rassegna le truppe greche e le cont\u00f2: il numero totale degli opliti era di undicimila, i peltasti risultarono circa duemila\", ma poi si contraddice quando racconta che, nella regione di Babilonia \"mentre i soldati si armavano, li si cont\u00f2: diecimilaquattrocento gli opliti, duemilacinquecento i peltasti, mentre i barbari al s\u00e9guito di Ciro erano centomila, con circa venti carri falcati\".\nSenofonte suddivide il contingente in:\nInoltre, essi erano appoggiati da una flotta di 35 triremi spartane al comando di Pitagora e 25 triremi agli ordini di Tamos l'Egizio.\nSecondo l\"Anabasi\", i Diecimila avevano anche un appoggio tattico di 100.000 soldati persiani al comando di Arieo e 20 carri falcati.\nSenofonte \u00e8 molto preciso per quanto riguarda la composizione dell'armata greca, ma esagera il numero dei Persiani in entrambi gli schieramenti: \u00e8 pi\u00f9 probabile che Ciro avesse a disposizione tra fanti e cavalieri 15.000 uomini, compresa la sua guardia del corpo composta da 600 cavalieri catafratti.\nI comandanti.\nI principali comandanti della spedizione, secondo la descrizione di Senofonte, erano:\nLa spedizione.\nPercorso verso l'interno.\nI mercenari, radunati da tutta la Grecia in Asia Minore, vennero inizialmente tenuti all'oscuro del disegno di Ciro, che prima sostenne che sarebbero serviti per affari interni \u2013 il sospetto che il satrapo Tissaferne stesse tramando di impadronirsi delle citt\u00e0 anatoliche, l'assedio di Mileto per ricondurre in citt\u00e0 gli esuli \u2013 poi per la sottomissione della Pisidia.\nLa colonna, da Sardi, part\u00ec per raccogliere gli uomini di Aristippo, condotti da Menone di Larissa, a Colossi, in Frigia; Clearco condusse le sue truppe a Celene. Nel frattempo giunse Sosi di Siracusa con trecento opliti e Sofeneto di Arcadia con mille. L'esercito quindi mosse verso Tarso, attraverso la Cappadocia e la Cilicia.\nUna volta conosciuto lo scopo della missione di Ciro, i mercenari chiesero stipendi maggiori, che vennero aumentati da un darico a un darico e mezzo al mese a testa.\nPresso Isso giunse la flotta di Ciro, composta da 25 navi persiane e 35 triremi greche, che trasportavano i 700 opliti spartani che gli efori avevano inviato a Ciro. Prima delle \"porte Siriache\" si aggiunsero altri 400 opliti, disertori delle truppe comandate dal satrapo Abrocoma, rimasto fedele ad Artaserse. Senia e Pasione abbandonarono la spedizione, non disposti a rimanere con Ciro fino in fondo.\nIl Gran Re venne a conoscenza del disegno di Ciro solo quando quest'ultimo era a Lampsaco e, nella strada verso Babilonia, non aveva trovato nessun ostacolo. Artaserse quindi organizz\u00f2 un esercito che si scontr\u00f2 con i mercenari durante la battaglia di Cunassa.\nLa battaglia di Cunassa.\nNella battaglia i due eserciti erano a grandi linee alla pari, in quanto il Gran Re non aveva potuto, in poco tempo, chiamare a raccolta gli eserciti delle satrapie; tra i ribelli i Greci si disposero ai lati dello schieramento, mentre Ciro si colloc\u00f2 al centro, in faccia al fratello.\nCiro si concentr\u00f2 in ripetuti assalti al fratello Artaserse, proprio nel mezzo dello schieramento lealista, e durante uno di questi attacchi perse la vita. Sembra per\u00f2 che nel resto del campo di battaglia trionfassero i ribelli, quindi fu impossibile stabilire con certezza il vero esercito vincitore della battaglia, il che provoc\u00f2 una situazione d'incertezza.\nQuesta battaglia segn\u00f2 una svolta fondamentale nella guerra di Ciro contro il fratello Artaserse, in quanto da qui inizi\u00f2 il ritorno a casa dei Greci, attraverso le impervie regioni nell'interno dell'Asia Minore.\nLa lunghezza della strada percorsa in totale da Efeso nell'Ionia fino al campo di battaglia era di novantatr\u00e9 tappe, cio\u00e8 535 parasanghe, ossia 16 050 stadi (circa 2 800\u00a0km). Il campo di battaglia distava da Babilonia 360 stadi.\nVerso il mare.\nIl giorno seguente la battaglia i Greci vennero informati della morte di Ciro: questi, gi\u00e0 pronti ad incalzare il Gran Re, caddero in un profondo sconforto. Il giorno seguente vennero degli ambasciatori chiedendo ai mercenari di consegnare le armi, ma questi rifiutarono, dicendo che non spettava ai vincitori cedere le armi.\nCon Arieo e Tissaferne.\nClearco decise piuttosto di seguire il persiano Arieo, il capo della cavalleria dell'esercito ribelle, che promise di riportare i Greci a casa senza ingannarli e restando sempre fedele a loro. I mercenari ed Arieo quindi si avviarono, passando pericolosamente vicino alla zona dove si erano accampati i soldati del Gran Re.\nIl giorno dopo il Re propose una tregua e i mercenari la accettarono per potersi rifornire; venne Tissaferne a trattare la pace con i Greci, e venne concluso che il re avrebbe lasciato tornare questi in patria, a patto che non devastassero ingiustamente il territorio. Il satrapo si offr\u00ec anche di accompagnare fino nella sua satrapia i Greci.\nDopo pi\u00f9 di venti giorni Tissaferne si present\u00f2 e la colonna mosse, oltrepassando il muro della Media e giungendo alla citt\u00e0 di Sittace, vicino al fiume Tigri. Attravers\u00f2 il fiume sotto il controllo dei Persiani, quindi arriv\u00f2 al fiume Zapata, dove Clearco, a causa della diffidenza che c'era tra Persiani e Greci, decise di risolvere i contrasti parlando con Tissaferne. Si decise che i capi dei Greci sarebbero andati al campo di Tissaferne per chiarire la questione di persona.\nLa trappola di Tissaferne.\nCinque strateghi \u2013 Prosseno il Beota, Menone il Tessalo, Agia l'Arcade, Clearco il Lacone, Socrate l'Acheo \u2013 e venti locaghi andarono all'accampamento persiano: i primi entrarono, i secondi rimasero fuori ad attendere. Dell'agguato Senofonte scrive:\nAllora anche gli altri vecchi alleati persiani di Ciro, primo tra tutti Arieo, abbandonarono i Greci, intimando loro di consegnare le armi ad Artaserse, sostenendo che Clearco stesse tramando contro Tissaferne. I mercenari rimasero per un po' spiazzati, quindi nominarono dei nuovi capi \u2013 al posto di\nClearco, Timasione di Dardano; al posto di Socrate, Santicle l'acheo; invece di Agia, Cleanore l'arcade; al posto di Menone, Filesio l'acheo; invece di Prosseno, Senofonte l'ateniese\u2013 e, su incitazione di Senofonte, si ripresero dal colpo sub\u00ecto.\nLa Gordiene.\nEliminato l'equipaggiamento superfluo e stabilito l'ordine di avanzata, i mercenari partirono: Chirisofo di Sparta teneva l'avanguardia, Senofonte e Timasione comandavano la retroguardia. Naturalmente i Persiani si gettarono all'inseguimento, bersagliando da lontano i mercenari, i quali, assaliti alle spalle, tentarono di rispondere, con pi\u00f9 perdite che benefici. Venne cos\u00ec istituito un corpo di duecento frombolieri e cinquanta cavalieri per coprire da lontano la ritirata.\nDopo l'attraversamento del fiume Zapata i Greci vennero nuovamente attaccati da Mitradate, con ingenti truppe: questi risposero e misero in fuga i nemici. Presso la citt\u00e0 di Mespila i mercenari furono nuovamente attaccati dai barbari guidati da Tissaferne, ma lo respinsero con le armi da lancio. La ritirata prosegu\u00ec tra agguati e brevi scontri tra la cavalleria persiana e la retroguardia greca, sempre incalzata dai nemici.\nUn giorno, quando i Greci erano riusciti a distanziare i nemici, questi ricomparvero su un'altura sovrastante la strada. Senofonte, con un contingente di peltasti, si mise a scalare la collina per conquistarne la sommit\u00e0, arrivando in cima prima dei nemici. I Greci riuscirono a passare, ma si videro minacciati da una moltitudine di nemici che era accampata al di l\u00e0 del fiume Tigri, che scorreva l\u00ec vicino, e a sud. Vennero allora catturati degli abitanti della zona, che indicarono a Chirisofo le varie strade per arrivare al Mar Nero; lo stratego, vista l'impossibilit\u00e0 di tornare indietro o di attraversare il Tigri, decise di dirigersi verso il territorio dei Carduchi, la Gordiene.\nI mercenari, sperando nell'appoggio dei Carduchi, si mantennero cauti nel comportarsi con loro, ma quelli non diedero alcun segno di amicizia, anzi, pi\u00f9 volte attaccarono la retroguardia ed ostacolarono la marcia dei Greci impadronendosi di un passo di fondamentale importanza per il transito. Un prigioniero, per\u00f2, illustr\u00f2 l'esistenza di un sentiero, lungo il quale venne inviato un contingente di opliti per aprire la strada, ma inizialmente vennero ostacolati dai Carduchi. Quindi, grazie anche alla guida del luogo, dopo aspri combattimenti riuscirono a sopraffare i nemici e a conquistare il passo. Una volta rilasciata la guida, l'avanguardia e la retroguardia proseguirono, insidiati costantemente dai Carduchi e portandosi di continuo aiuto reciproco.\nDopo sette giorni dall'entrata nel territorio dei Carduchi i Greci si accamparono presso il fiume Centrite, che segnava il confine con l'Armenia, ma dalla riva opposta apparvero mercenari armeni intenzionati ad impedire loro il passaggio. Effettuata una finta manovra di accerchiamento, i Greci riuscirono a guadare il fiume, sempre per\u00f2 incalzati dai Carduchi, che riuscirono a respingere con uno stratagemma ideato da Senofonte.\nL'Armenia.\nIl governatore della regione, Tiribazo, strinse subito un accordo con i mercenari: questo avrebbe concesso loro di prendere viveri, quelli non avrebbero danneggiato le abitazioni. Tiribazo scort\u00f2 i mercenari fino alla sua reggia, quindi li fece accampare; ma mentre i Greci rimanevano bloccati da una grossa nevicata, raccolse un grande esercito per attaccarli durante il valico di un monte. Saputolo, i Greci non indugiarono ad attaccare direttamente il campo di Tiribazo e si affrettarono ad allontanarsi dalla zona.\nPer alcuni giorni i mercenari marciarono nella neve e controvento, lottando per stare vicino ai fal\u00f2: allora morirono per il freddo e la fame molte bestie da soma, schiavi e soldati. Per il freddo alcuni soldati si rifiutavano di proseguire, altri cadevano al suolo e l\u00ec morivano, altri ancora erano aggrediti dai nemici che seguivano la colonna. Finalmente i Greci arrivarono a dei villaggi, presso i quali si accamparono e si rimisero in forze.\nArrivati ad un valico che immetteva in una pianura, i mercenari trovarono la via ostacolata da truppe nemiche, che aggirarono impossessandosi di una cima vicina e calandosi da una posizione pi\u00f9 elevata.\nQuindi i Greci raggiunsero le terre dei Taochi, popolazione che abitava in roccaforti difficili da conquistare. Quando ne assalirono una, i barbari, esaurite le munizioni per difendersi, cominciarono a lanciare dalle mura i bambini, le donne e gli uomini. Quindi i mercenari passarono tra i Calibi, che non si fecero portare via niente, anzi inseguirono per un tratto i Greci con le armi in pugno. Poi la colonna giunse alla citt\u00e0 di Gimni\u00e0 ed il capo della regione assegn\u00f2 loro una guida perch\u00e9 li conducesse nei territori ostili, ma non con il fine di aiutare i Greci, ma indebolire i suoi nemici.\nIl mare.\nArrivata al monte Teche, l'avanguardia cominci\u00f2 ad urlare, cosa che allarm\u00f2 Senofonte, che accorse dalla retroguardia.\nA Trapezunte.\nDopodich\u00e9 i Greci attraversarono il territorio dei Macroni, i quali, dopo un'iniziale diffidenza, si misero a scortare i mercenari fino al confine con i Colchi, che li accolsero ostilmente. I Greci sbaragliarono anche questa popolazione e proseguirono fino alla citt\u00e0 marittima di Trapezunte, colonia di Sinope, dove si trattennero per trenta giorni e poterono usufruire del mercato. L\u00ec celebrarono dei sacrifici agli dei ed organizzarono dei giochi.\nQuando si pens\u00f2 alla strada da prendere per tornare, se per mare o per terra, e Chirisofo si offerse per chiedere al suo amico Anassibio, navarca, delle navi in prestito; durante l'attesa i Greci si diedero alla cattura del maggior numero di navi possibili.\nNon bastando ci\u00f2 che i Trapezunti offrivano ai mercenari, questi chiesero una guida che li portasse a razziare tra i barbari; la guida li condusse tra i Drili, la cui metropoli venne apparentemente espugnata; dalla rocca, per\u00f2, i barbari organizzarono un contrattacco che provoc\u00f2 la ritirata delle truppe greche.\nA Cerasunte.\nTornati al campo, poich\u00e9 Chirisofo non era tornato, fecero tornare i non adatti alla guerra sulle navi, guidati da Sofeneto e Filesio, mentre gli altri si misero in marcia e giunsero a Cerasunte, colonia di Sinope. Gli opliti, contati presso quella citt\u00e0, risultarono essere circa 8 600. Quindi la colonna mosse verso i Mossineci, che si dichiararono inizialmente ostili ai Greci; poi, promettendo al capo di una fazione dei Mossineci aiuto militare contro un'altra, Senofonte si assicur\u00f2 l'appoggio di quella parte della popolazione. I comuni nemici vennero attaccati, ma sbaragliarono gli assalitori; il giorno seguente, il grosso dei mercenari attacc\u00f2 la roccaforte, e questa finalmente cadde ed i Greci si poterono cibare del contenuto dei forniti magazzini della citt\u00e0.\nA Cotiora.\nDopo essere passati tra i Calibi, i Greci giunsero ai Tibareni e quindi alla citt\u00e0 di Cotiora, colonia di Sinope. I Cotioriti non aprirono loro i mercati, quindi i Greci saccheggiarono, per nutrirsi, le loro terre, il che provoc\u00f2 il disappunto di Sinope, che invi\u00f2 emissari per chiedere ai mercenari di smettere le depredazioni; dopo una lunga discussione, le due parti si conciliarono. I Sinopei quindi proposero di far procedere i Greci per nave, vista la difficolt\u00e0 nel passaggio tra i Paflagoni. Ma Senofonte, vista la difficolt\u00e0 nel fornire navi per tutti, pens\u00f2 che fosse opportuno fondare una citt\u00e0 sulle rive del Ponto; qualcuno sparse la voce tra le truppe, tra cui crebbe il malcontento; espostolo a Senofonte, questi acconsent\u00ec a seguire il piano iniziale.\nL'esercito, ormai esasperato da passare del tempo, cominci\u00f2 a venir meno in disciplina in diversi episodi; le malelingue sul conto di Senofonte proliferarono, ma questo si difese sempre con abili discorsi.\nI Paflagoni si offrirono di stringere un patto di non belligeranza con i Greci e si scambiarono reciproci doni; quindi i mercenari, imbarcatisi, giunsero a Sinope, dove poco dopo arriv\u00f2 anche Chirisofo, portando solo una trireme. Qui i soldati decisero di comune accordo di eleggere un capo unico e si rivolsero a Senofonte, che per\u00f2, avendo precedentemente interrogato gli dei, rifiut\u00f2 l'incarico; venne scelto Chirisofo.\nScissione dell'esercito.\nIl nuovo comandante scelse di far vela verso Eraclea, colonia di Megara. A causa di discordie interne l'esercito si divise: tutti gli Arcadi e gli Achei al comando di Chirisofo e Senofonte formarono un gruppo a parte di pi\u00f9 di quattromila opliti, con propri strateghi; Chirisofo comand\u00f2 un gruppo di 1 400 opliti e 700 peltasti; Senofonte guid\u00f2 1 700 opliti e 300 peltasti, pi\u00f9 una quarantina di cavalieri. I primi si spostarono per nave, i secondi procedettero verso l'interno, ma subito ripresero a seguire la costa, essendo Chirisofo gi\u00e0 malato, gli ultimi percorsero un tratto per mare, prima di dirigersi nell'entroterra.\nGli Arcadi e gli Achei, dopo aver effettuato delle scorrerie tra le popolazioni della zona, subirono forti perdite dalla riscossa organizzata da questi; Chirisofo giunse tranquillamente al porto di Calpe, mentre Senofonte si imbatt\u00e9 in alcuni vecchi barbari, che riferirono che dei Greci erano stati circondati dai nemici su una collina. Allora decise di portare aiuto ai soldati in pericolo, ma, arrivato sul posto, gli riferirono che il contingente greco si era gi\u00e0 allontanato verso Calpe. Senofonte ed i suoi raggiunsero quindi il porto, ritrovandovi le altre due parti dell'esercito.\nRicongiungimento sotto Cleandro.\nI Greci rimasero bloccati l\u00ec per diversi giorni a causa dei responsi sfavorevoli dei sacrifici per la partenza. Quando ormai i Bitini, rafforzati dalle truppe di Farnabazo, si avvicinavano alla palizzata dell'accampamento e i viveri scarseggiavano, avvenne un prodigio favorevole e le truppe uscirono dal campo per ottenere rifornimenti, andando incontro ai nemici, che per\u00f2 furono anche in quest'occasione sbaragliati.\nAl campo giunse quindi Cleandro lo Spartano, l'armosta di Bisanzio, che aveva promesso ai Greci di raggiungerli con delle triremi; la sua venuta cre\u00f2 scompiglio tra i Greci, ma alla fine egli prese il controllo delle truppe e le condusse, dopo sei giorni di marcia, a Crisopoli di Calcedonia.\nL'Ellesponto.\nArrivati all'Ellesponto i Greci vennero contattati da Anassibio, che a sua volta era stato incaricato da Farnabazo, che temeva che i mercenari potessero disturbare il suo territorio, per venire trasportati a Bisanzio con le navi dell'ammiraglio, promettendo loro addirittura una paga. Ma, una volta attraversato lo stretto, Anassibio non vers\u00f2 la paga dovuta, quindi i soldati, senza soldi per tornare a casa, se la presero comoda con i preparativi.\nSenofonte, gi\u00e0 in procinto di partire, venne trattenuto da Cleandro, che lo preg\u00f2 di accompagnare, almeno per un pezzo, i mercenari lontano da Bisanzio; questi, usciti dalle mura, accortisi di essere stati abbandonati da Cleandro, che non li voleva in citt\u00e0, assalirono Bisanzio; Senofonte li calm\u00f2, giungendo ad un compromesso con Anassibio, il quale si sarebbe impegnato a garantire cibo ai mercenari.\nMentre Senofonte salpava con Anassibio verso la Grecia, l'esercito si disgregava a causa di discrepanze tra gli strateghi, non concordi sul da farsi. Anassibio, destituito dalla sua carica di navarca, non ricevette da Farnabazo il compenso pattuito; perci\u00f2 chiese a Senofonte di riunire l'esercito per condurlo in Asia contro il satrapo. L'impresa venne bloccata dal nuovo navarca prima che le truppe potessero attraversare lo stretto e tornare in Asia; Senofonte allora decise di dirigersi da Seute, in Tracia, che pi\u00f9 volte aveva richiesto per s\u00e9 l'esercito dei mercenari.\nCon Seute.\nDopo un incontro con il re, Senofonte apprese che Seute, con l'esercito radunato, aveva intenzione di riprendere possesso del territorio che fu di suo padre e che gli era stato sottratto; mise ai voti tra i soldati la proposta di unirsi a Seute e quelli, visti i vantaggi apportati dalla vicinanza del re \u2013 denaro, protezione e possibilit\u00e0 di ottenere viveri saccheggiando le terre nemiche\u2013 la proposta fu approvata.\nDopo un pranzo in cui a Seute vennero portati numerosi e ricchi doni, si decise di partire precipitosamente contro i Traci per approfittare del fatto che questi non erano a conoscenza dell'alleanza tra il re e i mercenari; durante la notte lo schieramento assunse l'efficace ordine di avanzata greco, che consisteva nel porre davanti i contingenti pi\u00f9 lenti. Il giorno seguente Seute attacc\u00f2 vittoriosamente i nemici catturando dei villaggi, molti schiavi e tanti capi di bestiame, massacrando i prigionieri.\nSeute e i mercenari passarono la notte nelle case di un villaggio, ma vennero aggrediti; tuttavia i Greci riuscirono a respingere l'attacco. Quindi procedettero, ed arrivati al \"Delta della Tracia\" ai mercenari venne pagato il soldo per venti giorni, anche se ne erano gi\u00e0 passati trenta: questo fece infuriare Senofonte, ma non gli fece ritirare le truppe dalla spedizione. In breve tempo, attraversando il territorio degli Odrisi, le truppe di Seute divennero il doppio del contingente greco; il re cominci\u00f2 a trattare male Senofonte, non pagando il soldo ai mercenari.\nDopo due mesi di permanenza con Seute, vennero dai Greci degli emissari da parte di Tibrone con lo scopo di far passare i mercenari dalla parte del generale spartano nella guerra contro Tissaferne. La richiesta degli Spartani suscit\u00f2 grande protesta al campo greco poich\u00e9 Senofonte venne accusato di non essere andato prima in Asia per ingordigia e per assicurarsi i doni di Seute; Senofonte, per\u00f2, si difese con un abile discorso, e alla fine stabil\u00ec di partire, nonostante le insistenze del re per farlo rimanere a suo fianco.\nDi nuovo in Asia.\nSenofonte mosse verso Lampsaco, dove incontr\u00f2 l'indovino Euclide di Fliunte; quindi giunse a Ofrinioe, attravers\u00f2 la Troade, pass\u00f2 per Antandro, e, attraverso Adramittio, pervenne a Pergamo, in Misia. Qui gli viene indicato un persiano, Asidate, che avrebbe potuto attaccare per impossessarsi dei suoi beni; dopo un primo sfortunato assalto al suo palazzo, venne catturato in una seconda azione insieme a tutta la famiglia.\nTornato a Pergamo, l'esercito dei mercenari fu assorbito in quello di Tibrone, che stava conducendo una guerra contro Tissaferne e Farnabazo."}
{"id": "740403", "revid": "37401", "url": "https://it.wikipedia.org/wiki?curid=740403", "title": "Clearco di Sparta", "text": "Biografia.\nNell'Ellesponto.\nNel congresso che gli Spartani tennero a Corinto, nel 412 a.C., Clearco fu nominato comandante nell'Ellesponto poich\u00e9 Chio e Lesbo avrebbero dovuto essere prese agli Ateniesi, e nello stesso anno venne affidato il potere di mandare un esercito in Ellesponto comandato da Clearco agli undici commissari che erano stati inviati da Sparta per controllare i comportamenti di Astioco.\nNel 410 a.C. partecip\u00f2 alla battaglia di Cizico come luogotenente di Mindaro, guidando l'ala opposta a Trasibulo.\nNello stesso anno, su proposta di Agide II, fu inviato a Calcedonia e a Bisanzio, con cui aveva stretto rapporti di ospitalit\u00e0, per bloccare le forniture ateniesi di grano in quella zona, e di conseguenza stabil\u00ec la sua residenza a Bisanzio come armosta. Quando la citt\u00e0 fu assediata dagli Ateniesi, nel 408 a.C., Clearco riserv\u00f2 tutte le riserve di cibo, quando divennero scarse, per i soldati spartani, facendo di conseguenza patire la fame agli abitanti; questo, insieme al carattere tirannico del suo governo, fece arrendere al nemico alcuni abitanti della citt\u00e0, che per questo vennero giustificati dai giudici spartani quando vennero citati in giudizio per presunto tradimento.\nAl momento della resa Clearco si trovava in Asia Minore per ottenere soldi dal satrapo Farnabazo per raccogliere un esercito sufficiente per levare l'assedio. Venne poi multato per la perdita della citt\u00e0.\nNel 406 a.C. combatt\u00e9 nella battaglia di Arginuse e fu nominato da Callicratida come l'uomo pi\u00f9 adatto ad essere un comandante, se egli stesso avesse dovuto essere ucciso.\nEsiliato da Sparta.\nAlla fine della guerra del Peloponneso, Clearco, non amante della pace, convinse gli Spartani a mandarlo come generale in Tracia per proteggere i Greci della regione dai Traci. Ma quando raggiunse l'istmo, gli Efori si pentirono della loro decisione e inviarono un messo per richiamarlo in patria; Clearco, per\u00f2, contro il volere di Sparta, procedette verso l'Ellesponto, e venne perci\u00f2 condannato a morte dalle autorit\u00e0 spartane.\nA Bisanzio, dove pose la sua residenza, si comport\u00f2 con grande crudelt\u00e0, e, dopo aver messo a morte molti dei pi\u00f9 influenti cittadini e sequestrato i loro beni, raccolse un corpo di mercenari e si impadron\u00ec della citt\u00e0.\nGli Spartani, secondo Diodoro, dopo aver protestato senza alcun risultato, inviarono un contingente contro di lui sotto il comando di Pantoide, e Clearco, ritenendo che non fosse pi\u00f9 sicuro di rimanere a Bisanzio, si ritir\u00f2 a Selimbria. Qui fu assediato e sconfitto, ma fugg\u00ec di notte, passando per l'Anatolia e giungendo alla corte di Ciro.\nIl principe, il cui obiettivo era quello di raccogliere pi\u00f9 truppe possibili per la sua spedizione prevista contro il fratello Artaserse senza destare molti sospetti, diede a Clearco una grossa somma di denaro, con la quale lo Spartano raccolse dei mercenari che impieg\u00f2, mentre Ciro non ne aveva bisogno, per proteggere i Greci del Chersoneso Tracico dagli attacchi dei barbari confinanti.\nPlutarco dice che ricevette anche un ordine da Sparta per promuovere dovunque andasse la raccolta delle truppe di Ciro; questa riflessione \u00e8 per\u00f2 poco attendibile dal momento che pendeva sulla sua testa un ordine di morte.\nSpedizione dei Diecimila.\nQuando il principe part\u00ec per la sua spedizione, Clearco lo raggiunse a Celene, in Frigia, con un corpo di 2000 uomini in tutto, essendo, secondo Senofonte, l'unico Greco a conoscenza delle reali intenzioni del principe. Quando queste si vennero a sapere, i Greci rifiutarono di proseguire la marcia, e Clearco, tentando di costringere le proprie truppe a procedere, scamp\u00f2 per poco la lapidazione per mano loro. Poi, gradualmente, tent\u00f2 di entrare nelle loro grazie, dimostrando tutte le differenze tra lui e Ciro, facendo capire a poco a poco non solo alle proprie truppe, ma a tutto l'esercito di mercenari, quanto sarebbe stato difficile disertare da Ciro, vista la lontananza dalla patria; cos\u00ec indusse l'armata a continuare ad avanzare.\nQuando Oronte fu citato in giudizio per tradimento, Clearco fu il solo Greco ammesso a giudicarlo e fu il primo a consigliare di condannare a morte l'imputato.\nDurante la battaglia di Cunassa, nel 401 a.C., comand\u00f2 l'ala destra dei Greci, che fiancheggiava l'Eufrate; da questa posizione ritenne pericoloso ritirarsi, in quanto una tale mossa lo avrebbe esposto al rischio di essere circondato, e non obbed\u00ec alle indicazioni di Ciro, che gli aveva chiesto di puntare al centro dello schieramento nemico. Plutarco gli imputa un'eccessiva cautela e gli attribuisce la sconfitta nella battaglia.\nQuando i Greci iniziarono la ritirata, Clearco fu tacitamente riconosciuto il loro comandante supremo e in questa veste dimostr\u00f2 le sue doti di prudenza e di energia, nonch\u00e9 grande severit\u00e0 nella conservazione della disciplina. Alla fine, per\u00f2, desideroso di giungere ad una migliore comprensione con Tissaferne e di placare i sospetti che, nonostante il trattato tra lo Spartano ed il satrapo, erano sorti tra i soldati Greci, Clearco chiese un colloquio con il Persiano, il cui risultato fu un accordo per punire chi, in entrambi gli schieramenti, aveva sparso le maldicenze. Tissaferne promise che, se Clearco avesse portato da lui i suoi colleghi strateghi, avrebbe indicato i colpevoli della diffusione dei sospetti tra le sue truppe.\nClearco cadde nella trappola e convinse quattro strateghi e venti locaghi ad accompagnarlo al campo persiano. Gli strateghi furono fatti entrare e catturati, mentre gli altri, che aspettavano fuori dalla tenda di Tissaferne, furono massacrati. Clearco ed i suoi colleghi furono portati alla corte di Artaserse e, nonostante gli sforzi della regina madre Parisatide, che stava dalla parte dei mercenari, vennero tutti decapitati, ad eccezione di Menone di Farsalo, che per\u00ec tra atroci torture.\nSu questo punto Senofonte e Ctesia a grandi linee sono d'accordo, ma, prendendo spunto dall'ultimo, Plutarco riporta diverse altre storie: una di queste racconta che, mentre i corpi degli altri generali vennero divorati da cani ed uccelli, un forte vento port\u00f2 su Clearco un cumulo di sabbia, intorno al quale, in un breve lasso di tempo, sorse un boschetto di palme, cos\u00ec che il Gran Re si pent\u00ec quando seppe che aveva ucciso un favorito degli dei.\nL'armata di mercenari, senza guida e allo sbando in un territorio nemico, riusc\u00ec comunque a ritornare in patria, un'epopea immortalata da Senofonte nella sua \"Anabasi\".\nPersonalit\u00e0.\nClearco viene descritto da Senofonte, nell\"Anabasi\", come un uomo \"che ha la guerra nel sangue\": pronto a tutto pur di combattere, amava il pericolo e rimaneva lucido anche nelle situazioni pi\u00f9 drammatiche.\nAnche con la severit\u00e0, affiancata dal suo aspetto severo, si faceva rispettare in ogni momento e circostanza; puniva con durezza, ma sempre con un motivo.\nSenofonte scrive che nei momenti di pericolo tutti gli obbedivano, ma, non appena si poteva, lo lasciavano: tutti quelli che lo seguivano lo facevano per obbedienza, non tanto per amicizia o benevolenza. Era un comandante ideale, ma poco disposto a sottostare agli ordini degli altri."}
{"id": "740405", "revid": "767487", "url": "https://it.wikipedia.org/wiki?curid=740405", "title": "Simone Alaimo", "text": "Biografia.\nDopo aver compiuto gli studi letterari e musicali, tra il 1974 e il 1976 frequent\u00f2 il biennio presso il Centro di Perfezionamento Artisti Lirici del Teatro Massimo di Palermo. Successivamente vinse il concorso presso l'Accademia di canto del Teatro alla Scala di Milano frequentando quindi il triennio (1977\u20131980) del Corso di Perfezionamento per Giovani Artisti Lirici sotto la guida di Ettore Campogalliani e Gina Cigna. Debutt\u00f2 nel 1977 a Pavia quale protagonista di Don Pasquale. Durante gli stessi anni vinse l'AS.LI.CO. di Milano (1977) e cant\u00f2 in \"L'oca del Cairo\" e \"Bastiano e Bastiana\" di Mozart, \"La serva padrona\" di Pergolesi, \"Rigoletto\" di Verdi, \"Don Pasquale\" di Donizetti e infine in \"Le nozze di Figaro\" di Mozart, sempre in ruoli da protagonista.\nNegli stessi anni consegu\u00ec il 1\u00ba premio assoluto in numerosi concorsi internazionali: \"Voci Verdiane\" di Busseto (1977); \"Achille Peri\" di Reggio Emilia (1978); \"Beniamino Gigli\" di Macerata (1978); \"Bel Canto\" di Ostenda (1979); \"Toti Dal Monte\" di Treviso (1979); \"Maria Callas\" (1980, per la RAI in mondovisione).\nQuindi con gli altri vincitori tra i quali Cecilia Gasdia, cant\u00f2 in \"Luisa Miller\" di Verdi al Teatro Fraschini di Pavia diretto da Gianandrea Gavazzeni ripreso dalla Rai.\nDal 1981 fu seguito negli studi di canto da Rodolfo Celletti. Ebbe cos\u00ec inizio la sua carriera internazionale, che lo vide ospite dei pi\u00f9 grandi teatri del mondo.\nAveva in repertorio circa 90 opere con cui spazi\u00f2 in trent'anni di carriera, dal barocco all'Ottocento italiano, dal verismo al contemporaneo. Fu ospite di teatri internazionali come il Metropolitan di New York, il Covent Garden di Londra, l'Op\u00e9ra Bastille di Parigi, i Teatri dell'Opera di San Francisco, Chicago, Dallas, Vienna, Berlino, Monaco di Baviera'. Nel 2000 vinse il premio \"Gigli D'Oro\" alla carriera."}
{"id": "740407", "revid": "125609849", "url": "https://it.wikipedia.org/wiki?curid=740407", "title": "Battaglia di Cunassa", "text": "La battaglia di Cunassa fu combattuta nel 401 a.C. tra Ciro e il suo fratello maggiore Arsace, che aveva assunto il trono di Persia, col nome di Artaserse II nel 404 a.C.\nCunassa () era un villaggio, circa 90\u00a0km a nord di Babilonia, sulla riva sinistra dell'Eufrate, che presentava, a detta di Senofonte, un dominante tell. La sua esatta posizione \u00e8 andata ormai perduta ma, volendola ritrovare, bisognerebbe cercare nella periferia ovest di Baghdad, a sud-est di Falluja. Precisamente si fanno queste congetture: il campo di battaglia viene tradizionalmente identificato con Tell \u02bfAqar Konaysa (Kan\u012bsa, Konay\u0161a, circa 92 Km a Nord di Babilonia, sulla riva sinistra dell\u2019Eufrate, sebbene lo storico Richard Barnett \u2013 con forti argomentazioni \u2013 localizzi il sito presso Nasiff\u012by\u0101t (anticamente K\u016b neise \u2013 Safyatib), circa 81 Km a Nord di Babilonia, ma sulla riva destra dell\u2019Eufrate nel suo antico corso, una localit\u00e0 che meglio combacia col quanto scrive Senofonte (Anabasi 1.8.4;, 1.8.14).\nAntefatti.\nLe lotte intestine per la successione al trono dell'impero Persiano si verificarono gi\u00e0 con il padre dei due, Dario II, il quale su consiglio di Tissaferne utilizz\u00f2 per la prima volta un contingente di mercenari greci per avere la meglio sul fratello Arsite.\nLa posizione di Tissaferne venne ridimensionata per\u00f2 per volere della moglie del Re dei Re, Parisatide, la quale volle il figlio prediletto Ciro come satrapo di Caria e Lidia.\nLa morte di Dario provoc\u00f2 lo scontro tra i fratelli per il possesso della corona, infatti il primogenito venne alla luce prima che egli cingesse la corona, per questo motivo Ciro la reclam\u00f2; essendo lui il primo figlio di Dario, Re dei Re. Venne per questo imprigionato, ma per intercessione della madre liberato.\nI due si prepararono alla guerra.\nL'armata di Ciro.\nCiro, a cui non mancavano i finanziamenti, trov\u00f2 in Grecia uomini nati per la guerra, i quali dopo la caduta di Atene erano rimasti senza \"lavoro\".\nRadun\u00f2 con notevole astuzia un'armata di oltre diecimila mercenari greci (i Diecimila, come poi vennero chiamati dagli storici), composta da:\nSenofonte suddivide il contingente in:\nInoltre, essi erano appoggiati da una flotta di 35 triremi spartane al comando di Pitagora e 25 triremi agli ordini di Tamos l'Egizio.\nSecondo l\"Anabasi\", i Diecimila avevano anche un appoggio tattico di 100.000 soldati persiani al comando di Arieo e 20 carri falcati.\nSenofonte, molto preciso per quanto riguarda la composizione dell'armata greca, esagera il numero dei persiani in entrambi gli schieramenti. Pi\u00f9 probabile che Ciro avesse a disposizione tra fanti e cavalieri 15.000 uomini, compresa la sua guardia del corpo composta da 600 cavalieri catafratti.\nLa marcia verso Babilonia.\nLa maggior parte degli opliti e dei componenti la fanteria leggera provenivano dalla Tessaglia e dal Chersoneso Tracico, il cui comando fu affidato a Clearco di Sparta, un generale che aveva venduto la sua spada proprio per sfuggire agli organi di controllo della sua citt\u00e0 natale, dove era ricercato per i crimini commessi quando ricopriva il titolo di tiranno a Bisanzio.\nLe armate di Ciro furono radunate in totale discrezione, lasciando che pochissime informazioni si diffondessero sulla sua composizione e sui suoi scopi, e mascherando la spedizione come un affare di politica interna. Infatti in un primo momento dichiar\u00f2 che l'armata era operativa per una missione in Tracia e tenere controllata Mileto.\nNel 401 a.C. dichiar\u00f2 di voler usare questi uomini per sottomettere i ribelli di Pisidia.\nCos\u00ec mosse da Sardi per raccogliere gli uomini di Aristippo condotti da Menone di Larissa a Colossi in Frigia, mentre Clearco port\u00f2 i suoi a Celene. Al tempo stesso giunge Sosi il siracusano con trecento opliti e Sofeneto l'arcade con mille.\nLa colonna, composta dall'esercito con mogli, figli, concubine di Ciro e servit\u00f9 mosse in direzione di Tarso, attraversando la Cappadocia e la Cilicia. Giunti nei pressi della citt\u00e0 il re non riusc\u00ec a trattenere l'irruenza delle truppe che entrarono con la forza in citt\u00e0, saccheggiandola.\nI mercenari non erano pi\u00f9 all'oscuro dei disegni ultimi di Ciro, e di quanto impegnativo e sanguinoso sarebbe stato il conflitto per il quale erano stati assoldati, quindi fecero richieste di gratifiche ben maggiori a quanto pattuito in precedenza. Ciro continu\u00f2 a mentire dicendo che il suo obiettivo era il satrapo della Siria, Abrocoma e promise a tutti l'aumento della paga da un darico a un darico e mezzo al mese, a testa.\nLe \"porte Siriache\" si avvicinavano e ad Isso l'esercito fece tappa. Qui giunse la flotta di Ciro, comandata da Tamos, forte delle sue 25 navi ed in aggiunta Cheirisofo che, a bordo delle 35 triremi comandate da Pitagora, portava il corpo di spedizione (700 opliti spartani) che gli efori avevano inviato a sostegno dell'impresa contro il re achemenide. In procinto di passare le porte \"Siriache\" si unirono al contingente di Ciro altri 400 opliti, facenti parte dell'esercito al soldo di Abrocoma.\nNel frattempo Sennia e Pasione avevano abbandonato la spedizione. Al tradimento Ciro rispose con un discorso dall'alto valore strategico:\nLa loro dipartita poteva mettere a repentaglio l'unione dello schieramento greco, ma il suo intervento motiv\u00f2 anche coloro che avevano meno coraggio.\nQuando il Gran Re fu informato, per mano del satrapo di Caria e Lidia Tissaferne, delle reali intenzioni di Ciro, questi aveva gi\u00e0 raggiunto Lampsaco e stava puntando la regione di Babilonia, senza incontrare fino a quel punto alcun ostacolo. Tant'\u00e8 che le notizie davano l'esercito di Artaserse in ritirata e quindi per 3 giorni viaggiarono con le armi sui carri.\nL'esercito persiano.\nLe armate di Artaserse, che vennero organizzate in fretta e furia, potevano vantare uno schieramento temibile, anche grazie al rapporto dei carri da guerra (10:1 a sfavore dei ribelli), mentre sulle cifre dei fanti e dei cavalieri le fonti sono nel pi\u00f9 totale disaccordo:\nCerta \u00e8 la completa superiorit\u00e0 di Artaserse per la cavalleria, che a quanto sembra non si concentr\u00f2 sullo schieramento greco.\nLa battaglia.\nLa notizia giunse inaspettata, l'esercito di Artaserse era pronto a dare battaglia a Cunassa. Il panico serpeggi\u00f2 tra le file dei ribelli, che si apprestarono a dare battaglia in fretta e furia e a digiuno.\nCiro diede ordine di schierare le truppe, chiedendo a Clearco di convergere al centro dello schieramento avversario, dove c'era suo fratello, ma egli non volle; ben conscio delle difficolt\u00e0 in cui poteva incappare una falange con il fianco destro scoperto.\nI Greci si schierarono quindi sul fronte, con Clearco all'estrema destra che manteneva l'ala verso l'Eufrate, Prosseno il centro, mentre Menone l'ala sinistra. I fianchi erano coperti dalla cavalleria e dai fanti leggeri il cui comando venne affidato ad Epistene di Anfipoli. Clearco tenne con s\u00e9 i reparti di peltasti e 1000 cavalieri paflagoni, mentre le truppe persiane al comando di Arieo tenevano la sinistra dello schieramento.\nAl centro, Ciro a volto scoperto attorniato da 600 uomini, i cavalieri catafratti della sua guardia personale.\nSenofonte \u00e8 molto preciso nella descrizione e composizione delle forze greche, mentre esagera la quantit\u00e0 dei contingenti persiani sugli opposti schieramenti, accreditandoli di centinaia di migliaia di uomini. Una stima pi\u00f9 appropriata vede: 15.000 uomini tra fanti e cavalieri per gli oppositori del gran Re, provvisti di un esiguo numero uomini a cavallo e all'incirca 30.000 effettivi tra i lealisti. La velocit\u00e0 di Ciro non aveva permesso ad Artaserse di radunare tutti gli eserciti delle satrapie, con s\u00e9 aveva i contingenti Medi al comando di Arbace, di Babilonia al comando di Gobria e del satrapo Tissaferne. Gli eserciti quindi disponevano di forze equivalenti, dove solo gli effettivi della cavalleria differivano in maniera preponderante, 2.600 contro 6.000. Ulteriore differenza sulla pianura l'esercito lealista si dispose in ranghi meno serrati superando cos\u00ec la sinistra dello schieramento dei ribelli.\nArtaserse lanci\u00f2 i carri falcati, ormai inutile retaggio del passato dei quali Senofonte ci spiega:\nL'esercito contrariamente al solito si mosse in silenzio con passo uniforme, Ciro ordin\u00f2 a Clearco di puntare al centro dove c'era suo fratello, ma egli non volendo scoprire il fianco destro della falange, spieg\u00f2 che lo avrebbe fatto, per\u00f2 a modo suo.\nI Greci, dopo il passaggio della parola d'ordine \"Zeus salvatore\" e \"Vittoria\", intonarono il peana; gli uomini di Tissaferne, il fronte sinistro persiano si diede alla fuga in preda alla paura, prima di subirne l'impatto. Al satrapo rimaneva ancora la cavalleria che riusc\u00ec a intrufolare nello spazio tra i mercenari, impegnati nell'inseguimento degli avversari e il resto dello schieramento dei ribelli.\nCiro rischiava di essere circondato cos\u00ec si lanci\u00f2 con la guardia personale contro il centro nemico, dove sfonda le linee, anche i suoi si disuniscono nell'inseguimento dei fuggitivi. Rimasto isolato vide il fratello, lo raggiunse e lo fer\u00ec ad un fianco; subito dopo venne colpito da una lancia ad un occhio e mor\u00ec.\nArtaserse fece mozzare mano destra e testa del fratello, mettendo poi a sacco l'accampamento del fratello, dando infine aiuto a Tissaferne che combatteva contro i Greci. Anche in questa occasione i Persiani non ingaggiarono battaglia, facendosi inseguire fino al villaggio di Cunassa, da dove sul far della sera i mercenari rientrarono al loro accampamento; lo trovarono completamente razziato.\nConseguenze.\nIl giorno dopo appresero la notizia della morte di Ciro, da emissari di Arieo, il quale li avrebbe attesi a poca distanza per l'intero giorno prima di muoversi per la Ionia. Giunse infine Tissaferne con l'offerta di pace incondizionata e la consegna delle armi, alla quale rispose Prosseno il tebano con questa frase:\nDurante la notte fatti i preparativi ritornarono sui loro passi al campo occupato il giorno precedente la battaglia dove Arieo li attendeva con il suo esercito. L'esercito greco era temibile cos\u00ec Tissaferne, in qualit\u00e0 di inviato del Gran Re, offr\u00ec di fare da scorta ai mercenari conducendoli fuori dalla regione babilonese. La tensione tra i due eserciti era forte e si volle rappacificare il clima con un incontro con il satrapo, al quale partecip\u00f2 Clearco, Prosseno, Socrate e Menone pi\u00f9 una ventina di comandanti di compagnia. Vennero tutti uccisi a tradimento. I soldati non persero tempo a compiangere i loro generali, eleggendone subito di nuovi: Chirisopo al comando generale, Senofonte in seconda.\nBruciati carri e tende si misero in marcia con i cavalli da soma montati da fanti, a perlustrare il territorio e i frombolieri a protezione dei fianchi attaccati dalla cavalleria di Tissaferne. Risalito il Tigri vennero lasciati in pace solo quando si addentrarono in Kurdistan, di qui passarono in territorio carduco, giunsero in Armenia, dove il satrapo Oronte tent\u00f2 di fermarli. Lungo il corso dell'Eufrate in pieno inverno furono colti da una tormenta di neve che uccise molti di loro, infine raggiunsero Trapezunte. Poi si susseguirono una serie di eccidi, massacri, saccheggi che non fanno onore all'impresa, dovuti all'impossibilit\u00e0 di trovare navi per il ritorno in Grecia.\nTissaferne, nei mesi successivi alla battaglia, ebbe modo di vantarsi di aver ucciso personalmente Ciro sul campo. La madre dei due, Parisatide, che aveva sempre favorito Ciro e che aveva appoggiato quest'ultimo nella sua sollevazione contro il primogenito, scaten\u00f2, alla prima occasione, la sua vendetta facendo assassinare Tissaferne a Colossi, in Frigia, nel 395."}
{"id": "740408", "revid": "10929", "url": "https://it.wikipedia.org/wiki?curid=740408", "title": "Battaglia di Cunaxa", "text": ""}
{"id": "740409", "revid": "123056033", "url": "https://it.wikipedia.org/wiki?curid=740409", "title": "Napoli Calcio a 5", "text": "L'Associazione Sportiva Dilettantistica Napoli Calcio a 5 \u00e8 stata una societ\u00e0 italiana di calcio a 5 con sede a Napoli.\nStoria.\nIl Napoli Calcio a 5 nasce nel 2003 con l'acquisizione del titolo sportivo dello Stabia da parte di una cordata di imprenditori partenopei. La societ\u00e0 \u00e8 stata sciolta nel 2010 e rinata l'anno successivo in seguito alla fusione tra Napoli Vesevo e Real Napoli. Il campo di gioco era presso il Centro FIPAV di Cercola, un impianto al coperto inserito in un centro innovativo con circa 2.000 posti a sedere. Dal 2012 ha militato stabilmente in serie A: nella stagione 2012-13 chiude in nona posizione, arrivando alle semifinali di Coppa Italia. Nel 2013-14 una stagione tra alti e bassi, chiusa con la salvezza. Negli anni 2014-15 e 2015-16 vive campionati a due facce, girone di andata da incubo, girone ritorno con una vera e propria cavalcata per la permanenza in serie A. Nella stagione 2016-17 il club si \u00e8 consolidato nell'\u00e9lite del futsal nazionale, chiudendo la stagione regolare al quarto posto e arrivando fino alla semifinale scudetto, persa con il Pescara. Il settore giovanile e la scuola calcio della societ\u00e0 azzurra vanta sei finali scudetto e un titolo juniores. Nell'estate del 2019 la societ\u00e0 rinuncia all'iscrizione in Serie A."}
{"id": "740411", "revid": "599013", "url": "https://it.wikipedia.org/wiki?curid=740411", "title": "CUS Chieti", "text": "Il CUS Chieti era una societ\u00e0 polisportiva italiana con sede a Chieti, presso le strutture sportive dell'Universit\u00e0 Gabriele d'Annunzio.\nIl Centro Universitario Sportivo di Chieti era un ernte territoriale di promozione sportiva federata al CUSI, il quale realizzava nell'ambito dell'Universit\u00e0 \u201cG.d'Annunzio\u201d Chieti \u2013 Pescara, le finalit\u00e0 istituzionali della Federazione, promuovendo la partecipazione degli iscritti ad ogni livello. La societ\u00e0, per il cumularsi di ingenti debiti, e stata dichiarata fallita il 19 luglio 2019\nStoria.\nNacque nel 1968 come Circolo Universitario Sportivo, frutto dell'idea di quattro promotori: Gino Di Tizio, Roberto Di Carlo, Ezio De Crecchio e Mario Lanci. Nel 1971 divenne C.U.S. grazie al Centro Universitario Sportivo Italiano (C.U.S.I.), Ente di Promozione Sportiva Nazionale riconosciuto con DPR 30/01/1968 n.770.\nIl primo Presidente \u00e8 stato Roberto Di Carlo che mantenne la carica per un ventennio. Nel 1994 venne eletto Presidente Mario Di Marco.\nStruttura della polisportiva.\nLa sezione calcistica era compresa in una societ\u00e0 polisportiva, attiva anche altre discipline tra cui calcio a 5, nuoto, pallavolo, pallacanestro, pallamano."}
{"id": "740431", "revid": "39224", "url": "https://it.wikipedia.org/wiki?curid=740431", "title": "Chiesa Cristiana Ortodossa", "text": ""}
{"id": "740432", "revid": "125892523", "url": "https://it.wikipedia.org/wiki?curid=740432", "title": "Or\u00ebl", "text": "Or\u00ebl (, pronuncia , \"aquila\") \u00e8 una citt\u00e0 della Russia, capoluogo dell'omonima oblast' e dell'Orlovskij rajon.\nFu fondata nel XVI secolo dallo zar Ivan il Terribile sul fiume Oka ed \u00e8 un importante nodo ferroviario e mercato agricolo. La citt\u00e0 \u00e8 servita dall'aeroporto di Or\u00ebl.\nLa citt\u00e0 ha dato i natali ad alcune famose personalit\u00e0 russe, tra le quali Leonid Andreev, principale esponente dell'espressionismo russo, Ivan Turgenev, romanziere e drammaturgo, e Michail Bachtin, filosofo e critico letterario.\nStoria.\nSebbene non ci sia nessun documento storico, i ritrovamenti archeologici di una fortezza provano che ci sono stati degli insediamenti risalenti al XII secolo tra il fiume Oka e il fiume Orlik, quando la terra faceva parte del grande principato di \u010cernigov. Nel XIII secolo la fortezza divenne parte del distretto Zvenigorod che faceva parte del principato di Kara\u010dev. Agli inizi del XV secolo, il territorio venne conquistato dal Gran Ducato di Lituania. La citt\u00e0 venne presto abbandonata da questa popolazione, dopo essere stata saccheggiata non si sa se dai lituani o dall'Orda d'Oro. Nel XVI secolo il territorio divenne parte del Gran Ducato di Mosca.\nIvan il Terribile decise di costruire una nuova fortezza sul luogo nel 1566, con lo scopo di difendere i confini a sud del Gran Ducato di Mosca. La fortezza venne costruita molto velocemente: i lavori iniziarono nell'estate del 1566 e nella primavera seguente erano gi\u00e0 completati.\nGeografia fisica.\nClima.\nLa citt\u00e0 di Or\u00ebl ha un clima continentale freddo.\nSuddivisione amministrativa.\nOr\u00ebl si compone di 4 rajon:\nInfrastrutture e trasporti.\nIl trasporto all'interno della citt\u00e0 la autobus, i filobus, i tram."}
{"id": "740434", "revid": "486946", "url": "https://it.wikipedia.org/wiki?curid=740434", "title": "Wrexham A.F.C.", "text": ""}
{"id": "740435", "revid": "486946", "url": "https://it.wikipedia.org/wiki?curid=740435", "title": "Wrexham FC", "text": ""}
{"id": "740438", "revid": "1592097", "url": "https://it.wikipedia.org/wiki?curid=740438", "title": "Oriol", "text": ""}
{"id": "740439", "revid": "1347902", "url": "https://it.wikipedia.org/wiki?curid=740439", "title": "Accademia di danza Vaganova", "text": "L'accademia di danza Vaganova \u00e8 una delle scuole di balletto pi\u00f9 note al mondo. Si trova a San Pietroburgo, in Russia, ed \u00e8 stata la prima scuola di danza teatrale russa. \nDa questa scuola sono usciti i pi\u00f9 grandi ballerini di tutti i tempi, da Anna Pavlova a Rudol'f Nureev, da Natal'ja Makarova a Michail Bary\u0161nikov, da Faruch Ruzimatov a Ul'jana Lopatkina, Diana Vi\u0161neva, Igor' Zelenskij, Svetlana Zacharova, Andrian Fadeev e fra le ultime stelle nascenti si possono annoverare Alina Somova, Viktorija Ter\u00eb\u0161kina e Olesja Novikova.\nStoria.\nL'accademia fu fondata a San Pietroburgo il 4 maggio 1738, con un decreto imperiale, dall'imperatrice Anna Ivanovna di Russia con il nome di Scuola del teatro imperiale.\nIl primo insegnante della scuola fu il francese Jean-Baptiste Land\u00e9. Dopo di lui ricoprirono l'incarico: il viennese Franz Hilverding, l'italiano Gasparo Angiolini ma soprattutto il coreografo francese Charles Didelot. Didelot giunse a San Pietroburgo da Parigi all'inizio dell'Ottocento (1801) e vi rest\u00f2 fino alla morte, insegnando e coreografando per oltre vent'anni. Egli contribu\u00ec in modo determinante alla formazione dei nuovi ballerini, portandoli a livelli altissimi e facendo crescere la fama della scuola russa. La prima grande ballerina da lui formata fu Avdotia Ilinicna Istomina, una vera stella dell'epoca ma sconosciuta all'estero in quanto non usc\u00ec mai dai confini della Russia.\nAltri coreografi vennero in seguito quali Jules Perrot con i suoi balletti \"Giselle\" e \"La Esmeralda\" e Arthur Saint-L\u00e9on con \"Copp\u00e9lia\" e \"Il cavallino gobbo\" ma la vera svolta avvenne nel 1847, quando arriv\u00f2 dalla Francia il grande Marius Petipa. Egli produsse moltissimi balletti per Balletto Imperiale, i pi\u00f9 noti sono \"Il lago dei cigni\", \"La bella addormentata\", \"Lo schiaccianoci\", \"Raymonda\", \"La Bayad\u00e8re\"."}
{"id": "740492", "revid": "298055", "url": "https://it.wikipedia.org/wiki?curid=740492", "title": "Johnny Fontane", "text": ""}
{"id": "740494", "revid": "4711", "url": "https://it.wikipedia.org/wiki?curid=740494", "title": "Sporting CP", "text": ""}
{"id": "740500", "revid": "2565", "url": "https://it.wikipedia.org/wiki?curid=740500", "title": "Aplite", "text": "Le apliti sono rocce appartenenti alla famiglia del granito.\nSi rinvengono in filoni di limitato spessore, proprio all'interno delle masse granitiche e nelle rocce incassanti presso il contatto. La loro genesi, proprio come le pegmatiti, avviene in seguito alla cristallizzazione dell'ultimo residuo liquido del magma.\nStruttura.\nLe apliti hanno struttura microgranulare xenomorfa, di colore rosa pallido, in netto contrasto con la grana grossolana delle pegmatiti. Sono costituite essenzialmente da feldspati, quarzo, mica e plagioclasio con notevole scarsit\u00e0 di componenti accessori femici (berillo e apatite); le variet\u00e0 molto ricche di quarzo fanno da transizione alle vene di quarzo idrotermale.\nLe apliti sono talvolta in stretto rapporto con le pegmatiti, costituendo i margini o il centro di una vena pegmatitica; altre volte capita che un filone aplitico contenga tasche irregolari di pegmatiti.\nQuesti rapporti confermano che apliti e pegmatiti si sono formate durante la stessa fase di consolidamento dell'ultimo residuo magmatico, e la differenza di struttura e composizione mineralogica \u00e8 dovuta al diverso contenuto di componenti volatili durante la cristallizzazione, e alla conseguente diversa viscosit\u00e0 del magma.\nRinvenimento.\nFiloni dello spessore di una decina di metri si trovano in Gallura e nell'Arcipelago di La Maddalena (Sardegna).\nLe apliti sono presenti a Capo Bianco, nell'Isola d'Elba (Toscana), sono rocce Porfiriche Leucocrate aventi una composizione Granitica a feldspati alcalini, in due corpi tabulari, entrambi parzialmente intrusi da giovani dicchi Granitici. Il corpo inferiore affiora nell'Elba occidentale assieme a metaofioliti ed Hornfels (complesso IV). Il corpo superiore invece affiora nell'Elba centrale, in prossimit\u00e0 di Portoferraio, ed \u00e8 contornato da sequenze pelitico-silicoclastiche. Questo corpo superiore in origine aveva una lunghezza di circa 3,5 km con uno spessore di circa 120 m."}
{"id": "740504", "revid": "363629", "url": "https://it.wikipedia.org/wiki?curid=740504", "title": "Opacit\u00e0", "text": "In mineralogia e in scienza dei materiali, l'opacit\u00e0 \u00e8 una propriet\u00e0 fisica che indica la qualit\u00e0 della trasmissione della luce da parte della superficie di un materiale (o, pi\u00f9 in particolare, di un minerale).\nLa superficie di un materiale pu\u00f2 essere trasparente, se trasmette la luce e attraverso di essa \u00e8 possibile osservare un oggetto; traslucida, se trasmette la luce diffondendola ma non \u00e8 trasparente; opaca se \u00e8 impenetrabile alla luce visibile. \nLa maggior parte dei minerali metallici \u00e8 opaca."}
{"id": "740508", "revid": "73809", "url": "https://it.wikipedia.org/wiki?curid=740508", "title": "Dioriti", "text": ""}
{"id": "740510", "revid": "126257", "url": "https://it.wikipedia.org/wiki?curid=740510", "title": "Calciatore africano dell'anno", "text": "Il Calciatore africano dell'anno \u00e8 un premio che viene assegnato nel mondo del calcio; \u00e8 stato istituito nel 1992 dalla Conf\u00e9d\u00e9ration Africaine de Football. Una prima edizione del premio, dal 1970 al 1994, venne istituita dalla rivista sportiva francese France Football.\nIl premio viene assegnato annualmente al giocatore africano che pi\u00f9 si \u00e8 distinto nella stagione precedente militando in una squadra associata alla FIFA.\nI calciatori pi\u00f9 titolati sono il camerunese Samuel Eto'o e l'ivoriano Yaya Tour\u00e9, entrambi con 4 affermazioni."}
{"id": "740511", "revid": "287204", "url": "https://it.wikipedia.org/wiki?curid=740511", "title": "Pseudosfaldatura", "text": "Si definisce pseudosfaldatura o parting la rottura di un minerale secondo piani di debolezza strutturale.\nQuesta debolezza pu\u00f2 essere dovuta a pressione o a geminazione o ad essoluzione e anche nel caso in cui si espone il minerale ad agenti atmosferici esterni per un periodo protratto nel tempo, poich\u00e9 avviene lungo piani cristallografici razionali, rassomiglia alla sfaldatura. \nComunque la pseudosfaldatura, a differenza della sfaldatura, non \u00e8 presente in tutti gli esemplari di una determinata specie ma solamente in quelli geminati o che hanno subito una appropriata pressione. Anche fra questi esemplari vi \u00e8 un numero limitato di piani in una data direzione lungo la quale i minerali si romperanno.\nAd esempio, i cristalli geminati hanno pseudosfaldatura lungo i piani di contatto ma si fratturano irregolarmente fra questi piani. \nEsempi familiari di pseudosfaldatura sono quello ottaedrico della magnetite, quello basale del pirosseno e quello romboedrico del corindone."}
{"id": "740512", "revid": "31886", "url": "https://it.wikipedia.org/wiki?curid=740512", "title": "Parting", "text": ""}
{"id": "740518", "revid": "4711", "url": "https://it.wikipedia.org/wiki?curid=740518", "title": "Giocatore africano dell'anno", "text": ""}
{"id": "740519", "revid": "4711", "url": "https://it.wikipedia.org/wiki?curid=740519", "title": "Pallone d'oro africano", "text": ""}
{"id": "740520", "revid": "4711", "url": "https://it.wikipedia.org/wiki?curid=740520", "title": "Pallone d'Oro d'Africa", "text": ""}
{"id": "740521", "revid": "4711", "url": "https://it.wikipedia.org/wiki?curid=740521", "title": "Pallone d'Oro africano", "text": ""}
{"id": "740525", "revid": "775372", "url": "https://it.wikipedia.org/wiki?curid=740525", "title": "Benedetto Del Castillo", "text": "Biografia.\nSesto di nove figli di Gabriele, farmacista, Benedetto si iscrisse alla Democrazia Cristiana nel 1945. Militante dell'Azione Cattolica, dal 1947 al 1948 fu vicesegretario regionale delle ACLI siciliane, quindi segretario Provinciale delle ACLI di Palermo, dal 1949 al 1954 fu incaricato di dirigere il Patronato ACLI di Caltanissetta e Trapani.\nNel 1956 ricopr\u00ec la carica di primo Presidente della Cassa Mutua dei Coltivatori Diretti e nel 1958 componente della Commissione Artigianato. Fu presidente provinciale di Caltanissetta dal 1956 al 1958 e presidente zonale dei Comitati Civici di Luigi Gedda della diocesi di Caltanissetta dal 1956. Nel 1956 fu eletto consigliere comunale di Caltanissetta e quindi Capo Gruppo consiliare della Democrazia Cristiana. \nFu segretario provinciale della D.C. di Caltanissetta dal 1960 al 1963. La sua prima elezione alla Camera dei deputati, nel 1963 (IV legislatura), nella circoscrizione della Sicilia Occidentale (Palermo-Agrigento-Trapani-Caltanissetta) con oltre quarantatremila voti di preferenza. Nella Democrazia Cristiana ader\u00ec alla corrente di Aldo Moro fino alla scomparsa dello statista, e successivamente si associ\u00f2 alla corrente di Forze Nuove il cui leader era Carlo Donat Cattin.\nFu nel 1964 sindaco di Serradifalco, poi lo fu di Cerda, dal 1972 al 1974 e dal 1976 al 1977.\nPrimo dei non eletti con oltre trentacinquemila voti di preferenza alle elezioni 1972, fu proclamato deputato, per la seconda volta, a fine della VI legislatura a seguito della scomparsa del parlamentare Franco Restivo. Dal 1974 al 1976 fu Consigliere di Amministrazione dell'Ente Minerario Siciliano e membro del Comitato tecnico amministrativo della sezione del Credito Industriale del Banco di Sicilia di Palermo, in rappresentanza del Consiglio dei ministri.\nPartecip\u00f2 alle elezioni del 1976 e fu proclamato deputato per la terza volta nella VII Legislatura. Dal 1980 al 1984 fu componente del collegio dei probiviri del suo partito. Nel 1981 fu nominato Consigliere d'Amministrazione della Banca Nazionale del Lavoro in rappresentanza del Ministero del lavoro e della previdenza sociale.\nFu membro di quattro commissioni parlamentari: IV Giustizia, X Trasporti, XIII Lavoro e Previdenza sociale e la Commissione speciale per l'esame del disegno di legge n. 4797 \"Conversione in legge del decreto-legge 22 gennaio 1968, n. 12 concernente provvidenze a favore delle popolazioni dei comuni della Sicilia colpiti dai terremoti del gennaio 1968\".\nHa avuto 6 figli.\n\u00c8 morto nel 1996 a Montecitorio."}
{"id": "740526", "revid": "1632387", "url": "https://it.wikipedia.org/wiki?curid=740526", "title": "Anna Pettinelli", "text": "Biografia.\nLa sua carriera \u00e8 iniziata a 16 anni in alcune radio locali in Toscana. Anna Pettinelli ha poi presentato sei edizioni di \"Discoring\", dal 1982 al 1987, due edizioni del \"Festival di Sanremo\" (1983 e 1986) e due edizioni di \"Un disco per l'estate\" (1984 e 1985). Da allora \u00e8 nota soprattutto come conduttrice radiofonica: lavora stabilmente a RDS, di cui \u00e8 anche responsabile del coordinamento speaker. \nIn televisione, ha condotto nel biennio 2000-2001 su Telemontecarlo il talk show notturno \"Sesso, parlano le donne\", caratterizzato dalla presenza in studio di sole donne (moderatrice, ospiti, pubblico). Nel 2009 ha partecipato come opinionista alla quarta edizione del reality show \"La fattoria\", condotto da Paola Perego. Nel 2014 ha preso parte come giudice e coach, insieme a Giovanni Vernia e Matteo Maffucci, a \"RDS Academy\", talent per aspiranti speaker radiofonici. Dal 2016 appare, anche se negli anni con minore frequenza, nello show \"Pomeriggio 5\" di Barbara D'Urso. Nel 2019 \u00e8 diventata opinionista ricorrente del programma di Rai 1 \"Vieni da me\" di Caterina Balivo, e ha preso parte al programma di Maria De Filippi, condotto da Alessia Marcuzzi, \"Temptation Island VIP\" in coppia con il compagno Stefano Macchi. \u00c8 stata poi ingaggiata come insegnante di canto nel talent show \"Amici di Maria de Filippi,\" in sostituzione di Alex Britti nella diciannovesima stagione, e ha partecipato allo spin-off \"Amici Speciali\", come rappresentante di RDS.\nDa settembre 2020 ha iniziato ad apparire in qualit\u00e0 di opinionista al programma televisivo di Rai 1 \"La vita in diretta\", condotto dal giornalista Alberto Matano, e nel novembre dello stesso anno \u00e8 ritornata ad \"Amici\" nel nuovo ruolo di insegnante di canto. Tra le altre attivit\u00e0, \u00e8 stata attrice nei film \"Sapore di mare 2 - Un anno dopo\" (1983) e \"Forever Young\" (2016), e ha pubblicato il libro umoristico \"Teorie e tecniche dell'infamia amorosa\" (2010), scritto assieme a David De Filippi.\nVita privata.\n\u00c8 madre di Carolina Russi (n. 1992), che ha partecipato come concorrente alla seconda edizione del talent \"The Voice of Italy\"."}
{"id": "740528", "revid": "8596", "url": "https://it.wikipedia.org/wiki?curid=740528", "title": "Marco Tognazzi", "text": ""}
{"id": "740529", "revid": "15756", "url": "https://it.wikipedia.org/wiki?curid=740529", "title": "Daniel Quinn", "text": "La definizione che preferiva di s\u00e9 stesso \u00e8 quella di critico culturale, dato che nei suoi libri esamina la cultura implicita (da lui detta \"mitologia culturale\") su cui la nostra civilt\u00e0 (definita \"cultura Prendi\") \u00e8 basata e ne mette in luce le falsit\u00e0 scientifiche e le fallacie logiche.\nNonostante alcuni dei suoi libri (come \"After Dachau\", \"The Holy\" o \"At Woomeroo\") non trattino di ecologia, mitologia culturale e pericolo di estinzione umana, ognuna delle sue opere \u00e8 apertamente o sottilmente influenzata dalle sue peculiari idee al riguardo, tanto originali e potenti da avergli guadagnato un seguito notevole negli Stati Uniti.\nPer maggiori informazioni sulle idee di Quinn \u00e8 possibile leggere le sue FAQ in inglese. Nello stesso sito si possono anche trovare saggi, discorsi e informazioni non pubblicate nei libri.\nSono anche disponibili delle estensive FAQ in italiano.\nBiografia.\nDaniel Quinn studia all'universit\u00e0 di Saint-Louis nel Missouri, all'Universit\u00e0 di Vienna, e all'Universit\u00e0 Loyola di Chicago, dove si laurea in Inglese nel 1957. Ha ritardato una parte dei suoi studi per iniziare il noviziato all'Abbazia di Nostra Signora dei Getsemani, a Bardstwown, Kentucky, dove sperava di prendere i voti da monaco trappista. La sua guida spirituale, Thomas Merton, rifiuta per\u00f2 presto la sua candidatura. Quinn inizia quindi una carriera da editore, abbandona la fede cattolica e si sposa due volte, divorziando, prima di incontrare Rennie MacKay, la sua terza moglie che gli rimarr\u00e0 accanto fino all'ultimo.\nNel 1975 lascia la sua attivit\u00e0 di editore e inizia un percorso di scrittore.\nMuore di polmonite il 17 febbraio 2018 a Houston, citt\u00e0 in cui risiedeva da anni con la moglie.\nIl pensiero di Quinn in breve.\nQuinn divide gli esseri umani, sulla base dei loro antitetici modi di considerare se stessi e il mondo, in due categorie: Prendi (noi umani civilizzati) e Lascia (gli umani che vivono in culture tribali).\nI Lascia sono convinti che l'uomo appartenga al mondo, il quale \u00e8 un luogo essenziale per la vita che deve quindi essere preservato e tutelato, e riconoscono che l'uomo \u00e8 solo una specie tra milioni, senza particolari privilegi o doveri.\nI Prendi invece (originatisi dalla Rivoluzione Agricola, circa 10.000 anni fa) considerano il mondo una propriet\u00e0 dell'uomo e ritengono di poterlo sfruttare e modificare a piacimento, e sono convinti che gli esseri umani appartengano a un piano di esistenza superiore e separato rispetto alle altre specie per via della loro intelligenza. (Convinzione comunque quasi sempre latente e raramente espressa esplicitamente.)\nQuinn afferma che la mitologia culturale Prendi (ossia la nostra) \u00e8 evolutivamente instabile e nociva, e avvisa che non pu\u00f2 che finire con il causare l'estinzione della specie umana, se non verr\u00e0 riconosciuta la sua falsit\u00e0. Scopo dei suoi libri, saggi e discorsi \u00e8 proprio smentire queste fallacie culturali.\n\u00c8 da precisare comunque che Quinn usa i termini \"Prendi\" e \"Lascia\" in modo moralmente neutro, che nessuna delle due categorie \u00e8 eticamente o spiritualmente \"migliore\" dell'altra. Vivono solo in modo radicalmente diverso, ma il fatto che i popoli Lascia vivano in modo ecosostenibile ed egualitario non significa che siano pi\u00f9 saggi o pi\u00f9 buoni di noi Prendi: semplicemente, quello \u00e8 il modo di vivere che hanno ereditato dai loro antenati, e lo applicano senza rendersi nemmeno conto di tutte le sue conseguenze. Proprio come noi applichiamo il nostro non perch\u00e9 siamo malvagi ma perch\u00e9 non conosciamo altro modo di vivere e non ci rendiamo pienamente conto delle conseguenze negative che esso ha, sia per l'ambiente che per noi stessi.\nQuinn condanna esplicitamente la convinzione comune che chi vive in modo civilizzato sia pi\u00f9 avido, egoista e spiritualmente povero di chi vive tribalmente.\nIn realt\u00e0, sia citt\u00e0 che trib\u00f9 sono composte da esseri umani qualitativamente identici, tutti capaci di essere avidi, egoisti, meschini, intellettualmente miopi, sciocchi, invidiosi, ecc. Il motivo per cui la nostra civilt\u00e0 sta distruggendo l'ambiente (e se stessa) e le trib\u00f9 invece non lo stanno facendo non \u00e8 la natura umana difettosa dei civilizzati, ma semplicemente il loro modo di vivere. Il che \u00e8 un'ottima cosa, perch\u00e9 significa che per salvarci dall'estinzione non c'\u00e8 bisogno di cambiare la natura umana (cosa attualmente impossibile e comunque dalle conseguenze indirette potenzialmente catastrofiche e impossibili da prevedere se anche lo fosse): basta semplicemente cambiare modo di vivere (cosa difficile ma nient'affatto impossibile, che infatti \u00e8 stata fatta pi\u00f9 di una volta nel corso della storia).\nE il primo passo per cambiare il nostro modo di vivere \u00e8 smentire la mitologia culturale che lo ha creato e che continua a tenerlo in vita, mentendoci quotidianamente e sottilmente tramite innumerevoli mezzi di comunicazione.\nPer mitologia culturale (o \"cultura implicita\") si intende quell'insieme di credenze, idee, paradigmi e pregiudizi che ci vengono insegnati implicitamente fin dalla nascita e che ci vengono ripetuti costantemente ogni giorno tramite ogni agente socializzante (scuola, televisione, radio, famiglia, discussioni tra amici, lezioni, sermoni, libri di testo, romanzi, film, fumetti, leggende, barzellette, modi di dire, proverbi, ecc.).\n\u00c8 importante notare che si tratta di convinzioni latenti, che spesso nemmeno ci rendiamo conto di dare per scontate, di cui siamo cos\u00ec sicuri da non sognarci nemmeno di metterle in discussione e che influenzano ogni nostro pensiero, teoria, idea e azione.\nQuinn chiama la nostra cultura implicita Madre Cultura, trattandola nei suoi romanzi quasi come una persona reale che ci bisbiglia costantemente nelle orecchie le sue bugie, e sostiene che l'umanit\u00e0 si sta avviando verso la propria estinzione a causa di alcune pericolosissime menzogne culturali, che hanno causato e continuano a portare avanti quotidianamente l'attuale crisi ecologica.\nQueste menzogne culturali sono:\nNei suoi libri, Quinn smentisce con logica e dati scientifici tutte queste credenze e ne dimostra l'enorme potenziale distruttivo (sia per l'ambiente che per i singoli individui), esortando a rigettarle e a cominciare a ragionare secondo un nuovo paradigma, perch\u00e9 \u00e8 impossibile risolvere i nostri problemi con lo stesso modo di pensare che abbiamo usato quando li abbiamo creati.\nApplicando i principi che rendono efficace e sostenibile lo stile di vita tribale (che \u00e8 stato plasmato dalla selezione naturale ed \u00e8 per questo efficiente) all'umanit\u00e0 moderna, Quinn propone una rivoluzione sociale (che lui chiama la Nuova Rivoluzione Tribale) che senza dipendere da istituzioni o governi generi nuovi modi di vivere, ecologicamente sostenibili e socialmente soddisfacenti per tutti (anzich\u00e9 solo per pochi fortunati), egualitari e pacifici.\nLo scopo \u00e8 arrivare a moderne trib\u00f9 dotate di tecnologia, ricerca scientifica e ogni pregio del nostro stile di vita civilizzato, ma che siano anche ecosostenibili, eque e non basate sull'etnia, bens\u00ec sulle preferenze personali di ognuno.\nIn queste ipotetiche nuove trib\u00f9, ogni individuo dovrebbe essere libero di vivere come preferisce. Se un certo stile di vita non lo soddisfa, dovrebbe essere libero di abbandonarlo, modificarlo o adottarne un altro radicalmente diverso. Nel suo Nuovo Tribalismo, insomma, \"il cibo non dovr\u00e0 essere sotto chiave\", ossia le persone non dovranno essere costrette a vivere in un certo modo sotto la minaccia di morte sociale e/o fisica, come avviene nel nostro stile di vita Prendi, che in sostanza dice a ognuno di noi: o contribuisci al mio perpetuamento, trovandoti un posto nella mia economia (un lavoro), oppure diventi un reietto e muori di fame (\"chi non lavora non mangia\").\nTenere il cibo sotto chiave \u00e8 una peculiarit\u00e0 dello stile di vita Prendi, ed \u00e8 l'unico modo di costringere qualcuno a vivere in un modo che trova insoddisfacente o addirittura insopportabile. La Nuova Rivoluzione Tribale mira a eliminare questa costrizione, anche se solo gradualmente, e a portarci a una condizione di libert\u00e0 personale simile a quella delle trib\u00f9 tradizionali, dove ognuno pu\u00f2 decidere in ogni momento di abbandonare un certo stile di vita, se esso comincia a non soddisfarlo pi\u00f9, perch\u00e9 possiede capacit\u00e0 di sopravvivenza sufficienti a vivere autonomamente come preferisce, senza dipendere da istituzioni o enti superiori.\nQuinn sostiene che se innumerevoli trib\u00f9 sono riuscite a ottenere questi risultati apparentemente utopistici per centinaia di millenni, non c'\u00e8 ragione di credere che non possiamo riuscirci anche noi. Fa notare inoltre che non abbiamo molta scelta: tutte le ricerche ambientali mostrano che se non cambieremo radicalmente il nostro modo di vivere finiremo per causare un collasso ecologico di proporzioni catastrofiche e quasi certamente per estinguerci.\nUna precisazione \u00e8 d'obbligo: Quinn non \u00e8 un \"odiatore della civilt\u00e0\", ma un suo critico (e di tipo costruttivo). Mentre individua e analizza lucidamente e senza indorare la pillola tutti i difetti della nostra civilt\u00e0 Prendi, ne riconosce comunque anche i vantaggi (il progresso scientifico, artistico, filosofico, medico, ecc.) e propone possibili soluzioni ai suoi problemi.\nChe non \"odii\" la civilt\u00e0 in modo irrazionale viene dimostrato dal fatto che non propone di distruggere o rendere illecito lo stile di vita Prendi, o di perseguire in qualunque modo chi lo vorr\u00e0 praticare anche quando esisteranno alternative: la sua rivoluzione culturale ha lo scopo di trovare nuovi modi di vivere, non di annientare quello vecchio.\nLo stile di vita Prendi infatti non \u00e8, secondo Quinn, intrinsecamente devastante: sta distruggendo il pianeta solo perch\u00e9 troppe persone lo stanno attuando tutte insieme. Se solo dieci o cento milioni di noi vivessero da Prendi, la sopravvivenza della specie umana non correrebbe alcun rischio. Rischiamo di estinguerci solo perch\u00e9 sette miliardi di noi stanno seguendo lo stesso stile di vita. Questo risultato probabilmente si avrebbe con qualunque stile di vita, se venisse seguito da troppi individui (per questo la popolazione delle trib\u00f9 rimane perlopi\u00f9 stabile).\nQuinn, insomma, non \u00e8 contrario allo stile Prendi in s\u00e9, ma a qualunque forma di omogeneit\u00e0 culturale.\nLa Nuova Rivoluzione Tribale.\nNuova Rivoluzione Tribale \u00e8 il nome dato da Daniel Quinn alla sua proposta di rivoluzione socioculturale nel libro \"My Ishmael\", il terzo che tratta delle falsit\u00e0 della nostra mitologia culturale.\nQuesta rivoluzione mira a generare nuovi modi di vivere ecosostenibili e soddisfacenti per i propri membri, a differenza del nostro stile di vita attuale (Prendi), piagato da ogni sorta di problemi e ingiustizie sociali e impegnato a distruggere alacremente l'ambiente da cui dipendiamo per continuare a esistere.\nQuinn si ispira (ironicamente) alla Rivoluzione Industriale, ma solo nella metodologia di svolgimento, non negli ideali: dovr\u00e0 infatti trattarsi di una rivoluzione incrementale, dove ognuno costruir\u00e0 sulle idee altrui e le svilupper\u00e0 e migliorer\u00e0, per poi rendere liberamente accessibile a chiunque il proprio contributo.\nSar\u00e0 anche una rivoluzione frammentata, perch\u00e9 anzich\u00e9 avere tutti uniti sotto un'unica ideologia e portatori di un unico stile di vita in opposizione al nostro, dovremmo avere innumerevoli piccoli esperimenti sociali, innumerevoli individui o gruppi intenti a sperimentare qualunque innovazione sociale, educativa, legale, tecnologica, ecologica o architettonica vogliano, senza altra regola che non cercare nuovi modi di vivere sostenibili e soddisfacenti.\nLo scopo della rivoluzione infatti non \u00e8 trovare l'Unico Modo Giusto Di Vivere (che secondo Quinn non \u00e8 mai esistito e non pu\u00f2 esistere), ma bens\u00ec generare il maggior numero possibile di nuovi stili di vita, ognuno adatto a quella particolare societ\u00e0, in quella particolare epoca e in quel particolare ambiente.\nLa diversit\u00e0 culturale \u00e8 fonte di resistenza per la specie umana quanto la diversit\u00e0 biologica lo \u00e8 per gli ecosistemi. (Se tutti gli umani diecimila anni fa fossero stati cacciatori di Mammuth, saremmo estinti da tempo.)\nPer la natura necessariamente vaga ed enormemente complessa e capillare di un simile progetto di rivoluzione, Quinn si limita a dare Sette Punti Generici che la Nuova Rivoluzione Tribale sarebbe consigliabile seguisse:\nL'ultimo punto si riferisce al concetto di ricchezza Lascia, quella ricchezza alla base dell'economia delle societ\u00e0 tribali e composta non di beni o servizi materiali e cumulabili (che inevitabilmente generano discrepanze e soprusi tra ricchi e poveri), ma di semplice supporto umano, immateriale e impossibile da accumulare.\nNelle societ\u00e0 tribali, ogni necessit\u00e0 individuale viene soddisfatta da tutta la trib\u00f9 in cooperazione. Se qualcuno ha bisogno di costruire un rifugio, l'intera trib\u00f9 lo aiuta. Se ha un parente vecchio e malato, l'intera trib\u00f9 se ne prende cura, anzich\u00e9 considerarlo solo un problema di un singolo individuo o di una singola famiglia.\nOgni membro si prende cura del resto della trib\u00f9, e questo non per altruismo o generosit\u00e0 ma perch\u00e9 conviene personalmente a tutti comportarsi cos\u00ec: se io aiuto il resto della trib\u00f9, poi ogni volta che sar\u00f2 io ad aver bisogno di qualcosa, il resto della trib\u00f9 aiuter\u00e0 me. Per tutta la vita, ogni volta che ne avr\u00f2 bisogno, potr\u00f2 contare sul sostegno dell'intera trib\u00f9. Non si tratta di altruismo, potremmo definirlo egoismo positivo: io ottengo ci\u00f2 che voglio non a discapito di qualcun altro, ma fornendolo anche a lui. \u00c8 una situazione in cui nessuno perde e tutti vincono.\nQuesta ricchezza Lascia oltre a rendere impossibile la comparsa di divari economici tra gli individui libera anche i membri della trib\u00f9 da tutte le ansie che affliggono la vita Prendi: ansia di perdere il lavoro, di non trovarlo o di trovarne uno considerato disprezzabile, ansia di ammalarsi e di perdere tutti i risparmi cercando di curarsi, ansia di rimanere da solo, ansia di perdere la casa, ansia di venire reso obsoleto e inutile, e cos\u00ec via.\nGrazie alla ricchezza Lascia, le trib\u00f9 godono di ci\u00f2 che Quinn chiama sicurezza dalla-culla-alla-tomba (\"cradle-to-grave security\").\nLa ragione per cui le societ\u00e0 tribali sono egualitarie e libere dalle ansie della vita civilizzata, \u00e8 bene ribadirlo, non sta nella superiore bont\u00e0 dei loro membri ma nel fatto che in quelle societ\u00e0 non \u00e8 possibile che esistano ricchi e poveri. Se alla nostra ricchezza Prendi (materiale e cumulabile) si sostituisce la ricchezza Lascia, povert\u00e0, soprusi, ansia per il futuro e la vasta maggioranza dei crimini scompaiono perch\u00e9 viene a mancare la condizione essenziale perch\u00e9 possano verificarsi.\nConcetti simili alla ricchezza Lascia sono l'Economia del dono, il \"software open source\", i negozi \"give-away\" in cui le merci sono gratuite, e la stessa Wikipedia.\nSarebbe quindi auspicabile che le nuove trib\u00f9 moderne funzionassero tramite ricchezza Lascia e non Prendi, anche se questa transizione economica dovesse avvenire gradualmente.\nAgricoltura Totalitaria.\nQuinn dedica molta attenzione allo stile di agricoltura praticato dalla nostra civilt\u00e0 Prendi, che lui definisce provocatoriamente \"agricoltura totalitaria\".\nNonostante il nome di \"agricoltura\", comunque, sono inclusi anche l'allevamento intensivo e la caccia e la pesca eccessive (\"overhunting\" e \"overfishing\"). L'agricoltura totalitaria, insomma, \u00e8 l'insieme dei sistemi di produzione alimentare della nostra civilt\u00e0, nonch\u00e9 la sua creatrice.\nLa nascita della nostra civilt\u00e0 infatti va fatta risalire alla Rivoluzione Agricola avvenuta circa diecimila anni fa, in cui una trib\u00f9 Lascia il cui nome non conosceremo mai decise di adottare uno stile agricolo fino ad allora inaudito, tanto intensivo da poter produrre tutto il proprio cibo anzich\u00e9 solo una parte. Fino a quel momento innumerevoli trib\u00f9 avevano praticato una forma o l'altra di agricoltura, pi\u00f9 o meno intensiva, accostandola alla pesca e alla caccia e raccolta, ma quando una trib\u00f9 decise di usare solo l'agricoltura per sostentarsi, nacque la possibilit\u00e0 di stabilirsi permanentemente in un luogo.\nInoltre, l'inaudita efficienza dell'agricoltura totalitaria era tale da permettere ad alcuni individui di svolgere altri lavori piuttosto che la produzione di cibo.\nCon la stanzialit\u00e0 e la differenziazione del lavoro, la nostra civilt\u00e0 fu pronta a nascere, con i suoi villaggi permanenti (che poi divennero citt\u00e0, regni, imperi e nazioni), i suoi scambi commerciali e i suoi artigiani, soldati, scienziati, filosofi, artisti, e cos\u00ec via.\nMa Quinn rivela che l'agricoltura totalitaria non \u00e8 la benedizione che siamo abituati a credere: la sua estrema efficienza \u00e8 infatti una spada a doppio taglio, perch\u00e9 anche se ci ha permesso di prendere in mano il nostro destino (di qui il nome \"Prendi\"), facendo s\u00ec che potessimo mettere da parte le eccedenze di cibo che produceva e sottraendoci cos\u00ec ai capricci della natura (carestie, siccit\u00e0), ci ha anche intrappolati in un circolo vizioso che ci ha ormai spinti sull'orlo dell'estinzione.\nQuinn analizza infatti l'aumento della popolazione umana degli ultimi diecimila anni e conclude che, sebbene sia ovviamente impossibile averne prove matematiche, la popolazione umana \u00e8 una funzione della disponibilit\u00e0 di cibo: all'aumentare dell'una, aumenta anche l'altra. Inevitabilmente, sempre e comunque.\nNegli ultimi diecimila anni, la popolazione umana complessiva \u00e8 passata da soli 5 o 10 milioni (le stime differiscono) agli oltre 7 miliardi odierni (e attualmente aumentiamo di 77 milioni di persone ogni anno). La popolazione umana globale, che prima dell'agricoltura totalitaria si ritiene fosse rimasta perlopi\u00f9 stabile (catastrofi permettendo) per decine o centinaia di millenni, aumentando solo grazie alla migrazione in altri territori (e quindi a un ritmo incredibilmente lento), in appena diecimila anni \u00e8 letteralmente esplosa grazie all'agricoltura totalitaria, portandoci alla situazione odierna, in cui siamo tanto sovrappopolati da usare il 50% in pi\u00f9 delle risorse naturali che potremmo usare sostenibilmente. E vivere in modo insostenibile, per definizione, non pu\u00f2 che portare all'estinzione.\nAnalizzando il suo ritmo, si pu\u00f2 vedere che l'aumento demografico ha sempre seguito di pari passo l'aumento della nostra capacit\u00e0 produttiva alimentare: i picchi di incremento del ritmo di crescita demografica corrispondono alla Rivoluzione Agricola, alla Rivoluzione Industriale (che usando i carburanti fossili nell'agricoltura ne miglior\u00f2 enormemente la produttivit\u00e0) e alla Rivoluzione Verde (la serie di recenti innovazioni agricole che hanno ancora una volta aumentato la nostra produttivit\u00e0 alimentare).\nNegli ultimi diecimila anni, ogni volta che la nostra produttivit\u00e0 alimentare \u00e8 aumentata, \u00e8 aumentato proporzionalmente anche il ritmo di crescita della nostra popolazione. Senza eccezioni. Ogni volta che c'\u00e8 stato pi\u00f9 cibo disponibile, c'\u00e8 stata anche pi\u00f9 popolazione.\nQuinn si basa su questi dati e sulle basi dell'ecologia per affermare che la popolazione umana, come quella di qualunque altra specie, cresce inevitabilmente all'aumentare del cibo a sua disposizione.\nLa parola chiave \u00e8 \"inevitabilmente\", perch\u00e9 Quinn fa notare che, a dispetto della nostra intelligenza individuale, della nostra capacit\u00e0 di pianificazione e del nostro autocontrollo, la nostra popolazione nel complesso si \u00e8 sempre comportata come quella di qualunque altra specie vivente: ogni volta che c'\u00e8 stato pi\u00f9 cibo, \u00e8 aumentata anch'essa in proporzione all'aumento di cibo. Anche se individualmente la nostra intelligenza rende il nostro comportamento molto diverso da quello di qualunque animale, come specie il nostro comportamento \u00e8 identico a quello di qualunque altra, e ogni tentativo di opporci a questa legge ecologica, di aumentare la produzione di cibo senza aumentare anche di numero, finora ha sempre fallito, senza eccezioni (basti pensare alla Cina, che a dispetto della sua draconiana politica di controllo delle nascite non ha mai smesso di aumentare di numero).\nL'agricoltura totalitaria ci ha intrappolati in un circolo vizioso potenzialmente letale: ogni anno produciamo pi\u00f9 cibo \u21d2 aumentiamo di numero \u21d2 produciamo ancora pi\u00f9 cibo perch\u00e9 c'\u00e8 pi\u00f9 gente da sfamare \u21d2 aumentiamo ancora di numero perch\u00e9 c'\u00e8 pi\u00f9 cibo a disposizione \u21d2 produciamo ancora pi\u00f9 cibo \u21d2 aumentiamo di nuovo di numero, e cos\u00ec via.\nQuesto circolo vizioso \u00e8 alla radice della nostra gravissima e inarrestabile sovrappopolazione, che peggiora sempre pi\u00f9 ogni aspetto della crisi ecologica: dalla scarsit\u00e0 di acqua potabile, alla deforestazione sempre maggiore, alle estinzioni di massa delle specie che compongono gli ecosistemi di cui necessitiamo per vivere, al consumo di energia, all'inquinamento di aria, acqua e suolo.\nPer non parlare della fame nel mondo, che secondo Quinn (e questa \u00e8 probabilmente l'idea per cui viene criticato pi\u00f9 aspramente) non solo non pu\u00f2 venire risolta dall'agricoltura totalitaria, ma ne viene peggiorata sempre di pi\u00f9.\nQuinn fa notare che sono decenni che produciamo sempre pi\u00f9 cibo per sfamare gli affamati, e che anzich\u00e9 aver risolto la fame globale, ora ci sono molte pi\u00f9 persone che stanno morendo di fame di quante ce ne fossero cinquant'anni fa. Evidentemente, afferma Quinn, si tratta di una strategia inefficace, e continuare a perseguirla senza neanche cercare alternative \u00e8 illogico.\nQuinn sottolinea inoltre che il problema della fame nel mondo non \u00e8 sempre esistito, ma \u00e8 stato creato dall'agricoltura totalitaria. Prima dell'agricoltura totalitaria, ogni popolazione viveva stabilmente (da innumerevoli millenni) di quanto il proprio territorio poteva produrre, senza aumentare di numero oltre la capacit\u00e0 portante della propria zona. Nessuna popolazione aveva fame (salvo casi eccezionali e soprattutto temporanei come siccit\u00e0 o incendi), e se anche la fame capitava occasionalmente, la popolazione si limitava a calare fino a ridursi abbastanza da poter sopravvivere con quello che il territorio produceva, come fa la popolazione di qualunque altra specie. A quel punto, la fame scompariva.\nLa popolazione di ogni specie infatti viene tenuta stabile tramite il meccanismo noto come \"feedback negativo\", in cui due variabili si controbilanciano e rimangono in equilibrio dinamico tra loro. In ogni specie, un aumento del cibo causa un aumento della popolazione, ma poi questo aumento demografico causa una diminuzione del cibo, che riporta la popolazione ai livelli precedenti. Dato che ora c'\u00e8 meno popolazione, le specie-cibo crescono pi\u00f9 abbondanti, il che ha come conseguenza un nuovo aumento demografico, controbilanciato da un altro calo del cibo, che fa calare di nuovo la popolazione, e cos\u00ec via. In questo modo, n\u00e9 il cibo n\u00e9 la popolazione aumentano incessantemente senza controllo.\nOgni specie vivente \u00e8 soggetta a questo meccanismo regolatore. Solo il 99% della nostra che costituisce la nostra civilt\u00e0 fa eccezione: grazie all'agricoltura totalitaria, quando vediamo calare il cibo anzich\u00e9 diminuire di numero noi possiamo aumentare ancora la produzione alimentare, causando un altro aumento demografico, seguito da un altro aumento della produzione alimentare, e cos\u00ec via, in un'incessante crescita demografica (\"feedback positivo\": due variabili anzich\u00e9 controbilanciarsi si stimolano a vicenda).\nPrima della nostra civilt\u00e0 non era mai avvenuto nella storia umana che delle popolazioni avessero perennemente fame. Non poteva avvenire. \u00c8 stata l'agricoltura totalitaria a cambiare questa situazione, rendendo temporaneamente molto pi\u00f9 produttive alcune aree, facendone quindi aumentare la popolazione a dismisura, e poi impoverendone ed erodendone il terreno tanto da rendere impossibile nutrirle tutte adeguatamente. A quel punto in una certa zona esistevano molte pi\u00f9 persone di quanto quella zona fosse in grado di sostentarne, ed \u00e8 proprio in questo caso che compare la fame.\nL'agricoltura totalitaria ha affamato quelle popolazioni e le ha rese dipendenti da aiuti alimentari esterni. Aiuti che hanno l'unico risultato di causare un'ulteriore crescita demografica ogni anno che passa e quindi di aumentare il numero di affamati. Anno dopo anno. Lo vediamo accadere da decenni, ma la nostra mitologia culturale ci assicura che \u00e8 inevitabile, che stiamo gi\u00e0 seguendo la strategia migliore possibile e che non ha senso cercare alternative pi\u00f9 efficaci perch\u00e9 non possono esistere, quindi dobbiamo continuare ad aumentare la produzione di cibo anche quest'anno.\nSecondo Quinn, insomma, l'agricoltura totalitaria oltre a essere la causa principale della crisi ecologica (perch\u00e9 se non fossimo cos\u00ec tanti a praticarlo, lo stile di vita Prendi non avrebbe il potere di danneggiare l'ambiente oltre le sue capacit\u00e0 di recupero), \u00e8 anche la causa del problema che ufficialmente dovrebbe risolvere.\nPer questo Quinn propone di abbandonarla e di passare ad altri stili di agricoltura non totalitari, che non si arroghino il diritto di decidere quali specie devono vivere (quelle umanamente commestibili) e quali (parassiti, predatori, specie competitrici) devono morire. Stili che siano meno efficaci, che bastino a sostentare una popolazione sostenibile senza farla inevitabilmente e incontrollabilmente aumentare di numero.\nL'unico motivo per cui il nostro stile di agricoltura \u00e8 \"totalitario\", dopotutto, \u00e8 che \u00e8 ciecamente, ossessivamente, spietatamente volto alla conversione di sempre pi\u00f9 del nostro pianeta in cibo umano (e quindi in massa umana), anche a costo di violare la legge ecologica che Quinn chiama \"Legge della Competizione Limitata\", che afferma in sostanza che ogni specie pu\u00f2 competere al massimo delle proprie capacit\u00e0, ma non dichiarare guerra ai propri competitori, distruggere il loro cibo o negargliene l'accesso. Si pu\u00f2 competere in qualunque modo, insomma, a patto di non sterminare sistematicamente fino all'ultimo esemplare le specie nostre concorrenti o che riteniamo inutili, perch\u00e9 se si fa questo si finisce inevitabilmente per disgregare gli ecosistemi fino a farli crollare.\nTutte le specie esistenti (tranne il 99% della nostra) rispettano questa legge semplicemente perch\u00e9 una specie che la infrange non pu\u00f2 che finire con l'autodistruggersi, come ogni predatore che stermina tutte le sue prede fino all'ultima. Quinn avverte che l'agricoltura totalitaria, poich\u00e9 infrange questa legge ecologica (nonch\u00e9 logica), \u00e8 evolutivamente instabile e condannata al fallimento (e noi con lei, se non smettiamo di praticarla).\nCancelliamo questo aspetto \"fuorilegge\" dalla nostra agricoltura, propone Quinn, ed essa non sar\u00e0 pi\u00f9 totalitaria, non minaccer\u00e0 pi\u00f9 di farci estinguere. Si limiter\u00e0 a sostentarci.\nQuinn sostiene anche che continuare a cercare di controllare le nascite sia illogico. Le politiche di controllo delle nascite non hanno mai funzionato, e questo perch\u00e9 presentano un grave difetto logico: sono politiche reattive, mirate a controllare gli effetti negativi del problema anzich\u00e9 a eliminarne le cause. Quinn afferma che nessun problema \u00e8 mai stato risolto in questo modo, e che se si vuole risolvere un problema si devono eliminarne le cause. A quel punto, non c'\u00e8 bisogno di controllarne gli effetti.\nStando cos\u00ec le cose, la sua proposta \u00e8 semplice: la causa della crisi ecologica \u00e8 la sovrappopolazione, e la causa della sovrappopolazione \u00e8 l'agricoltura totalitaria. Smettiamo di praticarla e quindi di produrre sempre pi\u00f9 cibo, e la crisi ecologica svanir\u00e0.\nQuinn suggerisce una graduale riduzione della produzione di cibo, in modo da far calare gradualmente anche la popolazione fino a portarla a un numero ecosostenibile. La parola chiave in questa idea \u00e8 graduale, perch\u00e9 una riduzione drastica e improvvisa causerebbe carestie e conflitti inimmaginabili, mentre una riduzione graduale dovrebbe portare al calo della popolazione solo grazie alle morti naturali (vecchiaia, incidenti, malattie) e al minore tasso di natalit\u00e0, come avviene a qualunque popolazione vivente quando si trova ad avere gradualmente sempre meno cibo.\nQuesti fondamentali ma complessi e (molto) controversi argomenti della filosofia di Quinn vengono discussi pi\u00f9 in dettaglio nel libro \"The Story of B\", in cui Quinn descrive anche un esperimento immaginario al riguardo.\nDelle critiche pi\u00f9 frequenti si parla nell'apposita sezione di questa pagina.\nTecnologia.\nQuinn viene spesso classificato come luddista, primitivista o come generico \"odiatore\" della tecnologia, ma la sua visione al riguardo \u00e8 pi\u00f9 una sfumatura di grigio che un giudizio nettamente positivo o negativo.\nQuinn non \u00e8 contrario alla tecnologia sempre e comunque, perch\u00e9 nei suoi libri afferma pi\u00f9 volte chiaramente che immaginare un'umanit\u00e0 priva di tecnologia sarebbe assurdo: l'uomo \u00e8 nato utilizzatore di tecnologia, dagli utensili di pietra, al fuoco, alla costruzione di rudimentali rifugi, vestiti e armi. Non \u00e8 possibile separare l'uomo dalla tecnologia, dato che essa non \u00e8 altro che espressione della sua capacit\u00e0 di modificare l'ambiente secondo i propri desideri, e che quella capacit\u00e0 intellettiva \u00e8 parte di lui come la capacit\u00e0 di costruire nidi \u00e8 parte degli uccelli, quella di costruire dighe \u00e8 parte dei castori e quella di costruire formicai \u00e8 parte delle formiche.\nL'uomo senza tecnologia non sarebbe pi\u00f9 l'uomo. Fortunatamente, non c'\u00e8 bisogno di operare una separazione simile (peraltro impossibile da attuare): innumerevoli specie viventi modificano l'ambiente secondo i propri scopi da decine o centinaia di milioni di anni senza correre alcun rischio di estinzione o soffrire alcun degrado sociale o esistenziale. L'uomo stesso lo ha fatto per centinaia di millenni senza alcun problema, vivendo in culture tribali. Da questo emerge chiaramente, secondo Quinn, che il problema non \u00e8 la tecnologia in s\u00e9, e che essa non \u00e8 sempre e inevitabilmente un male.\nNormalmente chi \u00e8 contrario alla tecnologia propone un abbandono di tutto ci\u00f2 che \u00e8 artificiale in favore di ci\u00f2 che \u00e8 naturale, ma Quinn definisce tale distinzione fittizia e arbitraria. Se modificare deliberatamente l'ambiente per i propri scopi \u00e8 innaturale, allora i nidi degli uccelli, le dighe dei castori e i formicai delle formiche sono abomini da cancellare dalla faccia della Terra, visto che dal punto di vista logico non c'\u00e8 alcuna differenza tra essi e una casa: in entrambi i casi si utilizzano i materiali gi\u00e0 presenti in natura (dato che sono gli unici che esistono) per modificare deliberatamente l'ambiente in modo che soddisfi delle necessit\u00e0. Anche l'obiezione secondo cui i materiali sintetici sarebbero \"innaturali\" non ha senso: quei materiali provengono dall'ambiente naturale esattamente quanto legno, terra, ferro, argilla o carta, attraversano solo uno stadio produttivo addizionale in cui vengono mescolati ad altri materiali altrettanto naturali in determinate condizioni di temperatura e pressione. Secondo Quinn, questo non basta a renderli radicalmente diversi dagli altri, e le parole \"naturale\" e \"innaturale\" sono prive di significato e non fanno altro che portare le persone a perdersi in discussioni vane e interminabili sui diversi significati (tutti soggettivi e spesso inconciliabili) da attribuire loro; discussioni che non possono avere n\u00e9 una conclusione n\u00e9 un'utilit\u00e0. Quinn si spinge a dire che ogni discussione diviene inutile nel momento stesso in cui i termini \"naturale\" o \"innaturale\" vengono introdotti.\nMa Quinn non \u00e8 nemmeno un entusiasta sostenitore della tecnologia, di quelli convinti che essa risolver\u00e0 ogni nostro problema. Analizzando il passato e l'epoca attuale, nota che ogni innovazione tecnologica ha sempre prodotto almeno altrettanti problemi di quelli che ha risolto, se non di pi\u00f9, e che il nostro degrado sociale, esistenziale e ambientale non \u00e8 mai stato nemmeno rallentato dalle scoperte tecnologiche sempre nuove e proposte come soluzioni miracolose. Niente nei dati a nostra disposizione porta a credere che la tecnologia riuscir\u00e0 un giorno a risolvere i problemi che ci affliggono, trattandosi, secondo Quinn, di problemi intrinseci al nostro stile di vita e da esso inseparabili.\nContinuare a sperare nella comparsa di una panacea tecnologica che ci permetta di evitare l'estinzione o di cancellare crimine, divario economico, soprusi, corruzione, male di vivere o uno qualunque dei problemi endemici della nostra civilt\u00e0 Prendi, significa essere preda di alcune delle fallacie culturali che Quinn smentisce nelle proprie opere, ossia:\nQuinn, concludendo, sostiene che la tecnologia, come tutti gli strumenti, pu\u00f2 avere risultati positivi o disastrosi a seconda di come viene usata. Se una particolare tecnologia viene usata per infrangere leggi e vincoli ecologici (come la Legge della Competizione Limitata), allora quella tecnologia \u00e8 un male e va eliminata. Ma se una tecnologia non viene usata in modo insostenibile o allo scopo di rinforzare i problemi gi\u00e0 esistenti nella nostra civilt\u00e0, o addirittura viene usata per risolverli, non ha senso opporsi a essa. Significherebbe rinunciare a una risorsa potenzialmente utilissima. Senza la pressa da stampa (e internet), per esempio, le sue idee sui problemi della nostra civilt\u00e0 e su come risolverli non avrebbero potuto venire conosciute da milioni di persone in tutto il mondo.\nNaturalmente, per eliminare le tecnologie negative non \u00e8 necessario che tutti si mettano d'accordo su quali sono un bene e quali un male, cosa che non avverr\u00e0 mai. Si tenga sempre a mente che la Nuova Rivoluzione Tribale che Quinn propone \u00e8 una rivoluzione frammentata e incrementale, quindi pu\u00f2 essere cominciata da piccoli gruppi o perfino da singoli individui convinti della bont\u00e0 di una certa visione, idea o innovazione, senza alcun bisogno di consenso globale unanime o dell'approvazione di nessuno.\nL'importante \u00e8, insomma, imparare a distinguere tra tecnologie apparentemente positive ma in realt\u00e0 nocive perch\u00e9 usate in base a una visione del mondo distorta dalla nostra mitologia culturale (come il nostro sistema di produzione alimentare, che non fa che peggiorare la nostra sovrappopolazione e la fame che in teoria dovrebbe risolvere), e tecnologie genuinamente positive, perch\u00e9 utilizzate tenendo bene a mente la realt\u00e0 per come \u00e8 davvero, e non per come Madre Cultura ce la fa sembrare.\nDifferenze tematiche tra i vari libri.\nIn tutti i seguenti libri, Quinn critica la nostra mitologia culturale e spiega perch\u00e9 \u00e8 necessario liberarcene se non vogliamo estinguerci, ma gli argomenti su cui si concentra differiscono notevolmente da un libro all'altro.\nIn \"Ishmael\", Quinn discute dell'origine della nostra civilt\u00e0, parla dettagliatamente della sua personale interpretazione della Genesi, della Legge della Competizione Limitata che la civilt\u00e0 Prendi sta infrangendo e della sua importanza, e accenna al rapporto tra produzione alimentare e sovrappopolazione (ma senza svilupparlo).\nIn \"The Story of B\", Quinn discute a lungo delle religioni Prendi (definite salvazioniste) e delle differenze con l'animismo (la religione universale Lascia) e approfondisce il rapporto tra l'agricoltura totalitaria e la crescita demografica. Parla inoltre del degrado culturale che la nostra civilt\u00e0 sta sperimentando da vari secoli, ma che solo ora comincia a divenire impossibile da ignorare.\nIn \"My Ishmael\", Quinn critica duramente la scolarizzazione, con la sua pretesa di insegnare a tutti le stesse cose nello stesso momento e nello stesso modo, senza alcun rispetto per i talenti, le attitudini, le necessit\u00e0 e gli interessi di ognuno, e propone un'alternativa molto simile all\"'unschooling\" (descolarizzazione) di John Holt. Quinn approfondisce inoltre le differenze tra competizione inter-specie (tra specie diverse) e competizione intra-specie (tra membri della stessa specie) e spiega che vivere tutti nello stesso modo non fa che esacerbare quest'ultima. Delinea anche i Sette Punti che la sua Nuova Rivoluzione Tribale dovrebbe seguire, e comincia a parlare di moderne trib\u00f9 su base culturale anzich\u00e9 etnica.\nIn \"Beyond Civilization\" (Oltre la Civilt\u00e0 - per la prima volta non un romanzo ma un saggio), Quinn riassume le critiche alla nostra cultura fatte nei precedenti libri e sviluppa maggiormente la sua idea di moderna rivoluzione tribale, portando esempi di organizzazioni e aziende organizzate tribalmente. Dato che una trib\u00f9 non \u00e8 altro che un gruppo di individui che si guadagnano da vivere insieme, ma che non necessariamente devono vivere insieme o appartenere alla stessa etnia o cultura di provenienza, Quinn descrive (a grandi linee) un mondo composto di moderne trib\u00f9 che anzich\u00e9 risiedere in una certa zona geografica (come quelle antiche) abbiano sede in un territorio culturale: uno spazio immateriale che vada oltre la civilt\u00e0, che la superi, dando alle persone la possibilit\u00e0 di liberarsi dall'economia Prendi e dai suoi obblighi. (Naturalmente nulla vieta di condividere anche lo stesso spazio geografico, oltre che culturale: semplicemente non sarebbe indispensabile.)\nIn \"If they give you lined paper... write sideways\" (Se ti danno carta rigata... scrivi di traverso), un altro saggio, Quinn si concentra non tanto sulle proprie idee quanto sul proprio metodo di riflessione, sul modo in cui genera queste idee. Attraverso un dialogo realmente avvenuto con una sua lettrice, Quinn spiega come svolge la sua attivit\u00e0 di critico culturale, come individua le fallacie culturali implicite che sfuggono alla maggior parte delle persone e come arriva alle sue conclusioni, famose per essere anti-intuitive e quasi \"aliene\".\nCritiche e risposte di Quinn.\nLa filosofia di Quinn \u00e8 nota per essere molto peculiare e differente da qualunque altra. Per questo molto spesso chi si avvicina al suo pensiero tende a saltare alle conclusioni e a etichettarlo in vari modi (luddista, hippie, anarco-primitivista, ecc.) nello sforzo di semplificare e rendere pi\u00f9 comprensibili le sue idee, ma ad un'analisi pi\u00f9 approfondita emergono vari motivi per cui nessuna di queste etichette \u00e8 adeguata a descriverle.\nNonostante abbia lo scopo di salvaguardare l'ambiente, infatti, Quinn non \u00e8 un luddista, perch\u00e9 non \u00e8 contrario alla tecnologia (anzi) e non individua nella Rivoluzione Industriale l'origine della crisi ecologica, ma nella Rivoluzione Agricola avvenuta 10.000 anni fa. Le uniche tecnologie a cui si dichiara contrario sono quelle ecologicamente insostenibili (perch\u00e9 infrangono la Legge della Competizione Limitata).\nN\u00e9 lo si pu\u00f2 definire un anarco-primitivista, perch\u00e9 studia le culture tribali solo per individuarne i principi che le rendono di successo (ossia socialmente soddisfacenti per tutti i loro membri ed ecologicamente sostenibili) e per poterli applicare all'umanit\u00e0 moderna, creando cos\u00ec modi di vivere nuovi e mai visti prima. Non propone affatto di tornare a uno stile di vita primitivo e non \u00e8 affatto contro la tecnologia e il progresso scientifico.\nN\u00e9 pu\u00f2 essere descritto come \"hippie\", perch\u00e9 non auspica n\u00e9 propone un cambiamento della natura umana. Si rende conto che le persone continueranno ad essere egoiste, avide, meschine, invidiose, capaci di essere miopi e sgradevoli, e lo accetta. Non lo considera affatto un problema, a differenza degli hippies, che volevano che tutti divenissero pi\u00f9 tolleranti, generosi e gentili.\nAnzich\u00e9 cercare inutilmente di cambiare la natura umana proponendo sacrifici e rinunce in nome dell'ambiente, Quinn propone di utilizzare la natura umana cos\u00ec com'\u00e8 e di trovare un nuovo modo di vivere ecosostenibile che la gente adotti non per altruismo o per spirito di sacrificio, ma perch\u00e9 \u00e8 migliore anche per loro, oltre che per l'ambiente. Perch\u00e9 gli conviene personalmente adottarlo. Perch\u00e9 da esso ottengono di pi\u00f9 di quanto ottenessero dal modo di vivere civilizzato.\nQuinn \u00e8 convinto del principio secondo cui la gente non rinuncia a ci\u00f2 che ha per qualcosa di peggio, ma solo per qualcosa di meglio. Per questo analizza le culture tribali, che presentano modi di vivere ecosostenibili che i membri della trib\u00f9 sono lieti di perseguire perch\u00e9 li trovano anche soddisfacenti e migliori di quello civilizzato (tanto che sono disposte a suicidarsi in massa pur di evitare di unirsi alla nostra civilt\u00e0).\nMolto frequente \u00e8 anche l'accusa di \"idealizzare i selvaggi\". Secondo alcuni, Quinn li dipinge come pi\u00f9 saggi, altruisti e generosi delle persone civilizzate e suggerisce di prendere a modello la loro superiorit\u00e0 spirituale. Ma Quinn in realt\u00e0 ribadisce innumerevoli volte nei suoi libri e nei suoi saggi che l'unico motivo per cui analizza le societ\u00e0 tribali \u00e8 per scoprire i principi che le rendono efficienti, egualitarie e sostenibili, non per lodare chi vive in quel modo dal punto di vista spirituale o etico. Il successo del tribalismo non \u00e8 merito di una presunta superiore saggezza o generosit\u00e0 dei popoli tribali, perch\u00e9 sia Lascia che Prendi sono egualmente umani e possiedono gli stessi pregi e gli stessi difetti. La differenza tra Prendi e Lascia \u00e8 esclusivamente culturale.\nPrecisa anche spesso che l'unico motivo per cui le trib\u00f9 sono egualitarie, sostenibili ed efficienti \u00e8 che si tratta di stili di vita plasmati dalla selezione naturale e non decisi a tavolino come il nostro, e questo ha avuto come conseguenza che solo le pochissime societ\u00e0 tribali tanto ecologicamente stabili e socialmente soddisfacenti da continuare a esistere per millenni sono osservabili ancora oggi (se uno stile di vita tribale non soddisfa i propri membri, infatti, essi non continuano certo a portarlo avanti: niente li costringe a farlo, dato che a differenza di noi non dipendono da alcuna istituzione per vivere e possono abbandonare il proprio stile di vita quando vogliono senza soffrire ripercussioni).\nQuinn sostiene che il successo del tribalismo non \u00e8 questione di opinioni personali (se come criterio di giudizio si usano la soddisfazione dei propri membri e la sostenibilit\u00e0 ambientale), ma un semplice dato di fatto, e sottolinearlo non significa idealizzare i selvaggi pi\u00f9 di quanto sottolineare l'efficacia degli alveari per le api significhi idealizzare le api.\nIn risposta alle frequenti accuse di amoralit\u00e0 o immoralit\u00e0, va precisato che la critica di Quinn alla nostra civilt\u00e0 non \u00e8 etica o morale, ma meramente pratica. Quinn critica la sua inefficienza e la sua autodistruttivit\u00e0, non la sua immoralit\u00e0 o la sua crudelt\u00e0 (argomenti soggettivi su cui non esiste una risposta giusta e di cui dichiara di non essere interessato a discutere).\nQuinn non \u00e8 inoltre contrario all'agricoltura, come sembra a molti a una prima lettura superficiale. Sostiene invece che solo il nostro stile di agricoltura, quello che lui definisce \"agricoltura totalitaria\", vada abbandonato, perch\u00e9 a causa della sua enorme efficienza nel produrre cibo non pu\u00f2 che causare sempre pi\u00f9 sovrappopolazione e quindi sempre pi\u00f9 distruzione ambientale. Ma Quinn si fa un punto d'onore di smentire la credenza che il nostro stile di agricoltura sia l'unico esistente, e precisa che innumerevoli trib\u00f9 hanno utilizzato vari altri stili di agricoltura (pi\u00f9 o meno intensivi) per decine di millenni senza alcun problema. Non \u00e8 l'agricoltura in s\u00e9 il problema, ma solo il nostro particolare stile.\nQuinn viene spesso accusato anche di criminalizzare l'umanit\u00e0 per la crisi ecologica, di odiare gli esseri umani e di preferire a essi piante e animali, in quanto fanatico ambientalista. Ma dato che nelle sue opere precisa ripetutamente e chiaramente che la crisi ecologica non \u00e8 colpa dell'umanit\u00e0, ma solo della civilt\u00e0 Prendi (che non costituisce l'intera umanit\u00e0 ma solo una cultura tra migliaia), che gli esseri umani non sono affatto inevitabilmente distruttivi per il pianeta come si tende a credere (come dimostrano le societ\u00e0 tribali), e che il suo scopo \u00e8 di evitare l'estinzione umana trovando modi di vivere che ci consentano di vivere su questo pianeta indefinitamente, quest'accusa non appare molto fondata.\nInoltre, come si \u00e8 detto all'inizio di questa pagina, Quinn rigetta la definizione di \"ambientalista\" (fanatico o moderato che sia) perch\u00e9 a suo dire genera una falsa dicotomia.\nPer via delle sue idee sulla connessione tra disponibilit\u00e0 di cibo e aumento della popolazione e sul fatto che l'agricoltura totalitaria avrebbe creato la fame nel mondo e anzich\u00e9 risolverla non fa che peggiorarla sempre di pi\u00f9, molti hanno accusato Quinn di voler lasciar morire di fame le popolazioni gi\u00e0 denutrite, che in caso di una riduzione di cibo, per quanto graduale, sarebbero molto probabilmente quelle con il maggior numero di decessi.\nA queste accuse, Quinn ha risposto che non avendo il potere di salvare quelle persone, non ha senso dire che le sta \"lasciando\" morire, dato che non \u00e8 lui a decidere il numero massimo di persone che possono venire sostentate dal nostro pianeta sostenibilmente. Ha aggiunto inoltre che visto che il problema \u00e8 stato causato dall'agricoltura totalitaria e ne viene aggravato sempre di pi\u00f9, rifiutarsi di abbandonarla non significa salvare gli affamati ma solo condannare ancora pi\u00f9 gente a morire in futuro, e di questo passo rischiare l'estinzione della nostra intera specie.\nPer quanto riguarda la frequente critica di utopismo, va sempre ricordato che un'utopia (termine di recente molto inflazionato) \u00e8 una cosa impossibile, non solo difficile, e dato che innumerevoli trib\u00f9 sono riuscite a creare e mantenere per millenni societ\u00e0 ecosostenibili, egualitarie, pacifiche e soddisfacenti per tutti i loro membri, le idee di Quinn non possono certo essere definite \"utopistiche\". \u00c8 gi\u00e0 avvenuto nella nostra storia che un nuovo paradigma si affermasse e cambiasse l'intero pianeta in pochi decenni (l'ultima volta \u00e8 accaduto con la Rivoluzione Industriale) e in anni recenti ci sono state varie iniziative, come i villaggi di Earthships in Colorado e in New Mexico, che sembrano rispettare i principi del Neotribalismo e funzionano senza problemi da decenni.\nQuinn ricorda inoltre che un cambio di paradigma non \u00e8 una scelta facoltativa, al punto in cui siamo: \u00e8 la nostra unica possibilit\u00e0 di sopravvivere come specie. Quindi anzich\u00e9 concentrarsi unicamente sui problemi di attuazione sarebbe pi\u00f9 sensato concentrarsi sul potenziale di queste proposte e su come realizzarlo."}
{"id": "740530", "revid": "196390", "url": "https://it.wikipedia.org/wiki?curid=740530", "title": "Cunaxa", "text": ""}
{"id": "740533", "revid": "309289", "url": "https://it.wikipedia.org/wiki?curid=740533", "title": "Orel", "text": ""}
{"id": "740535", "revid": "287204", "url": "https://it.wikipedia.org/wiki?curid=740535", "title": "Stato di aggregazione (minerale)", "text": "Lo stato di aggregazione di un minerale \u00e8 il suo modo di presentarsi all'analisi visiva.\nLa maggior parte dei campioni di minerali, infatti, non si presenta in cristalli singoli ben formati, ma piuttosto come aggregati di granuli pi\u00f9 piccoli con morfologia da euedrale (delimitato da superfici geometriche regolari) a subedrale (con alcune facce cristalline) sino ad anedrale (privo di facce cristalline).\nQuesti aggregati cristallini vengono definiti con i seguenti termini descrittivi:"}
{"id": "740536", "revid": "798140", "url": "https://it.wikipedia.org/wiki?curid=740536", "title": "Pictet", "text": "Il Gruppo Pictet \u00e8 un gruppo bancario specializzato nella gestione dei patrimoni e di asset management. Fondata a Ginevra, in Svizzera, nel 1805, la banca Pictet \u00e9 divenuta una delle pi\u00f9 importanti banche di gestione dei patrimoni in Svizzera ed \u00e8 uno dei principali gruppi di asset management indipendenti in Europa.\nDopo la sua costituzione come \"Banque De Candolle, Mallet &amp; Cie\" nel 1805 ci sono stati solo 45 soci, ciascuno con una permanenza media di pi\u00f9 di 21 anni. Ha preso il suo nome attuale nel 1920, e anche se la holding principale del Gruppo dal 2014 assume la forma giuridica di una societ\u00e0 in accomandita per azioni, le sue attivit\u00e0 bancarie sono sempre garantite da filiali avendo come forma giuridica societ\u00e0 anonima, facendole perdere il suo, di fatto, status di private banking svizzero. I suoi otto membri, sia proprietari che gestori sono responsabili di tutte le attivit\u00e0, la cui crescita \u00e8 stata realizzata fin dall'inizio senza fare acquisizioni o fusioni o fare appello a mercati azionari.\nPresente in 30 piazze finanziarie nel mondo, il gruppo ha le sedi a Ginevra, Lussemburgo, Nassau, Hong Kong e Singapore, con 4900 dipendenti, di cui 900 specializzati negli investimenti. Con una quota di capitale sociale ben al di sopra dei requisiti regolamentari in Svizzera Pictet non offre servizi di una banca d'affari commerciali e non fornisce crediti commerciali.\nLa banca ha anche dato il nome al Premio Pictet.\nStoria.\nLa storia di Pictet ha inizio 23 luglio 1805 con la fondazione della Banque de Candolle, Mallet &amp; Cie a Ginevra. All'epoca, Jacob-Michel-Fran\u00e7ois de Candolle e Jacques-Henry Mallet firm\u00f3 con tre soci accomandatari uno \" statuto societario\" per fondare una societ\u00e0 di persone la quale, ebbe inizio, come tutte le banche ginevrine all'epoca con gli scambi di merci, la quale attivit\u00e0 fu rapidamente abbandonata per assistere i clienti nella loro attivit\u00e0 e consulenza nella gestione del loro patrimonio.\nLa banca ha cambiato il suo nome pi\u00f9 volte nel corso della sua storia, in quanto la societ\u00e0 di persone il suo nome deve avere almeno uno dei nomi dei suoi soci. Quando Jacques-Henry Mallet muore, Jacob-Michel-Fran\u00e7ois de Candolle ha scelto Charles Turrettini-Necker come partner, e la banca prende il nome De Candolle Turrettini &amp; Cie.\nNegli anni 1830, la banca detiene per conto dei propri clienti una gamma di titoli che garantiscono la diversificazione del rischio.\nQuando Jacob-Michel-Fran\u00e7ois de Candolle mor\u00ed, nel 1841, \u00e8 Edouard Pictet, il nipote di sua moglie, che gli successe. Il nome Pictet cominci\u00f3 quindi ad essere incluso nella ragione sociale della banca. Gli anni conosciuti come anni di forte crescita dal 1890, e nel giro di 30 anni, ha visto la sua forza lavoro crescere da 12 a pi\u00f9 di 80 impiegati. Anche se la famiglia Pictet \u00e8 stata strettamente coinvolta nelle sue attivit\u00e0 a partire dalla met\u00e0 del XIX secolo, \u00e9 solo nel 1926 che l'istituzione prese il nome di Pictet &amp; Cie.\nDopo un periodo di relativa stagnazione segnato dalla Depressione degli anni 1930 e la Seconda Guerra mondiale, Pictet inizi\u00f3 la sua espansione nel 1950, quando il mondo occidentale entr\u00f2 in un lungo periodo di prosperit\u00e0 e di sviluppo economico. Alla fine degli anni 1960, la banca aggiunse alle sue attivit\u00e0 la gestione istituzionale, la quale, quest'ultima, permise una crescita tale in termini di dimensioni che tutt'oggi rappresenta quasi la met\u00e0 dei beni in gestione. Nel 1974 Pictet inaugur\u00f3 a Montreal il suo primo ufficio all'estero. Nel 1950 furono 70 impiegati e nel 1980 raggiunse il numero di 300 impiegati.\nPictet si dedic\u00f3 alla gestione patrimoniale fin dall'inizio, la dimensione della sua attivit\u00e0 \u00e8 al terzo posto tra gli asset manager in Svizzera e fa parte delle pi\u00f9 grandi banche private in Europe. Pictet festeggia 200 anni di attivit\u00e0 nel 2005, e subito dopo viene inscritta nella lista di H\u00e9nokiens, un'associazione di imprese familiari bicentenarie. Nel 2006, il Gruppo ha inaugurato la sua nuova sede nel quartiere des Acacias in pieno sviluppo, sempre a Ginevra.\nOrganizzazione.\nFin dalla nascita come Banque De Candolle, Mallet &amp; Cie, la dirigenza \u00e9 sempre stata composta dai suoi soci: ci sono stati 45 soci, ciascuno con una permanenza media di pi\u00f9 di 21 anni nel corso degli ultimi 216 anni. Le regole della societ\u00e0 in accomandita impedivano la successione dei poteri di padre in figlio, lo statuto dei soci accomandati (prensenta) presenta quindi un carattere personale. Queste successioni si fecero in maniera frazionata, ogni 5 o 10 anni, consentendo in questo modo che tre generazioni siano rappresentate nel collegio dei soci.\nNel 2014, il Gruppo Pictet, il quale ha sempre avuto fino a quel momento la forma di societ\u00e0 in accomandita semplice, cambia la sua forma giuridica costituendo una societ\u00e0 in accomandita per azioni, Pictet &amp; Cie Gruppo SCA, la quale forma giuridica consente la gestione del gruppo, mentre le filiali in attivit\u00e0 bancarie diventano societ\u00e0 anonime, la quale \u00e8 in conformit\u00e0 con le recenti pratiche internationali ma questo le ha causato la perdita del loro statuto di banca privata a responsabilit\u00e0 illimitata. Questo cambiamento ha lo scopo di consentire all'amministratore della holding di preservare le modalit\u00e0 di successione per la gestione e la dirigenza della banca.\nA ogni socio \u00e8 data la responsabilit\u00e0 di un particolare settore o funzione aziendale, come le risorse umane, il controllo dei rischi e affari legali. Piccoli comitati supervisionano varie attivit\u00e0 del Gruppo, in modo che nessun socio sia l'unico responsabile di una linea di business. Il socio anziano, che \u00e8 un membro pi\u00f9 anziano, al momento della sua nomina, non esercita responsabilit\u00e0 operative ma dirige tutte le attivit\u00e0 relative alle seguenti aree: controllo, gestione del rischio e di conformit\u00e0.\nLinee.\nIl Gruppo Pictet ha tre linee di business:\nGestione delle fortune.\nPresente in 22 piazze (finanziari) finanziarie in tutto il mondo, Pictet Wealth Management fornisce servizi di gestione patrimoniale di privati molto ricchi e servizi di family office per le famiglie a capo di un patrimonio molto importante. I suoi servizi includono la gestione patrimoniale, la consulenza sulla strategia di investimento e asset allocation, la conservazione del patrimonio, il monitoraggio di portafogli, oltre a servizi di esecuzione nei mercati globali. Il Der Spiegel settimanale tedesco li ha accusati nel luglio 2012 di praticare ottimizzazioni fiscali \"aggressive\".\nAl 31 dicembre 2020, Pictet Wealth Management gestiva 240 CHF miliardi di attivit\u00e0 e aveva 1098 dipendenti (a tempo pieno), tra cui 363 gestori. Pictet Alternative Advisors SA, una filiale del gruppo Pictet specializzato in fondi hedge, fondi di private equity e fondi immobiliari, impiega la sua quota dei gestori esterni per costruire portafogli di investimento alternativi. Pictet Nord America Advisors, una societ\u00e0 off-shore dichiarata al fisco americano e inaugurata nel 2006, gestiva circa 4,2 miliardi di attivit\u00e0 nel 2014.\nCome parte della controversia globale tra gli Stati Uniti e le banche svizzere, Pictet \u00e8 una delle 14 aziende che sono state oggetto di indagini penali per sostenere i sospetti di evasione fiscale e dichiara, nel mese di novembre 2012, che il Dipartimento di giustizia degli Stati Uniti le richiede informazioni di natura generale. A differenza delle relative controparti, la banca nel bilancio 2015 non stanzia nessuna provvigione, affermando che non aveva \"alcuna indicazione di una possibile multa nel contesto delle discussioni in corso\" e sostiene che, in ogni caso, il suo patrimonio netto \"assicura una base finanziaria solida\".\nGestione dei patrimoni istituzionali.\nPresente in 18 sedi nel mondo, Pictet Asset Management si concentra sulla gestione patrimoniale per investitori istituzionali e fondi di investimento, che comprendono le principali istituzioni finanziarie, fondi pensione e fondi sovrani. La banca gestisce anche le attivit\u00e0 dei singoli investitori attraverso una vasta gamma di mandati di investimento, prodotti e servizi finanziari. Offre ai suoi clienti soluzioni di gestione attiva o quantitative tra portafogli di azioni e obbligazioni, cos\u00ec come multi-asset e strategie alternative. Al 31 dicembre 2020, Pictet Asset Management gestiva 223 miliardi di franchi di attivit\u00e0 e aveva circa 1000 dipendenti, di cui 410 specialisti investissementi.\nAsset services.\nDispone di 8 centri operativi collegati a una piattaforma bancaria centralizzata, Pictet Asset Services offre ai gestori di fondi pensione e istituti bancari una gamma di servizi tra cui servizi creazione, amministrazione e gestione connessi fondi di investimento e per gli investitori privati e istituzionali, anche ai gestori indipendenti. La banca fornisce, inoltre, servizi di custodia in pi\u00f9 di 80 paesi e, tramite Pictet Global Markets, e servizi in tempo reale per le principali classi di attivit\u00e0.\nAl 31 dicembre 2020, Pictet Asset Services conta 547 miliardi di CHF di asset in custodia e aveva circa 1500 impiegati.\nPremio Pictet.\nNel 2008, Pictet ha dato il suo nome al premio internazionale della fotografia per la sostenibilit\u00e0 ambientale. Ad ogni edizione del Prix Pictet, i concorrenti presentano, su proposta degli artisti visivi, una serie di fotografie relative ad un particolare tema, come la terra (2009) o lo spazio (2017). Il vincitore viene scelto da una giuria indipendente presieduta da Sir David King. Kofi Annan \u00e8 stato presidente onorario fino alla sua morte nel 2018..\nIn occasione dell\u2019ottava edizione del Prix Pictet, il palazzo della Gran Guardia di Verona ha finalmente riaperto le porte al pubblico. La mostra \u201cHope\u201d, gratuita, ha messo in esposizione i 12 fotografi finalisti del premio che hanno, attraverso le loro fotografie, rappresentato l\u2019ottimismo dell\u2019umanit\u00e0 contemporanea, che sta affrontando una crisi ambientale e sociale. Fino al 25 maggio 2021 \u00e8 stato possibile visitare in tutta sicurezza, il lavoro dei 12 fotografi finalisti che hanno voluto catturare la speranza e incoraggiare l\u2019osservatore a guardare al futuro.."}
{"id": "740538", "revid": "33751", "url": "https://it.wikipedia.org/wiki?curid=740538", "title": "Calciatore asiatico dell'anno", "text": "Il Calciatore asiatico dell'anno \u00e8 un premio che viene assegnato nel mondo del calcio; \u00e8 stato istituito nel 1994 dalla Asian Football Confederation. Dal 1988 al 1994 il premio, che non aveva i crismi dell'ufficialit\u00e0, veniva assegnato dall'IFFHS.\nIl premio viene assegnato annualmente al giocatore asiatico che pi\u00f9 si \u00e8 distinto nella stagione precedente militando in una squadra associata alla FIFA."}
{"id": "740540", "revid": "4711", "url": "https://it.wikipedia.org/wiki?curid=740540", "title": "Giocatore asiatico dell'anno", "text": ""}
{"id": "740541", "revid": "4711", "url": "https://it.wikipedia.org/wiki?curid=740541", "title": "Saeed Owairan", "text": ""}
{"id": "740542", "revid": "712828", "url": "https://it.wikipedia.org/wiki?curid=740542", "title": "Pif Paf", "text": "I Pif Paf sono gli appartenenti ad una razza derivata da quella umana, abitante del pianeta Edena, creati dalla fantasia dell'autore di fumetti Moebius, all'interno del ciclo di storie dal nome \"Il mondo di Edena\".\nDescrizione.\nSono personaggi completamente \"asessuati\", e nascondono le loro fattezze ed i loro lineamenti sotto tute (di materiale presumibilmente plastico) e cappotti lunghi e larghi (anche se questo capo d'abbigliamento sembra essere riservato agli appartenenti dell'esercito e ad alcune tra le pi\u00f9 importanti cariche della societ\u00e0 Pif Paf, come il \"Coord\").\nLa loro peculiarit\u00e0 \u00e8 comunque quella di indossare sopra il viso la cosiddetta \"faccia\", ovvero una maschera in grado di avvolgere completamente il capo, dotata di due appendici, rispettivamente all'altezza del naso (puntata verso il basso, come una sua estensione) e sulla sommit\u00e0 posteriore del capo (ergendosi in una sorta di antenna). Questo elemento sembra essere di importanza vitale per loro, che trovano aberrante qualsiasi essere che non \"indossi la faccia\", e giudicano la stessa come l'unica possibile protezione contro la \"malattia del naso\", un morbo di non specificata origine in grado di portare alla morte in pochissimo tempo, e verso il quale non sembra esserci cura alcuna.\nOrigini.\nSono stati tutti generati, a pi\u00f9 riprese, attraverso un processo di \"clonazione\" a partire dal codice genetico di un \"Paterna\". Questo essere, rinchiuso in una cella di conservazione posta sulla sommit\u00e0 di una piramide, rappresenta contemporaneamente per tutti il proprio Dio, il proprio padre e la propria madre.\nLa generazione dell'intera societ\u00e0 Pif Paf a partire dal DNA della Paterna giustifica la loro completa e totale omologazione (come \u00e8 possibile vedere nelle ultime tavole dell'albo \"La Dea\", al di sotto delle \"facce\" sono tutti perfettamente identici).\nSociet\u00e0.\nSono organizzati in una struttura sociale e fisica nota come \"il Nido\". All'interno di essa vivono senza bisogno di un nome, o altre caratteristiche identificative. Le uniche differenze sono rintracciabili a partire del loro ruolo all'interno della societ\u00e0 del Nido. Le classificazioni gerarchiche che si presentano nel corso della storia sono:\nFuori dal Nido.\nGli Scaraf.\nI Pif Paf non sono gli unici abitanti senzienti di Edena. Nelle profondit\u00e0 pi\u00f9 recondite del Nido, vivono gli \"Scaraf\", degli \"errori di clonazione\", reietti della societ\u00e0 che presentano le seguenti caratteristiche:\nLa rivolta degli Scaraf, guidati da Lazlo e Atana, porter\u00e0 alla caduta della Paterna, e alla liberazione dei Pif Paf dalla loro condizione di \"schiavi del nido\"."}
{"id": "740543", "revid": "4711", "url": "https://it.wikipedia.org/wiki?curid=740543", "title": "Pallone d'Oro asiatico", "text": ""}
{"id": "740544", "revid": "4711", "url": "https://it.wikipedia.org/wiki?curid=740544", "title": "Pallone d'oro asiatico", "text": ""}
{"id": "740545", "revid": "302657", "url": "https://it.wikipedia.org/wiki?curid=740545", "title": "The Pros and Cons of Hitch Hiking", "text": "The Pros and Cons of Hitch Hiking \u00e8 il primo concept album di Roger Waters dopo l'uscita dal gruppo inglese Pink Floyd. Durante la registrazione, Waters si avvale della perizia tecnica alla chitarra di Eric Clapton, del sassofonista David Sanborn, del tastierista degli Status Quo Andy Bown, del direttore d'orchestra Michael Kamen e dell'attore Jack Palance.\nStoria.\nL'album tratta della crisi di un uomo e di come egli sogni di commettere adulterio. L'album si svolge in tempo reale dalle 04:30 alle 05:11 del mattino. La copertina cre\u00f2 una forte polemica, in quanto compare una fotografia dell'attrice e modella Linzi Drew col posteriore nudo in primo piano. In alcuni stati, l'album \u00e8 stato pubblicato con questa immagine censurata.\nNel 1978, Waters port\u00f2 due cassette contenenti le versioni demo di questo album e di \"The Wall\" ai suoi compagni, che optarono per quest'ultimo anche se, come raccontato da Nick Mason nella biografia del gruppo, il loro manager Steve O'Rourke pens\u00f2 che \"The Pros and Cons of Hitch Hiking\" fosse migliore. Alla fine decisero che \"The Wall\" sarebbe divenuto un album dei Pink Floyd e, dopo la sua scissione dalla band, questo \u00e8 diventato il secondo album solista di Roger Waters.\nGerald Scarfe cre\u00f2 tutti gli elementi grafici e di animazione in supporto dell'album e del tour che ne segu\u00ec; Fisher / Park cre\u00f2 il palco e gli oggetti scenici. Scarfe cre\u00f2 anche le caricature di tutti i membri della band per il programma del tour, e la caricatura di Roger (che \u00e8 soprannominato \"Rog\") aveva un lungo muso come un cane; Scarfe ha quindi creato un personaggio di un cane a immagine di \"Rog\" e lo ha chiamato \"Reg\". Reg \u00e8 diventato il personaggio principale della storia e delle animazioni del \"The Pros and Cons of Hitch Hiking Tour\".\nNel 1984, Waters and\u00f2 in tour per promuovere l'album, con Eric Clapton come parte della band. La prima met\u00e0 del concerto consisteva nei pezzi dei Pink Floyd, mentre nel secondo tempo veniva eseguito l'intero album. In alcuni dei brani di questo album sono utilizzate melodie provenienti dalle canzoni dei Pink Floyd \"In the Flesh\", \"Mother\" e \"The Fletcher Memorial Home\". Il testo di \"5:11 am (The Moment of Clarity)\" \u00e8 utilizzato nel film \"Pink Floyd The Wall\", insieme al testo di \"Your Possible Pasts\" (da \"The Final Cut\"): si possono udire quando il personaggio interpretato da Bob Geldof si trova accovacciato in un bagno a leggere un foglietto di carta, subito prima della canzone \"Stop\"."}
{"id": "740547", "revid": "1564499", "url": "https://it.wikipedia.org/wiki?curid=740547", "title": "Torre del Gallo", "text": " \nLa Torre del Gallo si trova a Firenze in localit\u00e0 Pian de' Giullari, sulle colline di Arcetri, in cima a un crinale che domina la citt\u00e0 e dal quale si ammira un ampio panorama.\nStoria.\nOrigini.\nAnticamente faceva parte di un vero e proprio castello su una collina strategicamente vicina a Firenze, appartenuto, secondo alcuni storici, alla famiglia Galli (o Gallo), che era di origine molto antica e della quale resta uno stemma in pietra vicino a una targa in caratteri gotici che si trova su una delle pareti dell'antico cortile. Sfruttando la posizione la famiglia esigeva un pedaggio da chi scendeva verso Firenze provenendo dall'Impruneta. La fortificazione fu parzialmente demolita nel 1280 perch\u00e9 di propriet\u00e0 ghibellina, passando automaticamente all'amministrazione degli ufficiali di Parte Guelfa. Nel 1364 sub\u00ec nuove devastazioni in seguito alle scorribande di John Hawkwood, che mise a ferro e fuoco il colle di Arcetri.\nI Lanfredini.\nLa torre fu in seguito venduta ai Lamberteschi, che procedettero a una riedificazione. Fu rivenduta poi nel 1464 ai fratelli Jacopo e Giovanni Lanfredini, che possedevano fin dal XIV secolo l'adiacente villa La Gallina e che tramandarono la propriet\u00e0 ai propri discendenti fino all'estinzione della famiglia avvenuta nel 1741, con la morte del cardinale Giacomo Lanfredini, vescovo d'Osimo e Cingoli.\nAlcuni momenti salienti della storia del castello furono durante l'assedio di Firenze (1529-30), quando Pier Maria de' Rossi, conte di San Secondo, nipote di Giovanni dalle Bande Nere e comandante delle truppe imperiali assedianti, prese qui sede con le sue truppe ospitato dal filomediceo Bartolomeo Lanfredini: dalla sommit\u00e0 della torre venivano indirizzati i colpi delle artiglierie, collocate nella zona di villa Giovannelli, contro le fortificazioni michelangiolesche di San Miniato al Monte. La tradizione riporta inoltre la presenza di Galileo Galilei tra il 1634 e il 1642, che qui avrebbe continuato le proprie osservazioni celesti, anche se \u00e8 poco credibile poich\u00e9 in quegli anni, confinato alla vicina villa il Gioiello, era ormai quasi cieco.\nIl Museo Galileiano e Stefano Bardini.\nNel 1872, dopo vari passaggi, la torre giunse al conte Paolo Galletti che vi allest\u00ec un piccolo museo dedicato proprio a Galileo, nel quale figuravano busti, ritratti e cimeli, in gran parte oggi confluiti nel Museo Galileo in piazza dei Giudici. Il conte fece affrescare le sale dal pittore Gaetano Bianchi.\nL'aspetto odierno della torre \u00e8 frutto per\u00f2 di un restauro in stile neomedievale eseguito tra il 1904 e il 1906 dall'antiquario Stefano Bardini, al quale si deve anche il Museo Bardini, che acquist\u00f2 la Torre nel 1902. Restavano dell'impianto quattrocentesco un cortile con tre loggiati (da alcuni attribuito al Brunelleschi), mentre per quanto riguarda l'edificio esterno e la torre si tratt\u00f2 di una vera e propria ricostruzione, sebbene si impiegassero il pi\u00f9 possibile materiali antichi spesso provenienti dalle demolizioni del \"Risanamento\". La torre venne rialzata e fu creata la merlatura. Vennero aggiunti un secondo cortile, un giardino all'italiana, una loggia in stile rinascimentale (vicino all'ingresso in via Torre del Gallo) e un edificio distaccato usato come laboratorio-magazzino.\nAll'interno dell'edificio i caratteri eclettici dei materiali reimpiegati da luoghi ed epoche diverse sono pi\u00f9 evidenti: le finestre, le colonne, i portali, le vere da pozzo, i camini antichi ricreano un ambiente pittoresco e scenografico, ma poco credibile storicamente. I lavori dovevano essere conclusi nel 1907, come testimoniato da una targa ancora esistente.\nEpoca contemporanea.\nLa zona venne abbandonata durante il periodo tra le due guerre mondiali. Nel secondo conflitto qui fu ospitato l'Istituto Farmaceutico Militare, poi la Federazione Fascista e, dopo requisizione da parte delle truppe inglesi, vi fu allestito un campo di prigionia. Fu durante questo periodo che vennero distrutte o disperse alcune delle decorazioni.\nOggi l'edificio \u00e8 di propriet\u00e0 privata e sono al vaglio alcuni progetti di recupero, alcuni dei quali propongono una destinazione culturale, per esempio un grande museo dedicato all'astronomia (la \"Citt\u00e0 di Galileo\"), che dovrebbe diventare il pi\u00f9 grande del genere in Europa e arrivare a comprendere villa il Gioiello (dove visse e mor\u00ec Galileo) e l'Osservatorio astrofisico di Arcetri. Nonostante il progetto la torre dopo il restauro \u00e8 stata destinata a unit\u00e0 abitative.\nArchitettura.\nIl complesso, nonostante si tratti in larga parte di un falso architettonico, non \u00e8 esente da un certo fascino romantico, evidenziato dalla felice ubicazione panoramica. \nLa villa, dominata dalla svettante torre, ha al centro un grande salone, con una copertura ottagona, e un ingresso con graffiti, forse rinascimentali. Il cortile attribuito al Brunelleschi \u00e8 circondato da colonne corinzie e archi a tutto sesto su tre lati, mentre il secondo cortile neogotico \u00e8 decorato da numerosi stemmi appartenuti ai proprietari della villa e aggiunti dal Bardini.\nLa loggetta marmorea neorinascimentale si ispira allo stile veneziano di Jacopo Sansovino. Abbelliscono il vasto parco alcuni ruderi antichizzanti e una fontana monumentale.\nIl grande capannone sul lato sud del parco, accanto a villa La Gallina, era il laboratorio-magazzino di Bardini. Rimasto a lungo senza tetto \u00e8 oggi stato ristrutturato e trasformato in residence."}
{"id": "740550", "revid": "4711", "url": "https://it.wikipedia.org/wiki?curid=740550", "title": "Clube de Regatas Vasco da Gama", "text": ""}
{"id": "740552", "revid": "1305772", "url": "https://it.wikipedia.org/wiki?curid=740552", "title": "Dinah", "text": ""}
{"id": "740555", "revid": "125603816", "url": "https://it.wikipedia.org/wiki?curid=740555", "title": "Calciatore sudamericano dell'anno", "text": "Il Calciatore sudamericano dell'anno \u00e8 un riconoscimento calcistico. \u00c8 conferito annualmente al giocatore sudamericano che pi\u00f9 si \u00e8 distinto nella stagione precedente militando in una squadra affiliata alla CONMEBOL. \nIstituito nel 1971 dalla rivista sportiva venezuelana \"El Mundo\", fu assegnato da quest'ultima fino al 1992 e fu considerato ufficiale fino al 1985. Nel 1986 la rivista sportiva uruguaiana \"El Pa\u00eds\" istitu\u00ec il titolo di \"Rey del F\u00fatbol de Am\u00e9rica\", che da allora \u00e8 considerato il premio ufficiale.\nI calciatori pi\u00f9 vittoriosi sono il brasiliano Zico, il cileno El\u00edas Figueroa e l'argentino Carlos T\u00e9vez, con tre affermazioni ciascuno."}
{"id": "740556", "revid": "4711", "url": "https://it.wikipedia.org/wiki?curid=740556", "title": "Julio C\u00e9sar Romero", "text": ""}
{"id": "740557", "revid": "4711", "url": "https://it.wikipedia.org/wiki?curid=740557", "title": "Giocatore sudamericano dell'anno", "text": ""}
{"id": "740558", "revid": "697352", "url": "https://it.wikipedia.org/wiki?curid=740558", "title": "Convento dei Padri Riformati in Caggiano", "text": ""}
{"id": "740559", "revid": "4711", "url": "https://it.wikipedia.org/wiki?curid=740559", "title": "Pallone d'oro Sudamericano", "text": ""}
{"id": "740560", "revid": "4711", "url": "https://it.wikipedia.org/wiki?curid=740560", "title": "Pallone d'Oro Sudamericano", "text": ""}
{"id": "740561", "revid": "697352", "url": "https://it.wikipedia.org/wiki?curid=740561", "title": "Chiesa di Sant'Antonio di Padova in Caggiano", "text": ""}
{"id": "740563", "revid": "287204", "url": "https://it.wikipedia.org/wiki?curid=740563", "title": "Gastone Simoni", "text": "Biografia.\nViene ordinato presbitero il 1\u00ba gennaio 1960 per la diocesi di Fiesole.\nProvicario generale della diocesi di Fiesole dal 1969 e vicario generale dal 1975, il 7 dicembre 1991 \u00e8 eletto vescovo di Prato, dopo il ritiro per raggiunti limiti d'et\u00e0 del primo vescovo della diocesi, mons. Pietro Fiordelli. Riceve l'ordinazione episcopale il 6 giugno 1992 da papa Giovanni Paolo II, coconsacranti l'arcivescovo Giovanni Battista Re, sostituto per affari generali della Segreteria di Stato, e l'arcivescovo Josip Uha\u010d, segretario della Congregazione per l'Evangelizzazione dei Popoli.\nSi insedia in diocesi il 23 febbraio 1992. Ricopre anche l'incarico di presidente \"ad interim\" della Commissione Episcopale per la cultura e le comunicazioni sociali e membro della Conferenza Episcopale Toscana.\nIl 29 novembre 2006 riorganizza profondamente la diocesi di Prato suddividendola in 7 vicariati.\nIl 29 settembre 2012 papa Benedetto XVI accoglie la sua rinuncia per raggiunti limiti di et\u00e0: gli succede quale vescovo di Prato mons. Franco Agostinelli, finora vescovo di Grosseto.\nIl 26 maggio 2021 il Consiglio episcopale permanente della Conferenza Episcopale Italiana lo nomina assistente ecclesiastico nazionale dell'Opera Assistenza Malati Impediti.\nAltre attivit\u00e0.\nNel 1977 contribuisce alla nascita del periodico \"Supplemento d'anima\" per i cattolici impegnati nella vita sociale e politica e, sulla stessa scia d'interesse, nel 2006 scrive il libro \"Liberi, ma non dispersi\" (ed. Effat\u00e0), contenente il \"Manifesto con le idee e la proposta del Collegamento Sociale Cristiano\", di cui \u00e8 stato cofondatore nel 2001.\nGenealogia episcopale.\nLa genealogia episcopale \u00e8:"}
{"id": "740564", "revid": "36426", "url": "https://it.wikipedia.org/wiki?curid=740564", "title": "Vescovo di Prato", "text": ""}
{"id": "740566", "revid": "1573940", "url": "https://it.wikipedia.org/wiki?curid=740566", "title": "Ciuvani", "text": "I ciuvani (in russo \u0447\u0443\u0432\u0430\u0301\u043d\u0446\u044b) sono un gruppo etnico della Russia e fanno parte dei 40 popoli indigeni meno numerosi della Russia, una categoria di etnie ufficialmente riconosciuta dal governo russo. Secondo il censimento del 2002, vi erano 1087 ciuvani in Russia.\nOggi molti ciuvani vivono nel circondario autonomo della \u010cukotka, nell'Estremo Oriente russo. Secondo alcune ricerche di etnologi all'inizio degli anni novanta, le persone che si possono considerare ciuvani in Russia sono classificati secondo due tipologie: da un lato, alcuni di loro vivono in piccoli villaggi delle tundre, molti dei quali parlano la lingua ciukcia oltre al russo avendo intrapreso stretti rapporti con il popolo dei ciukci; dall'altro alcuni, come quelli che vivono nella citt\u00e0 di Markovo sul fiume Anadyr conducono uno stile di vita pi\u00f9 \"metropolitano\" e non comprendono il ciukcio.\nI vari resoconti storici descrivono i ciuvani come un popolo appartenente al gruppo jukaghiro. Questo popolo si sarebbe poi spostato lungo il corso del fiume Anjuj nel XVII secolo. In questo periodo vivevano unicamente di caccia, pesca e agricoltura itinerante. Nel XVIII secolo una parte di essi si ritir\u00f2 in modo stabile nelle zone del fiume Kolyma e si integr\u00f2 nel popolo russo. Un'altra parte fu assimilata dai coriachi e dai ciukci."}
{"id": "740567", "revid": "729019", "url": "https://it.wikipedia.org/wiki?curid=740567", "title": "Sarasin", "text": "La banca J. Safra Sarasin SA \u00e8 una banca privata svizzera con sede principale a Basilea.\nRappresenta attualmente lo sponsor ufficiale del \"J. Safra Sarasin Swiss Open Gstaad\", torneo di tennis che si svolge annualmente a Gstaad, in Svizzera.\nStoria.\nSarasin \u00e8 stata fondata nel 1841."}
{"id": "740568", "revid": "1442080", "url": "https://it.wikipedia.org/wiki?curid=740568", "title": "Annibale Arces", "text": "Penultimo di dieci figli manifest\u00f2 un talento per il disegno fin dalla scuola elementare. Nel 1933 si iscrisse al liceo artistico di via Ripetta a Roma. \n\u00c8 stato scenografo a Cinecitt\u00e0 dal 1936 al 1944 e a Buenos Aires dal 1946 al 1956. Dal 1956 fino alla morte \u00e8 vissuto a Grottaglie.\nLa sua produzione artistica comprende prevalentemente nature morte e paesaggi, realizzate ad olio su tela e su tavola. Figurano anche alcuni ritratti.\nLa sua pittura \u00e8 essenzialmente descrittiva e si distingue per la straordinaria visione prospettica e l'attraente gioco di luci, per le forme e i colori densi e reali degli oggetti e dei paesaggi. Come scenografo ha lavorato, per la Scalera Film, a Cinecitt\u00e0 dal 1936 al 1944 con i maggiori registi del tempo. Alla fine della seconda guerra mondiale e precisamente nel 1946 si rec\u00f2 in Argentina con un contratto di lavoro come scenografo presso il teatro Colon di Buenos Aires dove realizz\u00f2 scene per le pi\u00f9 grandi opere liriche. Fece anche lavori per i teatri: : \"Astral\",\"Cervantes\", \"Ateneo\".\nTornato in Italia, nel 1956, si ritiro' a Grottaglie dove, oltre che a dipingere, lavoro' fino alla morte nell'azienda familiare.\nCon la sua arte contribu\u00ec, con altri pittori, alla formazione della famosa \"Scuola pittorica di Grottaglie\",che rappresent\u00f2 un fenomeno locale, sulla scia delle scuole \"provinciali\" diffuse nell'Ottocento e nei primi anni del Novecento.\nNel decennale della morte il Comune di Grottaglie volle onorarlo con una bellissima mostra comprendente tutta la sua vita artistica. A degna conclusione della manifestazione \u00e8 stato pubblicato uno splendito catalogo a colori con pi\u00f9 di duecento immagini realizzato per conto del Comune dalla Dottoressa Daniela De Vincentis. \nTra i riconoscimenti:\nLa sua biografia e alcune sue opere sono state pubblicate: "}
{"id": "740576", "revid": "23671", "url": "https://it.wikipedia.org/wiki?curid=740576", "title": "Josei manga", "text": ""}
{"id": "740577", "revid": "23671", "url": "https://it.wikipedia.org/wiki?curid=740577", "title": "Ladies manga", "text": ""}
{"id": "740578", "revid": "580", "url": "https://it.wikipedia.org/wiki?curid=740578", "title": "Alfonso Menna", "text": "Biografia.\nCarriera amministrativa.\nNato nel 1890 a Domicella, in provincia di Avellino, e conseguito nel 1911 il diploma di segretario comunale, fu assunto con le funzioni di vice segretario ragioniere presso il comune di Sarno. A seguito di concorsi per titoli ed esami, dopo qualche anno pass\u00f2 a quello di Salerno con le funzioni di vice segretario di sezione dove fu destinato a prestare servizio presso la segreteria generale. A piccole tappe, nello spazio di oltre trenta anni, consegu\u00ec il posto di vice segretario generale poi, a seguito di inquadramento nel ruolo nazionale dei segretari comunali, raggiunse il vertice della carriera con la qualifica di segretario generale di prima classe e fu destinato a Salerno per la morte del titolare.\nImpegno civile nell'alluvione di Salerno del 1954.\nNel 1954, a seguito dell'alluvione che colp\u00ec Salerno, Menna fu uno dei pi\u00f9 energici soccorritori, tanto da conquistarsi le simpatie indistinte di molti ceti sociali, e meritandosi, nel 1958, la decorazione di Grande Ufficiale Ordine al Merito della Repubblica Italiana.\nIn seguito, ormai in pensione dopo 40 anni di lavoro nell'amministrazione pubblica, fu chiamato all'incarico di dirigente dell'Istituto nazionale per la gestione delle imposte del consumo, all'indomani di un grosso scandalo che aveva coinvolto l'ente.\nImpegno politico.\nNel 1956, mentre era a Roma per l'incarico dirigenziale ricevuto, accett\u00f2 la proposta della Democrazia Cristiana di candidarsi al consiglio comunale di Salerno nelle elezioni indette per il maggio dello stesso anno.\nA causa di un grave infortunio che lo trattenne in ospedale a Roma, non pot\u00e9 neppure partecipare a gran parte della campagna elettorale. Questo lo tagli\u00f2 fuori dai giochi di alleanze sui voti di preferenza del suo partito. Giunse a Salerno pochi giorni prima del voto e tanto gli bast\u00f2 per sovvertire ogni pronostico: pur essendo 23\u00ba della lista, fu il primo eletto con 7.046 preferenze, molte di pi\u00f9 del secondo eletto, il deputato Carmine De Martino, che ne ottenne 4.713. Dei 40 candidati del suo partito, inoltre, ne furono eletti ben 14, un risultato che apr\u00ec a Menna la strada per la poltrona di sindaco.\nQuesti furono, in dettaglio, i risultati delle elezioni del 27-28 maggio 1956:\nResi noti i risultati dello spoglio, Menna cominci\u00f2 a lavorare subito al suo programma, accogliendo le istanze dei consiglieri di alcuni partiti di sinistra per dar vita ad un'amministrazione monocolore di minoranza. Siglati gli accordi, il 10 luglio 1956 fu convocato il consiglio comunale.\nMenna fu eletto sindaco con 22 preferenze mentre i rimanente nove consiglieri si astennero. Come assessori effettivi furono scelti Leopoldo Fulgione, Domenico Capano, Renato Camaggio, Achille Napoli, Matteo Mari e Vincenzo Storniello. Come assessori supplenti furono eletti Goffredo Guarino e Pellegrino Cucciniello. Il suo fu il primo esperimento di centro sinistra in Italia: governo della DC, appoggio dei socialisti ed astensione dei comunisti.\nMenna fu sindaco di Salerno per i successivi 14 anni: dal 10 luglio 1956 al 10 ottobre 1970.\nIl nuovo sindaco prese la redini della citt\u00e0 in un periodo molto delicato: appena due anni prima aveva subito, insieme a diversi comuni della costiera amalfitana, la rovinosa alluvione del 25 ottobre 1954, che aveva aperto numerose ferite, all'epoca della sua elezione non ancora sanate. Menna si era gi\u00e0 impegnato a fondo per guarirle, prestando soccorso in prima persona alle persone colpite: per questo motivo fu insignito della Medaglia d'argento al merito civile nel 1968.\nFra le opere realizzate sotto il suo governo si ricordano il recupero del cosiddetto Castello di Arechi, del Forte La Carnale, numerose iniziative di verde pubblico in citt\u00e0 e rimboschimento delle colline che la sovrastano proprio per prevenire nuove frane ed alluvioni, allargamento del Lungomare di Salerno, ridisegno di piazza della Concordia con il Monumento al Marinaio di Salerno, rettifica dei confini con Vietri sul Mare e Pellezzano, e, soprattutto, la \"battaglia\" per l'Universit\u00e0 cittadina e per la sua locazione in citt\u00e0 (attualmente, invece, il campus universitario si trova nel territorio decentrato di Fisciano, 10 km a nord lungo la valle dell'Irno).\n\u00c8 morto nel 1998 alla veneranda et\u00e0 di 108 anni. Suo figlio Filiberto Menna (1926-1988) \u00e8 stato un insigne storico dell'arte."}
{"id": "740581", "revid": "767487", "url": "https://it.wikipedia.org/wiki?curid=740581", "title": "Renzo de' Vidovich", "text": "Biografia.\nDall'infanzia in Dalmazia all'esilio in Trieste.\nNato e cresciuto a Zara, parte per l'esilio all'inizio dei massicci bombardamenti della citt\u00e0 fatti dagli Alleati nel 1943. Trasferitosi a Trieste \u00e8 segretario generale della giunta d'intesa studentesca, che assume la responsabilit\u00e0, nel dopoguerra, d'indire la cosiddetta Rivolta di Trieste, cio\u00e8 i moti del 5-6 novembre 1953 per il ritorno della citt\u00e0 all'Italia, allora occupata dal governo militare anglo-americano alleato.\nDurante gli scontri muoiono 6 Italiani e vi sono complessivamente 153 feriti. L'anno successivo si ebbe la riunificazione di Trieste all'Italia. Su proposta di de' Vidovich appoggiata dalla Lega Nazionale di Trieste, il Governo Berlusconi II assegner\u00e0 la medaglia d'oro ai caduti precisando che furono determinanti per il ritorno di Trieste alla madre patria.\n\u00c8 caporedattore del giornale \"La Zona Franca\" che dar\u00e0 luogo al movimento economico nazionale per la zona franca di Trieste.\nAttivit\u00e0 politica e sindacale.\nNel 1968 \u00e8 segretario del sindacato CISNAL oggi Unione Generale del Lavoro (UGL) di Trieste, con la quale contesta l'azione sindacale di CGIL, CISL e UIL.\nFonda e dirige \"La Citt\u00e0\", periodico d'informazione. Consigliere comunale di Trieste per un decennio \u00e8 anche eletto consigliere comunale di Duino-Aurisina dove si batte per la valorizzazione turistica di Sistiana.\nNel 1972 \u00e8 eletto deputato alla Camera nel collegio di Trieste ed \u00e8 nominato segretario del gruppo parlamentare Movimento Sociale Italiano - Destra Nazionale. Non \u00e8 rieletto nel 1976.\nNel 1978 si batte per il rinnovamento del partito, esce dal MSI-DN ed \u00e8 nella segreteria nazionale di Democrazia Nazionale. Candidato con DN alle politiche del 1979 non \u00e8 eletto.\nNel settore degli esuli adriatici \u00e8 prosindaco del Libero Comune di Zara in Esilio - Dalmati Italiani nel Mondo.\nNel 1999 \u00e8 presidente della federazione degli esuli Istriani, Fiumani e Dalmati. Come presidente della fondazione Rustia-Traine partecipa attivamente alla costituzione delle comunit\u00e0 italiane in Dalmazia: a Zara, Spalato, isola di Lesina e Cattaro. Promuove corsi di lingua e cultura Italiana in Dalmazia e fonda nel 2004 il Centro di Ricerche Culturali Dalmate - Spalato di cui \u00e8 presidente. Il centro promuove la pubblicazione, in collaborazione con la regione Veneto, di numerosi libri sulla Dalmazia e sul retaggio della Serenissima.\nGiornali e riviste.\nCollabora negli anni 70 con \"Il Borghese\", \"Candido\", settimanale umoristico e \"Il Secolo d'Italia\". Rifonda nel 1996 \"Il Dalmata\", edito dal 1865 e soppresso dall'Austria nel 1916. Scrive numerosi articoli sulla rivista dalmatica e sulla stampa degli italiani in esilio."}
{"id": "740582", "revid": "1543377", "url": "https://it.wikipedia.org/wiki?curid=740582", "title": "Calciatore oceaniano dell'anno", "text": "Il Calciatore oceaniano dell'anno \u00e8 un premio che viene assegnato nel mondo del calcio. Istituito nel 1988, viene assegnato da un gruppo di giornalisti oceaniani.\nIl premio viene assegnato annualmente al giocatore oceaniano che pi\u00f9 si \u00e8 distinto nella stagione precedente militando in una squadra associata alla FIFA."}
{"id": "740583", "revid": "889336", "url": "https://it.wikipedia.org/wiki?curid=740583", "title": "Trono di Sulaym\u0101n", "text": "Il Trono di Sulaym\u0101n, noto anche come Montagna di Sulaym\u0101n o Rocca di Sulaym\u0101n, \u00e8 un'altura situata nel territorio della citt\u00e0 O\u0161 in Kirghizistan e sede di un santuario musulmano. Si erge isolata nella pianura di Fergana ed \u00e8 frequentata sia da locali che da turisti.\nSulaym\u0101n \u00e8 il biblico Salomone, che per l'Islam \u00e8 un profeta citato nel Corano, e la montagna ospita un luogo di culto che si crede sia stato costruito sulla sua tomba. Il luogo \u00e8 particolarmente venerato dalla donne in quanto si crede che la visita concederebbe loro il dono di dare alla luce figli sani. Lungo il sentiero ci sono anche alcune pietre che avrebbero la propriet\u00e0 di curare il mal di schiena a chi si lasci scivolare su di loro di spalle per tre volte.\nLa montagna \u00e8 ricca di alberi e cespugli sui quali i fedeli pongono dei drappi in segno di devozione. Le sue pendici sono in parte occupate da un cimitero.\nUna grotta scavata durante il periodo sovietico ospita oggi un museo che espone reperti archeologici ritrovati nell'area.\nA causa della sua importanza culturale, nel 2009 l'UNESCO ha deciso di inserire questo luogo tra i patrimoni dell'umanit\u00e0."}
{"id": "740584", "revid": "287204", "url": "https://it.wikipedia.org/wiki?curid=740584", "title": "Kalanchoe", "text": "Kalanchoe \u00e8 un genere di circa 155 specie di piante succulente della famiglia delle Crassulaceae, principalmente originarie del Vecchio Mondo. In seguito all'introduzione, ora alcune specie crescono selvatiche anche nel Nuovo Mondo.\nIl nome deriva dalla latinizzazione del Cantonese \"gaa\" \"laam\" \"coi\", \"pianta del tempio\".\n, come registrato da Georg Joseph Kamel, missionario gesuita nelle Filippine intorno al 1700.\nDescrizione.\nLa maggior parte sono arbusti o piante erbacee perenni, ma alcune sono annuali o biennali. La pi\u00f9 grande, la \"Kalanchoe beharensis\" del Madagascar, pu\u00f2 raggiungere i 6 m di altezza, ma la maggior parte delle specie restano sotto il metro.\nSono piante molto rustiche e caratterizzate da grasse foglie verdi o maculate, coltivate sia per il fogliame ornamentale che per i fiori variopinti.\nI fiori si sviluppano all'apice della foglia. Come molte piante tropicali \u00e8 brevidiurna e quindi la fioritura avviene alla fine dell'inverno.\nSono caratterizzate dalla gran quantit\u00e0 di petali ben ramificati.\nDistribuzione.\nLe specie del genere \"Kalanchoe\" sono diffuse in Madagascar, dove \u00e8 concentrata la maggiore biodiversit\u00e0, in Africa orientale e meridionale, nella penisola arabica, nel sud-est asiatico e nelle aree tropicali dell'Asia.\nTassonomia.\nIl genere \u00e8 stato descritto per la prima volta dal botanico Michel Adanson nel 1763.\nIl genere \"Bryophyllum\" fu descritto da Salisbury nel 1806, e il genere \"Kitchingia\" fu creato da Baker nel 1881. Al giorno d'oggi, \"Kitchingia\" \u00e8 usato come sinonimo di \"Kalanchoe\", mentre alcuni botanici trattano \"Bryophyllum\" come un genere separato.\nSpecie.\nIl genere \"Kalanchoe\" comprende attualmente 155 specie. Tra queste le pi\u00f9 note, data la popolarit\u00e0 come piante ornamentali, sono:\nColtivazione.\nIn generale queste piante sono particolarmente rustiche e di facile coltivazione sia in piena terra (per esempio nei giardini rocciosi) che in vaso come pianta ornamentale d'appartamento. Sono molto apprezzate per la robustezza, la facilit\u00e0 di propagazione e la bassa richiesta d'acqua.\nSi caratterizzano inoltre per un tipo particolare di fotosintesi detta, in inglese, CAM (Crassulacean Acid Metabolism).\n\"Kalanchoe pinnata\" ha una curiosit\u00e0: presenta una moltiplicazione vegetativa in cui dei piccoli esemplari si sviluppano ai bordi delle foglie delle piante adulte, con un principio di radici. Quando la foglia si rompe e cade, i piccoli esemplari che vengono a contatto col suolo radicano direttamente.\nUna situazione analoga si ha nella Kalanchoe daigremontiana e in altre specie come la Kalanchoe delagoensis\nLe annaffiature devono essere abbondanti d'estate, mentre il terriccio deve essere quasi asciutto d'inverno.\nConcimazioni moderate ma regolari."}
{"id": "740586", "revid": "287204", "url": "https://it.wikipedia.org/wiki?curid=740586", "title": "Udalf", "text": ""}
{"id": "740590", "revid": "276327", "url": "https://it.wikipedia.org/wiki?curid=740590", "title": "Flegonte di Tralles", "text": "Biografia.\nFlegonte era un liberto, vissuto all'epoca dell'imperatore Adriano e probabilmente suo segretario; era originario o comunque collegato alla citt\u00e0 di Tralle, in Asia minore (odierna Ayd\u0131n in Turchia).\nOpere.\nLa sua opera principale erano le \"Olimpiadi\", un'opera storica in 16 libri, organizzata cronologicamente appunto secondo la ricorrenza dei Giochi olimpici, dalla prima (776 a.C.) fino alla 229\u00aa Olimpiade (137). Di essa restano diversi brani in opere di Eusebio di Cesarea, Fozio e Giorgio Sincello.\nOpere erudite, ricordate sempre da \"Suda\", erano 8 libri di \"Descrizione della Sicilia\", 3 libri \"Sulle feste dei Romani\", un trattato \"Su luoghi e toponomastica di Roma\" ed una \"Epitome degli Olimpionici\" in 2 libri.\nDi lui si \u00e8 conservata, tuttavia, una sola opera, probabilmente in epitome, un trattatello appartenente al genere della paradossografia dal titolo \"Sulle cose mirabili e i longevi\" (\u03a0\u03b5\u03c1\u1f31 \u03b8\u03b1\u03c5\u03bc\u1fb3\u03c3\u03af\u03c9\u03bd \u03ba\u03b1\u1f30 \u03bc\u03b1\u03ba\u03c1\u03bf\u03b2\u03af\u03c9\u03bd), tramandata in un solo codice Palatino. Si occupa di \"stranezze\" naturali, con alcune storie di fantasmi che asserisce di aver visto di persona e fornisce una lista di persone ultracentenarie, probabilmente attinte dai censimenti imperiali. A proposito dell'operetta, \u00e8 stato scritto che:\n L'operetta testimonia il gusto per lo strano e il meraviglioso di Flegonte, noto da altre fonti come intento a cercare, magari eccedendo in superstizione, tematiche e spunti che potessero suscitare l'interesse e la curiosit\u00e0 del suo potente patrono.\nRiferimenti a Ges\u00f9.\nIl filosofo cristiano Origene di Alessandria (182-254 d.C.), nella sua opera apologetica \"Contra Celsum\", scrisse di avere trovato una menzione di Ges\u00f9 di Nazareth nelle \"Cronache\" di Flegonte: \nOrigene fece anche riferimento a una descrizione di Flegonte di un'eclissi accompagnata da terremoti durante il regno di Tiberio: che ci fu \"la pi\u00f9 grande eclissi di sole\" e che \"divenne notte nell'ora sesta del giorno [i. e., mezzogiorno] in modo che le stelle apparissero anche nei cieli. Ci fu un grande terremoto in Bitinia e molte cose furono sconvolte in Nicea. Il testo originario delle \"Cronache\" \u00e8 andato per\u00f2 perduto e non \u00e8 possibile verificare se questa menzione di Ges\u00f9 fosse effettivamente presente nell'opera."}
{"id": "740591", "revid": "110386", "url": "https://it.wikipedia.org/wiki?curid=740591", "title": "Piermarini", "text": ""}
{"id": "740593", "revid": "838137", "url": "https://it.wikipedia.org/wiki?curid=740593", "title": "Popoli indigeni minori della Russia", "text": "I popoli indigeni meno numerosi della Russia sono una categoria di 40 gruppi etnici indigeni ufficialmente riconosciuti dal governo russo. La categoria \u00e8 inclusa nella \"lista dei popoli indigeni minori della Russia\" , approvata dal governo il 24 marzo 2000.\nQuesti popoli rispettano i seguenti criteri:\nAlcuni di essi, come i Soyot, sono stati riconosciuti solo dopo la dissoluzione dell'Unione Sovietica. Altri percepiscono benefici di legge per il supporto alle tradizioni popolari e alle lingue d'origine. Dieci di questi popoli contano meno di 1.000 componenti e 11 di loro vivono oltre il circolo polare artico.\nCollegamenti esterni.\nSeguono collegamenti a pagine web in inglese sui popoli indigeni del nord della Russia:"}
{"id": "740595", "revid": "46931", "url": "https://it.wikipedia.org/wiki?curid=740595", "title": "Repubblica di Buriazia", "text": ""}
{"id": "740596", "revid": "1498232", "url": "https://it.wikipedia.org/wiki?curid=740596", "title": "Emomal\u012b Rahmon", "text": "Biografia.\nNato da Sharif Rahmonov e Mayram Sharifova, una famiglia di contadini di Danghara, nell'oblast' Kulob (l'attuale provincia Khatlon), allora parte dell'Unione Sovietica, Rahmon ha prestato servizio militare dal 1971 al 1974 nella flotta sovietica del Pacifico, di stanza nel Primorsky Krai. Al termine, Rahmon \u00e8 tornato nel suo villaggio natale dove ha lavorato per qualche tempo come elettricista.\nCome apparatchik in ascesa in Tagikistan, \u00e8 diventato presidente della fattoria statale collettiva di Danghara. Secondo la sua biografia ufficiale, Rahmon si \u00e8 laureato in economia alla Tajik State National University nel 1982. Dopo aver lavorato per diversi anni nel sindacato di Sovkhoz a Danghara, Rahmon \u00e8 stato nominato presidente del Sovkhoz nel 1987.\nPrimo mandato da presidente.\nNel 1990 \u00e8 stato eletto deputato del popolo al Soviet Supremo della RSS Tagika. Nel 1992, dopo l'indipendenza del Tagikistan decisa a Khujand nel novembre di quell'anno dal Soviet Supremo (presieduto da Akbarsho Iskandarov) nel tentativo di porre fine ai disordini civili scoppiati nel Paese, \u00e8 stato rieletto nello stesso organismo diventandone poi presidente in seguito alle dimissioni del comunista Rahmon Nabiev. Qualche mese dopo \u00e8 stato eletto Presidente della Repubblica e capo del governo.\nDurante la guerra civile, che dur\u00f2 dal 1992 al 1997, il governo di Rahmonov fu osteggiato dall'opposizione tagika unita. Ben 100.000 persone morirono durante la guerra. Rahmonov \u00e8 sopravvissuto ad un attentato il 30 aprile 1997 a Khujand, e a due tentativi di colpo di Stato nell'agosto 1997 e nel novembre 1998.\nNel 1994, una nuova costituzione ha ristabilito la presidenza. Rahmonov \u00e8 stato eletto alla carica il 6 novembre 1994 e ha prestato giuramento dieci giorni dopo. A seguito di modifiche costituzionali, \u00e8 stato rieletto il 6 novembre 1999 per un mandato di sette anni, ottenendo ufficialmente il 97% dei voti. Il 22 giugno 2003 ha vinto un referendum che gli avrebbe consentito di candidarsi per altri due mandati di sette anni consecutivi dopo la scadenza del suo mandato nel 2006. L'opposizione sostiene che questo emendamento fosse nascosto in un modo da rasentare la frode elettorale. Rahmonov \u00e8 stato poi rieletto per un mandato di sette anni in una controversa elezione il 6 novembre 2006, con circa il 79% dei voti, stando almeno ai risultati ufficiali.\nRahmonov \u00e8 musulmano e ha compiuto l'\u1e25ajj quando \u00e8 andato alla Mecca nel marzo 1997. Si \u00e8 appellato a legami pi\u00f9 stretti con le altre nazioni islamiche della regione, in particolar modo con le nazioni di lingua persiana dell'Iran e dell'Afghanistan. La sua risposta alle critiche sulle elezioni presidenziali del Tagikistan del 2006 fu:\nZoroastro, un tagiko.\nRahmonov ha convinto l'UNESCO a indire la celebrazione del terzo millennio dalla nascita di Zoroastro nel 2003 e nel suo libro, \"I tagiki nello specchio della storia\", sostiene che Zoroastro fosse un tagiko originario della Bactria. In questo libro, Rahmonov ha scritto anche:\nCambiamento del nome.\nNel marzo 2007, Rahmonov ha cambiato il suo cognome in Rahmon, eliminando il finale \"-ov\" di origine russa e ha anche rimosso del tutto il patronimico Sharipovich dal proprio nome; ha spiegato di averlo fatto per rispetto del suo patrimonio culturale. In seguito all'iniziativa, decine di funzionari governativi, membri del parlamento e funzionari pubblici di tutto il paese rimossero i patronimici di origine russa e le desinenze \"-ov\" dai loro cognomi. Dall'aprile 2016, il Tagikistan vieta ufficialmente di dare patronimici e cognomi russi ai neonati. \nRielezione del 2013.\nIl 6 novembre 2013, \u00e8 stato rieletto per il secondo mandato di sette anni, con circa l'84% dei voti, in un'elezione che l'Organizzazione per la sicurezza e la cooperazione in Europa ha dichiarato prive di \"scelta genuina e pluralismo significativo\".\nNel dicembre 2015, una legge approvata dal parlamento del Tagikistan ha dato a Rahmon il titolo di \"fondatore della pace e dell'unit\u00e0 nazionale, Leader della Nazione\" (in tagico: \u0410\u0441\u043e\u0441\u0433\u0443\u0437\u043e\u0440\u0438 \u0441\u0443\u043b\u04b3\u0443 \u0432\u0430\u04b3\u0434\u0430\u0442\u0438 \u043c\u0438\u043b\u043b\u04e3 - \u041f\u0435\u0448\u0432\u043e\u0438 \u043c\u0438\u043b\u043b\u0430\u0442, \"Asosguzori sulhu Vahdati Mill\u00ee - Pe\u015fvo'i Millat\"; in russo: \u041e\u0441\u043d\u043e\u0432\u0430\u0442\u0435\u043b\u044c \u043c\u0438\u0440\u0430 \u0438 \u043d\u0430\u0446\u0438\u043e\u043d\u0430\u043b\u044c\u043d\u043e\u0433\u043e \u0435\u0434\u0438\u043d\u0441\u0442\u0432\u0430 - \u041b\u0438\u0434\u0435\u0440 \u043d\u0430\u0446\u0438\u0438, \"Osnovatel mira i natsionalnogo yedinstva - Lider natsii\"). Una versione pi\u00f9 breve del titolo, \"Leader of the Nation\", \u00e8 usata frequentemente. Oltre a concedere a Rahmon l'immunit\u00e0 a vita da ogni accusa, la legge gli ha anche concesso una serie di altri privilegi per tutta la vita, inclusi poteri di veto su tutte le principali decisioni statali, la libert\u00e0 di rivolgersi alla nazione e al parlamento su tutte le questioni che ritiene importanti e il privilegio di partecipare a tutte le riunioni del governo e alle sessioni del parlamento.\nReferendum costituzionale del 2016.\nIl 22 maggio 2016 un referendum nazionale ha approvato una serie di modifiche alla costituzione del paese: uno dei principali cambiamenti \u00e8 stata la revoca al limite dei mandati presidenziali, consentendo cos\u00ec a Rahmon di rimanere al potere quanto vuole. Altri cambiamenti chiave furono la messa fuori legge dei partiti politici basati sulla fede, bandendo cos\u00ec il partito islamico Revival Party dalla politica del paese, e ridotto l'et\u00e0 minima di ammissibilit\u00e0 per i candidati presidenziali da 35 a 30, permettendo al figlio maggiore di Rahmon, Rustam Emomali, di candidarsi alla presidenza in qualsiasi momento dopo il 2017. Nel gennaio 2017, Rustam Emomali \u00e8 stato nominato sindaco di Du\u0161anbe, la capitale del paese, una posizione chiave che alcuni analisti vedono come il primo passo verso il vertice del governo.\nSecondo l'ambasciatore statunitense in Tagikistan, il governo di Rahmon \u00e8 caratterizzato da clientelismo e corruzione. Rahmon e la sua famiglia controllano le principali attivit\u00e0 commerciali del paese, inclusa la banca pi\u00f9 importante. Nel novembre 2018, Rahmon ha avviato una centrale idroelettrica per raddoppiare e risolvere i problemi energetici con la realizzazione della diga Rogun, la pi\u00f9 alta al mondo. La diga, per la quale il paese si \u00e8 fortemente indebitato, \u00e8 in fase di realizzazione da parte dell'impresa italiana Webuild, gi\u00e0 Salini Impregilo.\nRielezione del 2020.\nNell'ottobre 2020 \u00e8 stato rieletto presidente con oltre il 90% dei voti.\nVita privata.\nRahmonov \u00e8 sposato con Azizmo Asadullaeva e ha nove figli, di cui sette femmine e due maschi."}
{"id": "740597", "revid": "118834", "url": "https://it.wikipedia.org/wiki?curid=740597", "title": "Oblast' di Kamchatka", "text": ""}
{"id": "740598", "revid": "46931", "url": "https://it.wikipedia.org/wiki?curid=740598", "title": "Repubblica di Tuva", "text": ""}
{"id": "740604", "revid": "125184041", "url": "https://it.wikipedia.org/wiki?curid=740604", "title": "Giuseppe Greco (calciatore 1958)", "text": "Carriera.\nGiocatore.\nCresciuto nelle giovanili della squadra della sua citt\u00e0, il Lecce, a 15 anni viene preso dalle giovanili del , a cui rimane legato anche durante i prestiti alla e all', in cui gli viene concessa una maglia da titolare. L'ultima esperienza con la squadra marchigiana gli consente di tornare alla casa madre granata giocando per due anni in Serie A. Le 33 presenze complessive gli valgono la chiamata della , che riparte dalla Serie B dopo il primo scandalo del \"calcio scommesse\".\nNel 1981 torna in Serie A, vestendo di nuovo la maglia bianconera dell'Ascoli. La squadra di Costantino Rozzi, che giunge anche al 6\u00ba posto nel 1982, gli d\u00e0 la possibilit\u00e0 di giocare sempre titolare. Nel 1984 lascia la Serie A per vestire la maglia del Bologna, in Serie B.\n\u00c8 tuttora, con Walter Casagrande, il miglior cannoniere dell'Ascoli in Serie A: 16 reti tra il 1981-1982 ed il 1987-1988. Ha realizzato il suo primo gol in Serie A con i bianconeri contro l'Udinese, seconda giornata del campionato 1981-1982, battendo il portiere avversario Della Corna.\nDirigente.\nIn seguito ha iniziato a svolgere l'attivit\u00e0 di direttore sportivo dopo aver conseguito il diploma al corso indetto dalla FIGC a Coverciano. In questo ruolo \u00e8 stato dirigente del per due stagioni, con la vittoria nel campionato di Lega Pro Seconda Divisione 2008-2009. "}
{"id": "740612", "revid": "46931", "url": "https://it.wikipedia.org/wiki?curid=740612", "title": "Oblast' di Leningrad", "text": ""}
{"id": "740616", "revid": "2519", "url": "https://it.wikipedia.org/wiki?curid=740616", "title": "Kvinnherad", "text": "Kvinnherad \u00e8 un comune norvegese della contea di Vestland."}
{"id": "740618", "revid": "79227", "url": "https://it.wikipedia.org/wiki?curid=740618", "title": "Pavia (Iloilo)", "text": "Pavia \u00e8 una municipalit\u00e0 di terza classe delle Filippine, situata nella Provincia di Iloilo, nella Regione del Visayas Occidentale.\nPavia \u00e8 formata da 18 baranggay:"}
{"id": "740647", "revid": "729019", "url": "https://it.wikipedia.org/wiki?curid=740647", "title": "Sistema nervoso parasimpatico", "text": "Il sistema nervoso parasimpatico (lat. \"systema parasympathicum\") \u00e8 una parte del sistema nervoso autonomo insieme al sistema nervoso simpatico.\nIl sistema nervoso autonomo \u00e8 responsabile della regolazione delle azioni inconsce dell'organismo. Il sistema parasimpatico comprende l'eccitazione sessuale, la salivazione, la lacrimazione, la minzione, la digestione e la defecazione. L'azione del sistema nervoso parasimpatico \u00e8 complementare a quella del sistema nervoso simpatico, che \u00e8 responsabile delle attivit\u00e0 di stimolazione associate alla risposta di tipo \"combattimento o fuga\".\nLe fibre nervose originano dal tronco dell'encefalo e dal tratto sacrale del midollo spinale. Il nervo vago, il X paio di nervi cranici, ne costituisce l'asse portante.\nAnatomia.\nIl sistema nervoso parasimpatico presenta le seguenti caratteristiche:\nL'innervazione parasimpatica predomina su quella simpatica nelle ghiandole salivari, lacrimali e nel tessuto erettile (corpi cavernosi e spongiosi di pene e clitoride).\nStruttura.\nI nervi parasimpatici sono autonomi o \"viscerali\". Il sistema nervoso parasimpatico deriva da tre aree principali del sistema nervoso centrale:\nRecettori.\nIl sistema nervoso parasimpatico utilizza principalmente acetilcolina (ACh) come neurotrasmettitore. Possono essere utilizzati anche dei peptidi (come la colecistochinina). L'ACh agisce su due tipi di recettori, i recettori colinergici muscarinici e nicotinici. Quando viene stimolato, il neurone pregangliare rilascia ACh nell ganglio, che agisce sui recettori nicotinici dei neuroni postgangliari. Il neurone postgangliare rilascia quindi ACh per stimolare i recettori muscarinici dell'organo bersaglio.\nRecettori muscarinici.\nI cinque principali tipi di recettori muscarinici sono:\nRecettori nicotinici.\nNei vertebrati, i recettori nicotinici sono classificati in due sottotipi in base ai principali siti di espressione: i recettori nicotinici di tipo muscolare (N1) per i motoneuroni somatici; e recettori nicotinici di tipo neuronale (N2) per il sistema nervoso autonomo.\nFunzioni.\nSensazioni.\nLe fibre afferenti del sistema nervoso autonomo trasmettono le informazioni sensoriali dagli organi interni al sistema nervoso centrale, non sono suddivise in fibre parasimpatiche e simpatiche come le fibre efferenti. L'informazione sensoriale autonomica \u00e8 condotta da fibre afferenti viscerali.\nLe sensazioni viscerali afferenti sono inconsce e riflesse; provengono dagli organi cavi e dalle ghiandole e vengono trasmesse al sistema nervoso centrale. I riflessi inconsci di solito non sono rilevabili, ma in alcuni casi possono inviare sensazioni di dolore al SNC sotto forma di dolore riferito. Se la cavit\u00e0 peritoneale si infiamma o se l'intestino si distende all'improvviso, il corpo interpreter\u00e0 lo stimolo del dolore afferente come uno stimolo di origine somatica. Questo dolore non \u00e8 localizzato, ed \u00e8 riferito a dermatomerii che si trovano allo stesso livello del nervo spinale della sinapsi afferente viscerale."}
{"id": "740649", "revid": "709565", "url": "https://it.wikipedia.org/wiki?curid=740649", "title": "La sfida della tigre", "text": "La sfida della tigre \u00e8 un romanzo di Bernard Cornwell, primo della serie dei libri che vede come personaggio Richard Sharpe; il romanzo \u00e8 seguito da \"Territorio nemico\".\nTrama.\nCon questo primo libro inizia la saga del protagonista della serie Richard Sharpe, tra guerre e paesi esotici. Richard Sharpe \u00e8 un furfante e si arruola nell'esercito inglese per sfuggire alla galera: diviene un fuciliere al servizio di re Giorgio III. La sua prima campagna \u00e8 in India nel 1799, a Seringapatam, per abbattere il sultanato di Tippu Sahib e i francesi. In alternativa ad una sentenza della corte marziale, sar\u00e0 lui a doversi infiltrare dentro la citt\u00e0 e, superati gli ostacoli frapposti dal sultano, distruggerne le mura per permettere l'ingresso dell'esercito inglese. Al termine della missione, potr\u00e0 infine ottenere i gradi di sergente.\nIl romanzo fa parte della serie Le avventure di Richard Sharpe ed \u00e8 seguito da Territorio nemico."}
{"id": "740651", "revid": "709565", "url": "https://it.wikipedia.org/wiki?curid=740651", "title": "L'arciere del re (romanzo)", "text": "L'arciere del re (titolo originale \"Harlequin\") \u00e8 un romanzo di Bernard Cornwell. \u00c8 il primo dei quattro libri incentrati sulla figura dell'arciere inglese Thomas di Hookton, composta oltre che dal romanzo in questione da \"Il cavaliere nero,\" \"La spada e il calice \"e \"L'eroe di Poitiers.\"\nIl romanzo \u00e8 ambientato nell'Europa del XIV secolo, precisamente nelle regioni francesi della Bretagna e della Normandia, eccetto il prologo introduttivo che si svolge sulla costa inglese della Manica. \"L'arciere del re\" abbraccia un periodo che va dal 1342 al 1346, data della battaglia di Cr\u00e9cy. Siamo quindi nella prima fase della Guerra dei cent'anni, il lungo conflitto che vide contrapposti inglesi e francesi per pi\u00f9 di un secolo, fase nella quale la superiorit\u00e0 militare inglese \u00e8 netta e si concretizza proprio nella battaglia combattuta nei pressi Cr\u00e9cy, che \u00e8 quella conclusiva del libro.\nTrama.\nPrologo.\n\u00c8 la domenica di Pasqua e le truppe francesi di Sir Guillaume d'Evecque sbarcano sulla costa inglese, a Hookton, piccolo villaggio di pescatori che custodisce per\u00f2 una preziosa reliquia, la lancia con cui San Giorgio trafisse il drago. O almeno cos\u00ec sostiene Padre Ralph, il parroco del villaggio. Il villaggio \u00e8 indifeso e non ha speranze. Mentre i quaranta armigeri saccheggiano brutalmente il villaggio, un misterioso individuo, lo stesso che ha pagato Sir Guillaume per portarlo a Hookton, fa staccare dal tetto della chiesa, nella quale era conservata, la lancia di San Giorgio. Thomas, figlio bastardo di padre Ralph, \u00e8 uno dei cinque uomini incaricati secondo la tradizione di sorvegliare l'altare delle chiesa nella notte di Pasqua. Sentendo i colpi d'ascia sul portone della chiesa e le prime urla di donne, realizza all'istante che qualcosa di brutto sta travolgendo il paese. Consapevole dell'impossibilit\u00e0 di difendersi con quel ferro arrugginito che porta come spada, fugge dalla chiesa e raccolti arco e frecce se la d\u00e0 a gambe nei boschi, non visto. Inizia cos\u00ec la sua carriera di arciere, e quel giorno moriranno quattro balestrieri genovesi al soldo di Sir Guillaume. Finito il saccheggio, i francesi se ne vanno lasciandosi alle spalle un villaggio morto. Il padre di Thomas \u00e8 morto nel tentativo di difendere la reliquia, ucciso dal misterioso personaggio vestito di nero che si fa chiamare Harlequin. Nell'agonia il prete biascica a suo figlio poche parole sulla storia della lancia, e in preda al dolore il giovane promette di recuperarla. Prima di andarsene, padre Ralph sospira \"Calix meus inebrians\". Il mistero celato dietro queste parole rimarr\u00e0 senza soluzione almeno per il primo libro della trilogia \"Alla ricerca del Santo Graal\". Solo e senza famiglia, il diciottenne Thomas ha per\u00f2 trovato la sua via: sar\u00e0 arciere e combatter\u00e0 per re Edoardo III in Francia.\nPrima parte.\nLa prima parte del romanzo si ambienta invece in Bretagna. Qui Thomas combatte nella compagnia di Will Skeat, sotto il comando di William Bohun, conte di Northampton. La campagna inglese in Bretagna \u00e8 stata finora un disastro, e l'esercito inglese sta fallendo anche di fronte alle mura di La Roche-Derrien, piccolo borgo difeso dagli stessi cittadini. Oltre mille inglesi non riescono ad avere la meglio su una cittadina che viene difesa da rozzi contadini. Ben cinque attacchi inglesi si sono risolti in un massacro di assedianti. \u00c8 proprio il giovane Thomas a ideare il piano per entrare in citt\u00e0, passando per un lato non protetto della cinta muraria. Cos\u00ec l'esercito inglese entra e saccheggia, stupra e rovina decine di famiglie contadine. Nella citt\u00e0, Thomas vivr\u00e0 varie avventure che lo porteranno a dover fuggire come un assassino ed a vagare come un bandito nei territori ancora in mano ai francesi della Bretagna e della Normandia.\nSeconda parte.\nIn Normandia l'esercito inglese, guidato da re Enrico in persona, \u00e8 alle prese con un altro possedimento francese. Si tratta questa volta della ricca citt\u00e0 di Caen, una delle pi\u00f9 importanti e fiorenti citt\u00e0 francesi del XIV secolo. Thomas ha ripreso il suo posto di arciere nell'esercito inglese, rientrando nella compagnia di Will Skeat e servendo ancora una volta per il conte di Northampton. Seguendo le azioni del giovane arciere, l'autore descrive con molta efficacia e buona fedelt\u00e0 storica le fasi dell'assedio. All'interno della citt\u00e0 Thomas con l'aiuto di un prete scopre la leggenda che accompagna la lancia rubata a Hookton. Il potere della lancia renderebbe invincibile colui che la porta in battaglia. Il frate aggiunge che chi ha rubato la lancia \u00e8 un nemico della Fede e della Chiesa, e costui potrebbe possedere perfino il Santo Graal, la reliquia pi\u00f9 importante della Cristianit\u00e0. Se Thomas riuscisse a trovare chi ha rubato la lancia, sarebbe suo dovere di Cristiano recuperare il Graal. Ma a Thomas tutto questo non interessa, lui vuole soltanto combattere come arciere per il suo re. Eppure deve rispettare il giuramento prestato a Hookton. un giorno o l'altro. Dopo il saccheggio di Caen inizia per l'esercito un'odissea in territori ostili e privi di risorse, perch\u00e9 i contadini fuggono prima dell'arrivo degli inglesi portandosi via i loro averi. In pi\u00f9 re Enrico deve cercare di sfuggire all'esercito radunato da re Filippo VI di Francia, un'armata straordinaria composta dai migliori cavalieri d'Europa. Una trappola sta per scattare sul provato esercito inglese. Gli inglesi vengono agganciati una prima volta a Poissy, ma riescono a scappare attraverso un passaggio lungo la costa. Nei pressi di Cr\u00e9cy l'esercito viene nuovamente raggiunto, e questa volta il re \u00e8 obbligato ad accettare lo scontro.\nTerza parte.\nSiamo nella terza e ultima parte, tutta dedicata alla battaglia di Cr\u00e9cy. Gli uomini, stanchi e affamati, si dispongono a semicerchio sulla collina tra Cr\u00e9cy e Wadicourt, scavando buche per spezzare la carica francese. Gli arcieri sono pericolosamente a corto di frecce, i rifornimenti sono lontani. L'attesa \u00e8 snervante, ma alla fine della giornata inizia a formarsi lo schieramento francese. Migliaia di cavalieri pronti a ricacciare gli inglesi invasori guardano con disprezzo gli arcieri schierati sulla sommit\u00e0 della collina di fronte a loro. Gli inglesi sono nettamente inferiori di numero, e hanno davanti l'esercito pi\u00f9 forte d'Europa. Thomas si trova sulla destra dello schieramento inglese, dove combatte Edward di Woodstock, il principe di Galles figlio di re Enrico. Il pendio l\u00ec \u00e8 meno ripido, quindi lo scontro si decider\u00e0 probabilmente da quella parte. La battaglia ha inizio con il confronto tra arcieri inglesi e balestrieri genovesi. Alla rotta di questi ultimi seguono le ripetute cariche degli impazienti cavalieri francesi si giunge al corpo a corpo, cui partecipano anche gli arcieri, che hanno esaurito tutte le riserve di frecce. Nella file francesi milita anche l'Harlequin, ovvero Guy Vexille, conte di Astarac, accompagnato dalla lancia di San Giorgio, con la qual si crede invincibile. Alla fine dello scontro Thomas trova sul campo la lancia, un po' ammaccata ma integra. Ha dunque sciolto il giuramento, ma l'Harlequin \u00e8 vivo e potrebbe avere il Graal. Le avventure dell'arciere del re non si fermano qui. Il romanzo invece s\u00ec. Cornwell ci lascia cos\u00ec, con nella mente le parole \"e poi come va a finire?\". Ma a questo si pone rimedio leggendo i capitoli seguenti della trilogia.\nNota storica.\nNella \"nota storica\" al termine del romanzo Cornwell contestualizza ulteriormente le vicende belliche e chiarisce le libert\u00e0 che si \u00e8 preso riguardo alla modalit\u00e0 della presa di La Roche-Derrien, a uno scontro avvenuto fuori dalle mura della cittadina stessa tra cavalieri inglesi e francesi; le differenze riguardo ad alcuni particolari sull'assedio di Caen. Tutti gli altri episodi bellici presenti nel libro sono realmente accaduti. Sempre nella nota storica troviamo una breve digressione sulla nascita e sulle caratteristiche dell'arco lungo utilizzato dagli arcieri inglesi e gallesi."}
{"id": "740654", "revid": "17654", "url": "https://it.wikipedia.org/wiki?curid=740654", "title": "Fosforescente", "text": ""}
{"id": "740661", "revid": "78273", "url": "https://it.wikipedia.org/wiki?curid=740661", "title": "Trattato di Londra (1915)", "text": ""}
{"id": "740663", "revid": "547034", "url": "https://it.wikipedia.org/wiki?curid=740663", "title": "Dan (trib\u00f9)", "text": "Dan \u00e8 il quinto figlio di Giacobbe, che ebbe da Bila, ancella di Rachele.\nDan \u00e8 anche il nome della trib\u00f9 israelitica che da questi discende.\nBenedizione del padre Giacobbe.\nSecondo il Khizkun\u00ec era raffigurata un'aquila ma Isaac Abrabanel afferma che potrebbe essere raffigurata un'associazione di diversi animali in una sola immagine simile quindi ad una specie di \"drago alato\".\nNella Bibbia, troviamo che Mos\u00e8 fece innalzare un serpente di bronzo (Nehustan, Numeri 21:4-9): chi lo guardava veniva sanato da un'epidemia, causata da serpenti velenosi nell'accampamento. Nel santuario di Dan fu oggetto di culto finch\u00e9 lo proib\u00ec Ezechia, re di Giuda. &lt;br&gt;\nPer una \"simmetria\" storica del progetto divino, ci\u00f2 anticiperebbe il sacrificio di Ges\u00f9 Cristo nella morte di croce:\nAltri riferimenti biblici.\nBenedizione di Mos\u00e8 alle trib\u00f9 di Israele:\nAltro riferimento biblico a Bascian (o Bashan, Bas\u00e0n) \u00e8 in 1Cronache 5:\n Oltre ai due passi che lo pongono territorio delle trib\u00f9 dei figli di Gad, fra i quali compare il nome di Gog, abbiamo:\n Baal-Hermon \u00e8 luogo citato anche in Giudici 3:3. Come il territorio denominato di Bash\u00e0n, Sen\u00ecr, cos\u00ec pure Baal-Hermon ha una localizzazione incerta, posta dagli studiosi fra il nord di Israele e il sud del Libano. \nRiferimenti per una localizzazione sono: Salca (Salkah), regione montuosa a est del Giordano, la pianura di Sharon, il territorio attribuito alla trib\u00f9 di Ruben in vicinanza del fiume Eufrate:\nDio, per tramite di Mos\u00e8, diede incarico a vari artisti e artigiani di costruire l'Arca dell'Alleanza e il suo santuario. Essi erano guidati da due maestranze: Bezaleel, figlio di Uri, figlio di Cur, della trib\u00f9 di Giuda, e da Ooliab, figlio di Achisamach, della trib\u00f9 di Dan, che era intagliatore, decoratore e ricamatore di porpora viola, porpora rossa, scarlatto e bisso.(Esodo, 35:30-35; 38:22).\nIl figlio di Giacobbe.\nGiacobbe aveva due mogli, Rachele, pi\u00f9 amata, ma sterile, e Lia, molto fertile: i primi quattro figli di Giacobbe furono concepiti da Lia. Allora Rachele fece unire suo marito con la sua ancella personale, e naturalizz\u00f2 i figli che questa concep\u00ec: Dan e Neftali\nQuindi Dan \u00e8 il primo figlio di Rachele, e lei dice \"finalmente JHWH mi ha fatto giustizia\", da \"dnh\", \"giustizia\".\nTrib\u00f9 di Dan.\nDan ebbe in eredit\u00e0 due parti della Terra Promessa secondo \"Giosu\u00e8 19,40-48\", poste al Nord. Il nome di Dan venne dato anche a due citt\u00e0 in questo territorio. Si prese la consuetudine di indicare il territorio di Israele con la frase \"da Dan fino a Beer-Sheba\", cio\u00e8 da N a S.\nDella confederazione delle trib\u00f9 del Nord, durante il periodo regale, Dan era una delle pi\u00f9 importanti e numerose, con Manasse ed Efraim.\nIn \"Ezechiele 48,32\" il ritorno dall'esilio prevede tutte le trib\u00f9, ognuna con la sua eredit\u00e0, la sua terra. In tutto l'elenco prevede 12 trib\u00f9 pi\u00f9 Levi, che non ha eredit\u00e0 poich\u00e9 Dio \u00e8 il suo possesso; \u00e8 un \"disperso\" (cfr anche Kohanim) dei gruppi d'Israele (\"Gn 49\").\nTeorie e testi non canonici ebraici.\nDan \u00e8 invece l'unica trib\u00f9 a non venir menzionata nell'elenco dell'Apocalisse, capitolo 7 versetti 5-8. Le tesi proposte sono molte.\nNella mistica l'importante \u00e8 che il numero complessivo delle trib\u00f9 sia dodici, infatti nel corso dei secoli alcune trib\u00f9 sono scomparse e sono state sostituite da altre (\"vedi Dina (Bibbia)\").\nE dodici sono le trib\u00f9 comprese nell'elenco dell'Apocalisse: vi \u00e8 Levi e anche Simeone, dispersa gi\u00e0 all'epoca dei Giudici nonch\u00e9 Giuseppe, al posto di Efraim.\nSomiglianza della radice DN con altre lingue e culture.\nLa parola \"dan\" o assonanti, si ritrova sparsa in tutta l'Europa e l'area del Mediterraneo: nei nomi di numerosi fiumi, (Don, Danubio, Dnjepr, nello stretto dei Dardanelli) e nei nomi di alcuni popoli SharDana(Danai, Danesi, Danuna).\nSulla base di questa somiglianza linguistica alcuni, a partire da Robert Graves, ipotizzano una qualche parentela etnica. Graves in particolare accosta semplicemente la radice \"dn\" all'acqua, l'unica cosa che potrebbe accomunare questi toponimi. Altri la fanno derivare dal sumero \"dun\", \"padrone\" o dall'accadico \"danu\", \"potente\"."}
{"id": "740664", "revid": "120331055", "url": "https://it.wikipedia.org/wiki?curid=740664", "title": "Solomon Asch", "text": "Biografia.\n\u00c8 noto per i suoi importanti contributi teorici e sperimentali alla psicologia sociale, e in particolare in relazione agli studi sui processi di \"conformit\u00e0 sociale\".\nNacque a Varsavia, e la sua famiglia si trasfer\u00ec negli Stati Uniti nel 1920.\nDurante ed in seguito agli studi universitari presso la Columbia University, collabor\u00f2 con psicologi sperimentali comportamentisti, approfond\u00ec i suoi contatti con l'antropologia culturale, e si interess\u00f2 poi alla Psicologia della Gestalt.\nInsegn\u00f2 Psicologia allo Swarthmore College per 19 anni, dove collabor\u00f2 con Wolfgang K\u00f6hler.\nNel 1956 egli condusse un celebre esperimento sulla pressione del gruppo che porta a conformarsi. Tale esperimento \u00e8 noto come esperimento di Asch."}
{"id": "740666", "revid": "729019", "url": "https://it.wikipedia.org/wiki?curid=740666", "title": "Strada statale 49 della Pusteria", "text": "La ex strada statale 49 della Pusteria (SS 49, in tedesco \"Staatsstra\u00dfe 49 Pustertal\") \u00e8 un'importante strada statale italiana.\nPercorre la valle omonima partendo da Bressanone, in Alto Adige, ed \u00e8 una tipica strada di montagna; tocca poi i comuni di Varna, Naz-Sciaves, Rio di Pusteria, Vandoies, Falzes, Brunico, dove diparte la strada statale 621 della Valle Aurina, Monguelfo, Villabassa, Dobbiaco, dove ci si pu\u00f2 immettere nella strada statale 51 di Alemagna, San Candido dove si innesta la strada statale 52 Carnica e arriva al confine di Stato di Prato alla Drava, dove entra in Austria. La strada ripercorre parzialmente l'antico tracciato della strada romana della Pusteria, denominata convenzionalmente dagli storici \"via Aguntum-Vipitenum\".\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, pur restando di propriet\u00e0 dello Stato, la gestione della strada \u00e8 passata dall'ANAS alla provincia autonoma di Bolzano. La classificazione amministrativa e la numerazione dell'arteria sono rimaste invariate.\nDal passaggio della strada dallo Stato alla Provincia in poi, da uno stato di sostanziale degrado l'arteria \u00e8 stata riportata, grazie anche alla costruzione di gallerie e circonvallazioni dei centri minori, a uno stato di manutenzione corretto. Inoltre la strada \u00e8 stata affiancata dalla ciclabile della Pusteria che garantisce la separazione del traffico automobilistico da quello ciclistico.\nTabella percorso.\nIl percorso origina dalla strada statale 12 dell'Abetone e del Brennero presso Varna. Dopo aver attraversato Novacella, si ricongiunge alla SS49 bis. Da qui fino a Vandoies di Sotto presenta caratteristiche di strada a scorrimento veloce, con l'assenza di intersezioni a raso (ad eccezione dello svincolo di Vandoies di Sotto ovest, che \u00e8 un'intersezione a raso canalizzata). Dopodich\u00e9 continua il suo percorso senza incrociare centri abitati, costeggia Villetta in variante (senza intersezioni a raso) e attraversa l'abitato di Chienes. Da Chienes il percorso segue il fiume Rienza, con la quasi totale assenza di intersezioni a raso, supera Castelbadia in variante e all'altezza di Brunico assume nuovamente caratteristiche di strada a scorrimento veloce, fungendo da tangenziale per il paese. Superato Brunico il tracciato diventa curvilineo, con numerosi incroci a raso e l'attraversamento del centro abitato di Perca. Superati i paesi di Monguelfo e Villabassa in variante, il percorso attraversa i centri di Dobbiaco, San Candido e Versciaco, prima di giungere al confine con l'Austria presso Prato alla Drava.\nLa velocit\u00e0 massima oscilla fra 60 e 70 chilometri orari, con brevi tratti a 90. Nei tratti urbani la velocit\u00e0 massima \u00e8 di 50 chilometri orari. Nei tratti in variante sono presenti le stesse restrizioni previste per le strade extraurbane principali (sono per\u00f2 ammessi i motocicli guidabili con la patente A1).\nStrada Statale 49 bis della Pusteria.\nLa ex strada statale 49 bis della Pusteria (SS 49 bis) \u00e8 una strada statale italiana.\nFunge praticamente da collegamento tra l'uscita Bressanone dell'autostrada A22 e il comune di Naz-Sciaves, dove si collega alla SS 49 che proviene da Bressanone.\nStoria.\nLa strada venne istituita nel 1957.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, pur restando di propriet\u00e0 dello Stato, la gestione della strada \u00e8 passata dall'ANAS alla provincia autonoma di Bolzano. La classificazione amministrativa e la numerazione dell'arteria sono rimaste invariate.\nTabella percorso.\nIl tracciato, che origina dall'autostrada A22, presenta le caratteristiche di strada a scorrimento veloce, con l'assenza di intersezioni a raso. Alla fine del suo breve percorso la strada si congiunge senza soluzione di continuit\u00e0 con la SS 49.\nLa velocit\u00e0 massima su tutto il percorso \u00e8 di 90 chilometri orari."}
{"id": "740667", "revid": "30610", "url": "https://it.wikipedia.org/wiki?curid=740667", "title": "Huitzil\u00edhuitl", "text": "Biografia.\nNacque a Tenochtitl\u00e1n, ed era il figlio di Acamapichtili, primo \"tlatoani\" Mexica, e della regina Tezcatlan Miyahuatzin, nonch\u00e9 fratellastro di Itzc\u00f3atl. Il suo nonno materno era Acacitli. Alla morte del padre Huitzil\u00edhuitl, che aveva solo sedici anni fu eletto sovrano dai principali guerrieri e sacerdoti. All'epoca i Mexica erano vassalli della citt\u00e0 tepaneca di Azcapotzalco.\nHuitzil\u00edhuitl, fu un buon politico e prosegu\u00ec sulla linea gi\u00e0 iniziata dal padre, cercando di stringere alleanze con i popoli vicini. Fondo un consiglio reale, il \"Tlatocan\" e scelse quattro elettori permanenti con lo scopo di istruire il nuovo re all'inizio di ogni regno.\nSpos\u00f2 Ayauc\u00edhuatl, figlia di Tezoz\u00f3moc, potente \"tlatoani\" di Azcapotzalco, e ottenne la riduzione dei tributi dovuti a una quota simbolica. Il loro figlio Chimalpopoca succeder\u00e0 in seguito al padre come \"tlatoani\". Dopo la morte della moglie Huitzil\u00edhuitl si spos\u00f2 una seconda volta con Miahiax\u00f3chitl, figlia del \"tlatoani\" di Cuerhavaca. La sua seconda moglie gli dette un figlio, Moctezuma Ilhuicamina, che gli succedette sul trono come quinto \"tlatoani\" di Tenochtitlan.\nDurante il suo regno l'industria tessile conobbe un grande sviluppo, provvedendo al fabbisogno di indumenti di cotone non solo della citt\u00e0 di Tenochtitlan, ma anche di Azcapotzalco e Cuerhavaca. I Mexica non dovettero pi\u00f9 indossare i rozzi \"ayates\" di fibra di agave, ma poterono passare al soffice cotone lavorati.\nHuitzil\u00edhuitl volle introdurre l'acqua potabile nella citt\u00e0, portandola sull'isola dalla terraferma sopra le acque salmastre del lago.\nTuttavia i nobili non approvarono l'idea e egli non pot\u00e9 realizzare il suo ambizioso progetto.\nNel 1409, il sovrano di Texcoco, Techotlala, mor\u00ec e il trono pass\u00f2 a Ixtlilxochitl I. Negli anni successivi le relazioni tra Ixtlilx\u00f3chitl e Tezoz\u00f3moc di Azcapotzalco si deteriorarono, sfociando in aperta ostilita nel 1416 circa.\nNonostante avesse concesso la propria figli Matlalcihuatzin in sposa a Ixtlilx\u00f3chitl, Huitzil\u00edhuitl si un\u00ec al suocero nella guerra contro Tecoco. Partecip\u00f2 alla conquista e al saccheggio delle citt\u00e0 di Tultitl\u00e1n, Cuautitl\u00e1n, Chalco, Tollantzingo, Xaltocan, Otompa e Acolman.\nHuitzil\u00edhuitl mor\u00ec probabilmente nel 1417, prima della fine della guerra tra Azcapotzalco e Texcoco. Il suo successore Chimalpopo continu\u00f2 ad appoggiare Tezoz\u00f3moc e Azcapotzalco."}
{"id": "740670", "revid": "848247", "url": "https://it.wikipedia.org/wiki?curid=740670", "title": "Omicidio di Ermanno Lavorini", "text": "L'omicidio di Ermanno Lavorini venne commesso a Vecchiano il 31 gennaio 1969; la vittima era un bambino di appena dodici anni rapito per chiedere un riscatto e poi ucciso. Il caso fu uno di quelli che destarono il massimo scalpore nella storia del secondo dopoguerra italiano, oltre ad essere il primo caso di rapimento di un bambino. \nLa sparizione del bambino, le ricerche dapprima e il ritrovamento del suo corpo senza vita poi, fecero discutere per molti mesi i mezzi d'informazione italiani, destando orrore, scandalo e polemiche. Il rapimento del bambino era finalizzato al finanziamento di una associazione eversiva di monarchici che per depistare le indagini ipotizz\u00f2 una falsa pista di pedofilia.\nStoria.\nIl 31 gennaio 1969 scompare a Viareggio il dodicenne Ermanno Lavorini. La famiglia, che ha un avviato negozio nel centro di Viareggio, riceve una richiesta telefonica di un riscatto lo stesso giorno della scomparsa del ragazzo.\nGli inquirenti inizialmente non hanno una vera e propria direzione da seguire nelle indagini e, inoltre, la risonanza mediatica del caso \u00e8 tale che le indagini vengono intralciate da una serie di mitomani, falsi testimoni e profittatori interessati alla cifra di 15 milioni di lire richiesta per il riscatto, allora somma considerevole. La ricerca ha termine il 9 marzo 1969, quando venne ritrovato il cadavere del bambino sepolto nella sabbia della pineta di Marina di Vecchiano, le analisi successive dimostreranno che la morte risaliva al giorno stesso del rapimento.\nDa Roma viene inviato il colonnello Mario de Julio, appena eletto deputato coi monarchici, per dirigere le indagini e inizialmente gli inquirenti ipotizzano che il delitto fosse maturato nell'ambiente dei pedofili di Viareggio. Un ragazzo di sedici anni, Marco Baldisseri, il quale frequentava la pineta per denaro, accus\u00f2 diverse personalit\u00e0 dell'amministrazione cittadina guidata da esponenti del partito socialista di attirare bambini nella pineta per adescarli. Oltre a Baldisseri vennero poi coinvolti altri giovani che frequentavano la pineta come Rodolfo Della Latta e Andrea Benedetti, i quali frequentavano anche la locale sede del Fronte Monarchico Giovanile guidato da Pietro Vangioni e del quale Baldisseri era il tesoriere; subito dopo il delitto l'associazione si sciolse e la sede venne chiusa e questo insospett\u00ec la polizia, ma la pista principale rimase quella del delitto maturato nell'ambiente omosessuale.\nPart\u00ec una campagna volta a demonizzare l'amministrazione cittadina, guidata da partiti di ispirazione socialista. A Viareggio giunse Junio Valerio Borghese che fece affiggere sui muri della citt\u00e0 dei manifesti con rappresentato un bambino che chiedeva aiuto e il giornale \"Secolo d'Italia\" affermava che i corruttori di giovani e i responsabili della morte del bambino erano fra gli esponenti della classe politica al potere nella citt\u00e0. Successivamente all'ondata di calunnie e accuse infondate, gli inquirenti scoprono invece che la responsabilit\u00e0 del rapimento e dell'uccisione del bambino \u00e8 di un gruppo politico locale, il Fronte monarchico, guidato da Pietro Vangioni, che durante le indagini aveva offerto la sua collaborazione ai carabinieri per depistare le indagini. Vangioni indic\u00f2 ai carabinieri che il colpevole era il cassiere dell'associazione, Marco Baldisseri, un ragazzo di sedici anni. Questi, insieme agli altri ragazzi che poi vennero coinvolti, cercarono di scagionarsi accusando il sindaco di Viareggio, Berchielli, poi un altro esponente socialista, Martinotti. Coinvolsero anche Giuseppe Zacconi, figlio dell'attore Ermete Zacconi, che divenne vittima di un linciaggio mediatico e poi nel 1970 mor\u00ec d'infarto.\nMarco Baldisseri, di sedici anni, viene ritenuto l'autore del delitto e si ipotizza che la richiesta di riscatto fosse una copertura per coprire un omicidio preterintenzionale, cio\u00e8 non voluto in modo da dare la colpa al gruppo di ragazzi. Baldisseri fornisce diverse versioni dell'accaduto, accusando altri come ad esempio Adolfo Meciani, che alcuni dei ragazzi indicano come autore della telefonata ma Meciani nega ogni addebito, affermando di conoscere superficialmente Baldisseri. Le accuse di questi vengono confermate da Rodolfo Della Latta e Pietro Vangioni e cos\u00ec Meciani venne arrestato. Secondo Baldisseri Meciani avrebbe ucciso Lavorini con un pugno, perch\u00e9 aveva resistito alle sue avances sessuali. La dichiarazione, dimostratasi poi falsa, distrusse Meciani, commerciante viareggino, che fu anche oggetto di due tentativi di linciaggio pubblico. I giornali dell'epoca indagarono nella vita privata dell'uomo e scoprirono che, pur essendo sposato e padre di famiglia, era segretamente omosessuale, frequentava la pineta, intratteneva relazioni sessuali con giovani prostituti, dai quali in passato era anche stato ricattato. La stampa gli attribu\u00ec le peggiori nefandezze, e ricostru\u00ec cos\u00ec la dinamica del delitto:\n\"L'Espresso\", il 4 maggio 1969, si univa al nutrito coro di accusatori del Meciani, dipinto come una \"figura ambigua\", un \"bruto\" e come il \"mostro sospettato, intuito, immaginato fin dall'inizio\". Meciani, vista distrutta per sempre la sua reputazione, si suicider\u00e0 impiccandosi con il suo lenzuolo in carcere per l'accusa infamante, il 24 maggio, senza aspettare che l'accusa cadesse da sola. Comunque le accuse contro Baldisseri permasero e venne processato insieme a Vangioni e Della Latta.\nIl processo.\nDi fronte alle accuse, i giovani cambiarono la loro versione dei fatti, Il processo di primo grado, inizi\u00f2 solo nel gennaio del 1975.\nIl 6 marzo si concluse con la condanna di Baldisserri a 19 anni, di Della Latta a 15 anni e quattro mesi mentre Pietrino Vangioni fu assolto per insufficienza di prove. \nIn appello, il 13 maggio 1977, la sentenza venne modificata comminando 11 anni di carcere a Della Latta, 9 a Vangioni e 8 anni a Baldisseri; questa sentenza venne confermata dalla Corte di cassazione legando il delitto all'eversione di destra in quanto il sequestro di persona era finalizzato al finanziare la loro associazione.\nInfluenza culturale.\nL'impatto \u00e8 tale che il cantautore Franco Trincale incide su 45 giri una ballata dai toni cupi, \"Il ragazzo scomparso a Viareggio\", in cui invita i rapitori a ridare alla mamma l'adolescente. Al primo disco ne seguiranno altri, fino a un totale di cinque, aggiornando, man mano che venivano diffuse nuove rivelazioni sul caso.\nCome nello scandalo dei balletti verdi, anche nello scandalo Lavorini l'omosessualit\u00e0, e presunti atti sessuali tra minorenni e adulti, sono al centro dell'indagine e rimarranno, nella memoria storica, strettamente legati al caso, anche se la giustizia escluder\u00e0 infine ogni addebito nei confronti degli omosessuali inquisiti.\nMino Monicelli su \"L'Espresso\", ad esempio, il 4 maggio 1969 afferma che \u00e8 necessario lavare \"via lo sporco dalla citt\u00e0\" impestata \"dall'incubo di quell'immondo imbroglio di omosessuali che si chiama 'caso' Lavorini\".\nSempre Monicelli descrive gli omosessuali che frequentano la Pineta di Viareggio: \nIl settimanale \"Il Borghese\", ancora, punta il dito sugli omosessuali: \nIl giornale di destra la mette in politica: \nPer \"Extra\", un settimanale scandalistico: \n\"Epoca\" aggiunge:"}
{"id": "740671", "revid": "228587", "url": "https://it.wikipedia.org/wiki?curid=740671", "title": "Nocturama (album)", "text": "Nocturama \u00e8 il dodicesimo album di Nick Cave and the Bad Seeds, pubblicato nel 2003.\nRicevette, all'uscita, una pessima reazione da parte dei fan. La critica, invece, lo consider\u00f2 un buon disco, anche se non ai livelli dei suoi passati capolavori."}
{"id": "740672", "revid": "484362", "url": "https://it.wikipedia.org/wiki?curid=740672", "title": "Coriachi", "text": "I coriachi o coriacchi sono un gruppo etnico asiatico che vive nell'omonimo circondario, nell'estremo oriente della Russia, lungo le coste sul mare di Bering, a sud del fiume Anadyr' e nelle regioni immediatamente a nord della penisola di Kam\u010datka. Sono correlati al gruppo dei Ciukci, per l'aspetto fisico e per i modi di vita. Sono correlati anche agli itelmeni.\nLa lingua coriaca \u00e8 linguisticamente molto vicina alla lingua ciukcia. Queste due lingue fanno parte della famiglia delle lingue ciukotko-kamciatke.\nLa vita dei coriachi nei primi anni del XX secolo.\nNei primi anni del XX secolo i coriachi erano divisi in comunit\u00e0 di pescatori e gruppi di nomadi cacciatori ed allevatori. Mentre i primi erano molto poveri, i secondi possedevano enormi quantit\u00e0 di bestiame al quale erano cos\u00ec attaccati che rifiutavano di venderli o di scambiarli con genti straniere a qualsiasi prezzo.\nDopo aver resistito alle aggressioni russe, lottarono contro i Cosacchi. Quando diventavano troppo deboli numericamente uccidevano donne e bambini e incendiavano le loro dimore prima di morire combattendo. I nuclei familiari solitamente si riunivano in gruppi di sei o sette unit\u00e0, dando vita a realt\u00e0 indipendenti, nelle quali il capo nominale non aveva alcuna autorit\u00e0 predominante, ma dove tutti erano uguali. Gli individui maschi erano solitamente poligami e ottenevano la mano delle spose lavorando per i suoceri. Le donne ed i bambini godevano di un'ottima considerazione e la cortesia e l'ospitalit\u00e0 di questo popolo erano proverbiali.\nPopolazione.\nSecondo il censimento del 2002 vi erano 8.743 coriachi in Russia."}
{"id": "740674", "revid": "287204", "url": "https://it.wikipedia.org/wiki?curid=740674", "title": "Fiffyen", "text": ""}
{"id": "740675", "revid": "287204", "url": "https://it.wikipedia.org/wiki?curid=740675", "title": "Magnayen", "text": ""}
{"id": "740676", "revid": "287204", "url": "https://it.wikipedia.org/wiki?curid=740676", "title": "Zigzachs", "text": ""}
{"id": "740677", "revid": "287204", "url": "https://it.wikipedia.org/wiki?curid=740677", "title": "Geradaks", "text": ""}
{"id": "740678", "revid": "1005847", "url": "https://it.wikipedia.org/wiki?curid=740678", "title": "Koryak", "text": ""}
{"id": "740679", "revid": "287204", "url": "https://it.wikipedia.org/wiki?curid=740679", "title": "Waumpel", "text": ""}
{"id": "740680", "revid": "287204", "url": "https://it.wikipedia.org/wiki?curid=740680", "title": "Schaloko", "text": ""}
{"id": "740681", "revid": "287204", "url": "https://it.wikipedia.org/wiki?curid=740681", "title": "Papinella", "text": ""}
{"id": "740682", "revid": "287204", "url": "https://it.wikipedia.org/wiki?curid=740682", "title": "Panekon", "text": ""}
{"id": "740683", "revid": "287204", "url": "https://it.wikipedia.org/wiki?curid=740683", "title": "Pudox", "text": ""}
{"id": "740684", "revid": "287204", "url": "https://it.wikipedia.org/wiki?curid=740684", "title": "Loturzel", "text": ""}
{"id": "740686", "revid": "287204", "url": "https://it.wikipedia.org/wiki?curid=740686", "title": "Lombrero", "text": ""}
{"id": "740687", "revid": "287204", "url": "https://it.wikipedia.org/wiki?curid=740687", "title": "Kappalores", "text": ""}
{"id": "740688", "revid": "287204", "url": "https://it.wikipedia.org/wiki?curid=740688", "title": "Samurzel", "text": ""}
{"id": "740689", "revid": "287204", "url": "https://it.wikipedia.org/wiki?curid=740689", "title": "Blanas", "text": ""}
{"id": "740690", "revid": "287204", "url": "https://it.wikipedia.org/wiki?curid=740690", "title": "Tengulist", "text": ""}
{"id": "740691", "revid": "46931", "url": "https://it.wikipedia.org/wiki?curid=740691", "title": "Koryaki", "text": ""}
{"id": "740692", "revid": "287204", "url": "https://it.wikipedia.org/wiki?curid=740692", "title": "Schwalbini", "text": ""}
{"id": "740693", "revid": "287204", "url": "https://it.wikipedia.org/wiki?curid=740693", "title": "Schwalboss", "text": ""}
{"id": "740694", "revid": "991694", "url": "https://it.wikipedia.org/wiki?curid=740694", "title": "Scandalo Lavorini", "text": ""}
{"id": "740695", "revid": "46931", "url": "https://it.wikipedia.org/wiki?curid=740695", "title": "Koryaks", "text": ""}
{"id": "740696", "revid": "287204", "url": "https://it.wikipedia.org/wiki?curid=740696", "title": "Trasla", "text": ""}
{"id": "740697", "revid": "287204", "url": "https://it.wikipedia.org/wiki?curid=740697", "title": "Guardevoir", "text": ""}
{"id": "740698", "revid": "287204", "url": "https://it.wikipedia.org/wiki?curid=740698", "title": "Gehweiher", "text": ""}
{"id": "740699", "revid": "287204", "url": "https://it.wikipedia.org/wiki?curid=740699", "title": "Maskeregen", "text": ""}
{"id": "740700", "revid": "287204", "url": "https://it.wikipedia.org/wiki?curid=740700", "title": "Knilz", "text": ""}
{"id": "740701", "revid": "287204", "url": "https://it.wikipedia.org/wiki?curid=740701", "title": "Kapilz", "text": ""}
{"id": "740702", "revid": "287204", "url": "https://it.wikipedia.org/wiki?curid=740702", "title": "Bummelz", "text": ""}
{"id": "740703", "revid": "287204", "url": "https://it.wikipedia.org/wiki?curid=740703", "title": "Muntier", "text": ""}
{"id": "740704", "revid": "287204", "url": "https://it.wikipedia.org/wiki?curid=740704", "title": "Letarking", "text": ""}
{"id": "740705", "revid": "767487", "url": "https://it.wikipedia.org/wiki?curid=740705", "title": "Abattoir Blues/The Lyre of Orpheus", "text": "Abattoir Blues/The Lyre of Orpheus \u00e8 il tredicesimo album pubblicato da Nick Cave and the Bad Seeds. Si tratta di un album doppio con 17 canzoni (9 su \"Abattoir Blues\" e 8 su \"The Lyre of Orpheus\"), pubblicato il 20 settembre del 2004.\nL'opera venne registrata da Nick Launay agli Studio Ferber di Parigi nella primavera del 2004. La formazione prevedeva: Nick Cave; Mick Harvey; Thomas Wydler; Martyn P. Casey; Conway Savage; Jim Sclavunos; Warren Ellis; e James Johnston. Fu il primo disco del gruppo senza la partecipazione di Blixa Bargeld.\nTrack list.\nAbattoir Blues\nThe Lyre of Orpheus\nRiferimenti alla mitologia.\nIl secondo disco, \"The Lyre of Orpheus\", pu\u00f2 essere interpretato come un'astratta rivisitazione del mito di Orfeo."}
{"id": "740719", "revid": "712828", "url": "https://it.wikipedia.org/wiki?curid=740719", "title": "Pardot Kynes", "text": "Pardot Kynes \u00e8 un personaggio immaginario ideato da Frank Herbert nel romanzo fantascientifico \"Dune\".\nDescrizione.\nPardot Kynes \u00e8 il giovane figlio di due cittadini imperiali che, dopo aver offeso in circostanze mai chiarite l'Imperatore dell'Universo Conosciuto, Elrood IX, vengono mandati in esilio su Salusa Secundus, l'arido e inospitale pianeta prigione su cui vengono addestrati i temuti Sardaukar al servizio della Casa Corrino.\n\u00c8 proprio su questo pianeta che il bambino scopre la propria passione per l'ecologia e l'etologia, esplorando le zone pi\u00f9 aride e desolate di cui osserva con attenzione la flora e la fauna, compiendo i suoi primi esperimenti botanici. In et\u00e0 adulta si diploma con onore nelle discipline ecologiche, ambientali e faunistiche, e in pochi anni guadagna una discreta fama come ricercatore.\nPersonaggio professionalmente assai eclettico e modesto sul piano personale, ama definirsi un semplice scienziato, e si sente lievemente a disagio in tutti quei rapporti che impongono una certa etichetta. Per conto dei funzionari e cortigiani di Elrood, Kynes esplora un'infinit\u00e0 di pianeti come Bela Tegeuse, su cui la vita \u00e8 avversa alle esigenze umane, e in pi\u00f9 occasioni trova i mezzi per sospingerne l'ecologia verso sviluppi pi\u00f9 compatibili nei riguardi della colonizzazione umana.\nOrmai un uomo di mezza et\u00e0, viene convocato da Elrood in persona al Palazzo degli imperatori su Kaitain per ricevere l'incarico di studiare il melange di Arrakis con lo scopo di riprodurlo regolarmente su altri mondi sotto il diretto controllo dei Corrino, annullando in tal modo il monopolio degli infidi Harkonnen, che ormai da quarant' anni sono i signori feudali di Arrakis, luogo da cui tessono le loro contorte trame di potere.\nKynes, diventato a pieno titolo un funzionario imperiale con l'obbligo di riferire direttamente all'Imperatore, si reca dunque su Arrakis, dove beneficia della protezione degli Harkonnen, senza per\u00f2 riceverne un eccesso di interesse e simpatia. Fin dal primo giorno rimane folgorato dalle condizioni insolite del pianeta, un immenso e millenario erg di sabbia e rocce battuto dai venti, e capisce che non si tratta solo di un immenso magazzino naturale di melange, ma di un centro di vita che potrebbe essere tramutato in un giardino rigoglioso e straordinariamente ricco d'acqua.\nQuasi del tutto dimentico delle ricerche sul melange, la sua attuale priorit\u00e0 consiste nell'incontrare i selvaggi e misteriosi Fremen, i nativi di Arrakis, che potrebbero giocare un ruolo determinante nello sviluppo ecologico planetario. Quasi in risposta, un giorno si imbatte in sei soldati Harkonnen impegnati in una feroce aggressione a tre giovani Fremen, che aiuta a difendersi combattendo al loro fianco, uccidendo i loro assalitori. L'ecologo viene condotto dai tre giovani riconoscenti in un sietch, un villaggio Fremen, dove per la prima volta illumina le menti degli abitanti circa la possibilit\u00e0 di migliorare le cose.\nI naib, gli anziani capitrib\u00f9, sono tuttavia scettici verso le sue teorie e gelosi dei loro arcani segreti: da tempo immemore i Fremen diffidano dell'Impero che li perseguita, e Kynes stesso \u00e8 un servitore dell'Impero, pericolosamente entrato in una delle loro caverne. Inviano dunque un lottatore scelto perch\u00e9 lo uccida, consentendo alla trib\u00f9 di prendere l'acqua dal suo cadavere, ma giunto di fronte alla vittima il Fremen si rivolta contro la lama e si uccide. Da questo momento in poi, in virt\u00f9 del misticismo e delle superstizioni Fremen, Kynes \u00e8 ritenuto un Umma, un santo profeta inviato da Dio, e in questa veste convince i nativi di Arrakis a unirsi a lui nella lotta per fare del loro pianeta un paradiso di acqua e vegetazione.\nNegli anni organizza abilmente le trib\u00f9 perch\u00e9 occupino i deserti, riesumando vecchie caverne abbandonate da secoli, e costruiscano immensi depositi in cui si possa cominciare ad accumulare l'acqua estratta dall'umidit\u00e0 dell'aria. Nel corso del tempo sempre pi\u00f9 Fremen appaiono sotto mentite spoglie nei laboratori ecologici imperiali diretti da Kynes per apprendere le tecniche imperiali e l'uso degli strumenti, che molte volte vengono segretamente prelevati e condotti nelle grotte del deserto. Successivamente, Kynes ordina la predisposizione di molti terreni in cui si iniziano a curare piantagioni di palme e frutteti, nei quali cui vengono rilasciati liberamente anche alcuni branchi di animali.\nKynes non suscita sospetti nell'Impero o nella Casa degli Harkonnen, anzi, con la morte del centocinquantenario Elrood su Kaitain, tutti quanti si dimenticano di lui e della sua missione. Bisognoso di una famiglia e di rinforzare la sua gi\u00e0 solida posizione tra i nativi di Arrakis, il ricercatore si sposa con una donna Fremen, figlia di uno dei pi\u00f9 rispettati e valorosi naib da cui ha un figlio, Liet, che educa in modo tale che possa un giorno prendere il suo posto.\nDopo aver scoperto alcuni antichi depositi di sale, da cui deduce la remota presenza di mari e oceani ormai estinti, Kynes incomincia ad esplorare alcune caverne dove intende impiantare nuovi importanti laboratori ecologici, fino al giorno in cui muore nel crollo di una parete in una grotta pericolante.\nIl suo posto di ecologo imperiale viene preso dal figlio Liet, che proseguir\u00e0 con la missione ecologica e con le ricerche del messia annunciato dalle pi\u00f9 antiche profezie Fremen."}
{"id": "740732", "revid": "767487", "url": "https://it.wikipedia.org/wiki?curid=740732", "title": "S.O.N.O.G.R.A.M.", "text": "S.O.N.O.G.R.A.M. \u00e8 un album pubblicato 2005 dal rapper underground One Be Lo, in passato conosciuto come OneManArmy dei Binary Star. Per la fine del 2005 l'album ha venduto pi\u00f9 di 13,000.\nL'acronimo S.O.N.O.G.R.A.M. significa \"Sounds Of Nahshid Originate Good Rhymes And Music\"."}
{"id": "740733", "revid": "121862177", "url": "https://it.wikipedia.org/wiki?curid=740733", "title": "Red Rose Speedway", "text": "Red Rose Speedway \u00e8 il quarto album da solista di Paul McCartney ed il secondo degli Wings, accreditato ufficialmente a \"Paul McCartney &amp; Wings\", dalla sua pubblicazione nel 1973, dopo il fiacco successo del precedente \"Wild Life\", accreditato solo agli esordienti Wings.\nL'album, a cui partecip\u00f2 anche Alan Parsons in qualit\u00e0 di ingegnere del suono, raggiunse la prima posizione negli Stati Uniti nella classifica \"Billboard 200\" per tre settimane ed in Australia per tre settimane, la seconda in Canada, Danimarca, Italia e Svezia, la quarta in Norvegia, la posizione numero 5 in Inghilterra, la sesta in Olanda e la nona in Francia. Segn\u00f2 il definitivo ritorno al successo commerciale per McCartney, che torn\u00f2 a sonorit\u00e0 pi\u00f9 melodiche e sentimentali per incontrare i gusti del pubblico, ma fu accolto da critiche contrastanti da parte della stampa musicale.\nDescrizione.\nOrigine e storia.\nAnche se nel 1972 non venne pubblicato nessun loro album, e fu la prima volta per McCartney da quando aveva iniziato la sua carriera, gli Wings pubblicarono comunque tre singoli: \"Give Ireland Back to the Irish\" (censurata dalla BBC per ragioni politiche); \"Mary had a little lamb\" (una fiaba a mo' di ninna nanna); e \"Hi, Hi, Hi\" (censurata anch'essa dalla BBC per presunti riferimenti sessuali e alla droga). Come era solito fare con i Beatles, McCartney volle che nessuno di questi singoli fosse incluso nell'album in uscita.\nIn origine \"Red Rose Speedway\" doveva essere un album doppio, e Paul McCartney aveva deciso di includere nel disco parecchie canzoni inedite che erano state registrate durante le sessioni per l'album \"Ram\", prima che gli Wings si formassero. Due di queste canzoni (\"Get On the Right Thing\" e \"Little Lamb Dragonfly\") finiranno effettivamente sul disco, che alla fine venne pubblicato come singolo LP. Nel disco era compreso anche un libretto di 12 pagine contenente varie fotografie scattate durante il tour degli Wings.\nLa EMI rifiut\u00f2 la proposta iniziale di McCartney e volle ridurre il tutto ad un disco solo: fu allora che McCartney ripens\u00f2 la scaletta dei brani e vi incluse anche un medley, molto probabilmente registrato subito dopo.\nRegistrazione.\nAll'inizio del 1972, McCartney decise di allargare la formazione degli Wings a cinque elementi, aggiungendo un chitarrista in pi\u00f9. Il gruppo pass\u00f2 molti mesi in tour in Europa, iniziando dalle universit\u00e0 britanniche, e proseguendo in estate esibendosi in molte citt\u00e0 europee - dove Paul e la moglie Linda avranno i primi problemi con la legge a causa della loro passione per la marijuana. I concerti furono inframezzati dalle sedute di registrazione per l'album \"Red Rose Speedway\", che si svolsero a Londra nel periodo marzo-giugno e settembre-dicembre 1972 in diversi studi. Inizialmente le sedute presso gli Olympic Sound Studios di Londra, videro Glyn Johns nel ruolo di produttore discografico. Alla prima sessione, McCartney chiese a Johns di considerarlo semplicemente il \"bassista della band\" e di non pensare a lui come al famoso Paul McCartney, ma in seguito si offese proprio perch\u00e9 Johns lo trattava come un semplice musicista. Johns non riteneva gli Wings un vero gruppo e non li considerava all'altezza degli artisti con i quali aveva lavorato in passato. Alla fine, secondo lo scrittore Howard Sounes, citando quanto riferito dallo stesso produttore, si arriv\u00f2 a una situazione di indifferenza insostenibile con Johns che leggeva il giornale in cabina di regia mentre la band fumava marijuana impegnata in jam session interminabili. Una sera, secondo Johns, Linda McCartney e Denny Laine lo rimproverarono per la sua evidente mancanza di interesse, e in risposta egli disse loro che il fatto di essere in un gruppo musicale con McCartney non significava automaticamente che la loro musica fosse degna di essere incisa, anche se era solo \"merda\". Il 17 aprile Johns annunci\u00f2 alla stampa di avere abbandonato la produzione dell'album a causa di un \"disaccordo\" con McCartney ma che sussisteva comunque tra di loro \"un rispetto reciproco\". Durante questa prima fase, il gruppo incise \"Big Barn Bed\", \"One More Kiss\", \"Loup (First Indian on the Moon)\", \"Single Pigeon\", \"When the Night\", tutte incluse nell'album, oltre a \"Mama's Little Girl\", \"I Would Only Smile\" (composta da Danny Laine), \"Thank You Darling\", \"The Mess\" e una cover di \"Tragedy\", un brano portato al successo da Thomas Wayne nel 1959, che rimasero inutilizzate. Successivamente, al termine del tour Wings Over Europe, il gruppo si spost\u00f2 ai Trident Studios dove fu completata \"Little Lamb Dragonfly\", una malinconica ballata composta sulla chitarra a dodici corde da McCartney dopo avere assistito alla morte di un agnellino nella sua fattoria in Scozia. Addolorato per la scena straziante, l'artista compose il pezzo come espressione del suo dolore. \"Single Pigeon\", un delicato brano in stile vaudeville con tanto di inserto di ottoni, fu composto da McCartney nello stile melodico che Gilbert O'Sullivan all'epoca stava riproponendo con successo nella classifiche inglesi. \"Loup (1st Indian on the Moon)\" \u00e8 una traccia strumentale sperimentale, che include un contributo prominente della batteria di Denny Seiwell. La traccia risente dell'influenza dei Pink Floyd; gli Wings registrarono il pezzo ad Abbey Road mentre Waters, Gilmour e compagni stavano incidendo nello studio accanto \"The Dark Side of the Moon\" . Nel gennaio 1973, Paul, Linda e il chitarrista Henry McCullough furono anche coinvolti in una seduta dei Pink Floyd, quando Nick Mason chiese loro di registrare qualche contributo vocale per l'album (alla fine solo il contributo di McCullough trov\u00f2 spazio nella versione finale dell'album).\n\"My Love\", canzone d'amore dedicata a Linda, fu registrata incidendo la base e l'orchestra dal vivo presso gli Abbey Road Studios e fu l'unico singolo estratto da \"Red Rose Speedway\". \nIl medley della durata di undici minuti presente alla fine dell'album contiene una canzone di Paul McCartney chiamata \"Hold Me Tight\", omonima a quella del 1963 di Lennon/McCartney presente nel secondo LP dei Beatles, intitolato \"With the Beatles\". Il pezzo, completamente differente, sfrutta un particolare effetto di loop con la triade di accordi maggiori riproposta di volta in volta in una tonalit\u00e0 diversa. Il medley \u00e8 costituito dai brani \"Hold Me Tight\", \"Lazy Dynamite\", \"Hands of Love\" e \"Power Cut\", tutti composti da McCartney sulla falsariga del celebre \"long medley\" presente nell'album \"Abbey Road\" dei Beatles. \"Power Cut\" venne scritta durante lo sciopero dei minatori nel 1972 in Gran Bretagna.\n\"Live and Let Die\", scritta per la colonna sonora del film \"Agente 007 - Vivi e lascia morire\", fu composta e registrata durante le sedute in studio per questo album.\nCopertina.\nLa copertina, un primo piano di McCartney con una rosa in bocca, \u00e8 una foto scattata da Linda McCartney rielaborata dall'artista Eduardo Paolozzi, mentre sul retro del disco \u00e8 presente un messaggio in Braille che dice \"We love ya baby\", dedicato a Stevie Wonder.\nLa confezione originale di \"Red Rose Speedway\" includeva anche un libretto illustrato di 12 pagine. Nel \"booklet\" erano presenti foto dei Wings in concerto scattate da Joe Stevens (accreditato come \"Captain Snap\") e da Linda. L'artwork interno fu disegnato da Eduardo Paolozzi, mentre l'artista pop Allen Jones contribu\u00ec con disegni, un dipinto e un collage fotografico di varie donne (inclusa Marilyn Monroe). La grafica fu opera di Gordon House.\nPubblicazione.\nL'album fu preceduto nel marzo 1973 dalla pubblicazione del primo ed unico singolo estratto dal disco, la ballata sentimentale \"My Love\" (lato B \"The Mess\"). Con la precedenza data dalla Apple Records alle due compilation dei Beatles \"1962-1966\" e \"1967-1970\", \"Red Rose Speedway\" non venne pubblicato fino al 30 aprile 1973, negli Stati Uniti, e fino al 4 maggio nel Regno Unito. \"My Love\" raggiunse la nona posizione nella UK Singles Chart, e la vetta delle classifiche statunitensi \"Billboard\" Hot 100 e \"Billboard\" Adult Contemporary. L'album che segu\u00ec, raggiunse la posizione numero 5 nel Regno Unito e la numero 1 negli Stati Uniti.\nLa prima ristampa in compact disc dell'album pubblicata dalla EMI il 5 ottobre 1987, include tre tracce aggiuntive: \"I Lie Around\", \"Country Dreamer\" e \"The Mess (Live at The Hague)\". Nel 1993 \"Red Rose Speedway\" venne rimasterizzato e ristampato nuovamente in CD come parte della serie \"The Paul McCartney Collection\", con \"C Moon\", \"Hi, Hi, Hi\", \"The Mess (Live at The Hague)\" e \"I Lie Around\" come tracce bonus.\nNel 2018 \"Red Rose Speedway\" \u00e8 stato ristampato nella serie \"Paul McCartney Archive Collection\". Il materiale extra questa volta incluse la versione ricostruita dell'album doppio originariamente progettato con differenti missaggi di \"Seaside Woman\" e \"I Would Only Smile\", i singoli \"Mary Had a Little Lamb\", \"Hi, Hi, Hi\" e \"Live and Let Die\" con le loro rispettive b-side, missaggi preliminari di varie altre canzoni dell'epoca, versioni inedite in studio e registrazioni dal vivo, queste ultime provenienti dal Wings Over Europe Tour.\nAccoglienza critica.\n\"Red Rose Speedway\" ricevette recensioni contrastanti da parte della critica musicale contemporanea, anche se migliori rispetto al precedente \"Wild Life\", con molti recensori che lo liquidarono come un \"album mediocre\". Secondo lo scrittore e critico musicale Bob Woffinden, l'album era un esempio dell'attitudine di McCartney di \"continuare ad esasperare il suo pubblico\" prima che lui e gli Wings alla fine si guadagnassero il rispetto con l'uscita di \"Band on the Run\" nel 1973. John Pidgeon di \"Let It Rock\" trov\u00f2 il medley sulla seconda facciata dell'album \"tipico della sciatteria di McCartney come compositore\" e scrisse: \"Red Rose Speedway\" suona come se fosse stato scritto bevendo una tazza di t\u00e8 davanti al camino in salotto\". Il critico del \"Village Voice\" Robert Christgau fu particolarmente negativo nei confronti dell'opera, derise la \"scioccheria senza scopo\" di McCartney e defin\u00ec l'album \"probabilmente il peggior album mai realizzato da un rocker di prim'ordine\". Nel corso di un'intervista del 1977, McCartney disse che in genere gli ci volevano alcuni mesi per ascoltare obbiettivamente uno dei suoi album per intero dopo l'uscita; nel caso di \"Red Rose Speedway\", disse che \"non poteva sopportarlo\". Joe Stevens, fotografo dei tour degli Wings nei primi anni settanta, ricord\u00f2: \u00abPensavo che \"Red Rose\" fosse un disastro e lo pensavano anche tutti quelli che gli stavano vicino. Eccetto Paul\u00bb.\nTuttavia, non mancarono anche i pareri positivi, Lenny Kaye recens\u00ec favorevolmente il disco per \"Rolling Stone\", rivista che notoriamente era sempre stata ostile a McCartney fin dal 1970, anche se con l'affermazione che il disco \"sarebbe piaciuto anche al nonno di Paul\", evidenzi\u00f2 quanto fosse conservatrice la musica contenuta nell'album. Ian Dove del \"The New York Times\" scrisse che i lavori solisti di McCartney continuavano ad impallidire a confronto con quelli dei suoi ex compagni di band John Lennon e George Harrison, ma comunque defin\u00ec \"Red Rose Speedway\" il suo album migliore fino a quel punto. Sempre sullo stesso giornale, John Rockwell not\u00f2: \"Senza la durezza di Lennon, McCartney \u00e8 come un marshmallow. Ma a molte persone piacciono i marshmallow\". Scrivendo per \"NME\", Tony Tyler, pur ammettendo che l'album era \"leggerino\" e mancava di \"velleit\u00e0 intellettuali\", scrisse: \u00abNel quadro attuale di pesantezza e con gli atteggiamenti del tipo \"dopo-di-me-l'apocalisse\" sono dannatamente contento di scoprire un disco leggero che non solo non stanca, ma riesce davvero ad impressionare attraverso le sue strutture melodiche, la sua musica ben suonata e la sua produzione elegante\u00bb.\n\"Rolling Stone\" cambi\u00f2 presto la sua opinione sull'album. Scrivendo nella \"The Rolling Stone Record Guide\" (1979), John Swenson fece notare come l'album mostrasse \"tutti gli aspetti peggiori di McCartney come artista solista e bandleader\" e fosse \"pieno di sciocchezze deboli e sentimentali\". Nel suo libro del 1977 \"The Beatles Forever\", Nicholas Schaffner descrisse \"Red Rose Speedway\" \"musica piacevolmente paffuta - lanugine affascinante, innocua e divertente ... un sottofondo perfetto per pigri pomeriggi al sole\".\nStephen Thomas Erlewine di AllMusic considera \"Red Rose Speedway\" essere \"l'album pi\u00f9 sconnesso\" di McCartney e \"deliberatamente leggero ... nel modo in cui un album di istantanee \u00e8 importante per una famiglia eppure inutile agli occhi di qualsiasi osservatore esterno\", ma aggiunse: \"Fatevi strada nella cerchia ristretta e i piccoli svolazzi di McCartney sono inebrianti: non solo le melodie, ma la facile produzione e l'invenzione improvvisa\". Il biografo dei Beatles Robert Rodriguez lo giudic\u00f2 \"un assortimento di canzoni selvaggiamente disomogeneo\", dove tutte le canzoni, compreso il medley \"alla Abbey Road\", \"sembrano finite a met\u00e0\". Dopo avere definito \"forse esagerati\" i commenti sprezzanti di Glyn Johns sull'album finito, Howard Sounes scrisse: \"Ma in una recensione di un disco non si potrebbero attribuire pi\u00f9 di tre stelle su cinque a un album come questo\".\nTracce.\nTutti i brani sono opera di Paul McCartney.\nTracce dell'iniziale versione in doppio LP.\nOriginariamente \"Red Rose Speedway\" era stato progettato per essere pubblicato come album doppio. Questa \u00e8 la scaletta dell'acetato della prima versione del disco. Molti dei brani sono poi stati pubblicati su singolo mentre altri sono a tutt'oggi inediti (se non reperibili solo su bootleg).\nAltre outtakes.\nAltre canzoni registrate in questo periodo e non incluse nella versione finale dell'album includono:\nDuetto vocale tra Paul e Linda McCartney. Pubblicato nella versione estesa della ristampa di \"Red Rose Speedway\" nel 2018.\nLinda McCartney alla voce. Brano pubblicato come singolo sotto lo pseudonimo di Suzy and the Red Stripes nel 1977 e in seguito sulla compilation postuma di Linda \"Wide Prairie\" del 1998.\nPubblicata in versione live sull'album \"Wings over America\" nel 1976. La versione registrata in studio \u00e8 ancora inedita.\nUna canzone cantata dal chitarrista degli Wings Henry McCullough. Ad oggi inedita.\nLa versione in studio \u00e8 inedita, mentre una versione dal vivo registrata in Belgio ad Anversa \u00e8 stata pubblicata nella versione estesa della ristampa di \"Red Rose Speedway\" nel 2018.\nBrano risalente al 1970, quando venne registrato in versione demo durante la lavorazione dell'album \"McCartney\". \u00c8 Stato inserito come traccia bonus nella versione estesa della ristampa di \"Red Rose Speedway\" del 2018.\nCanzone cantata da Denny Laine. In seguito pubblicata sull'album solista di Laine \"Japanese Tears\"."}
{"id": "740735", "revid": "1543377", "url": "https://it.wikipedia.org/wiki?curid=740735", "title": "Jean-Pierre Abraham", "text": "Il suo libro pi\u00f9 famoso, \"Armen\", narra il periodo della sua vita durante il quale fu guardiano del faro di Ar-Men.\nBiografia.\nI suoi genitori erano dentisti. Trascorse l'infanzia a Hennebont e le vacanze a Carnac, dove scopr\u00ec il mare e la navigazione a vela, in compagnia del padre. Nel 1959 divenne guardiano del faro di Ar-Men, al largo dell'\u00eele de Sein (Finist\u00e8re, Bretagna), dopo essersi cimentato senza convinzione negli studi superiori a Parigi. Lasci\u00f2 Ar-Men nel 1964 per sposarsi e stabilirsi nelle Alpes-de-Haute-Provence, nel Revest-Saint-Martin, dove lavor\u00f2 per l'editore Robert Morel.\nNel 1968, dopo l'uscita di \"Armen\", il suo libro pi\u00f9 famoso, si stabil\u00ec con la moglie e i suoi due figli sull'isola di Penfret, nell'arcipelago delle Gl\u00e9nan (Finist\u00e8re, Bretagna). Occup\u00f2 un posto di guardiano d'isola, che gli permise di scrivere. Nel 1970 ritorn\u00f2 sul continente, a Tr\u00e9gunc (Finist\u00e8re), affinch\u00e9 i suoi figli potessero andare a scuola. Abraham s'incaric\u00f2 della redazione del \"Cours de navigation des Gl\u00e9nans\", in compagnia di Jean-Louis Goldschmidt, responsabile tecnico. Lavor\u00f2 a due edizioni della \u00abbibbia\u00bb del navigatore a vela (la sua descrizione dell'arte del brattare \u00e8 diventata un classico). In questo periodo fu anche professore all\"'\u00c9cole des chefs de base nautique\" delle Gl\u00e9nans, situata a Concarneau.\nNel 1976 la famiglia, che si era ingrandita con l'arrivo di un terzo figlio, si stabil\u00ec a Plestin-les-Gr\u00e8ves, nelle C\u00f4tes-d'Armor (Bretagna del Nord), dove la moglie di Abraham si lanci\u00f2 con successo nell'allevamento di capre e nella fabbricazione di formaggi. Lo scrittore assicurava la mungitura delle capre, la vendita dei formaggi nei mercati e cercava di scrivere. Divenne redattore delle \"Instructions Nautiques\" per il Service Hydrographique et Oc\u00e9anographique de la Marine (S.H.O.M.). Nel 1986 fu infine pubblicato \"Le Guet\" (Gallimard), quasi vent'anni dopo \"Armen\".\nFu anche il momento del ritorno nel Finist\u00e8re, stavolta a Douarnenez, dove Abraham divenne editore e redattore della rivista di storia ed etnografia \"Armen\", collegata alla rivista \"Chasse-mar\u00e9e\". A partire dal 1996, data del suo pensionamento, si stabil\u00ec da solo nel Pays Bigouden, dove conobbe il periodo pi\u00f9 prolifico della sua esistenza dal punto di vista della scrittura: vengono pubblicati sei libri uno dopo l'altro, compresi alcuni testi postumi nel 2004.\nIl figlio di Jean Pierre \u00e8 Clet Abraham, artista francese attivo a Firenze."}
{"id": "740736", "revid": "36426", "url": "https://it.wikipedia.org/wiki?curid=740736", "title": "Kaitain", "text": "Kaitain \u00e8 un pianeta immaginario del ciclo di Dune, ideato da Frank Herbert e ripreso dal figlio Brian Herbert, e da Kevin J. Anderson.\nStoria e descrizione.\nKaitain fu per secoli la capitale dell'Impero feudale comandato dagli Imperatori di Casa Corrino, da quando una casata feudale caduta in disgrazia bombard\u00f2 Salusa Secundus, la prima capitale galattica, con un massiccio impiego di armi nucleari.\nAppena l'Imperatore regnante al tempo spost\u00f2 la capitale su Kaitain, furono consultati i migliori planetologi, i pi\u00f9 esperti ingegneri e i migliori architetti, i quali fecero del pianeta un paradiso di incommensurabile bellezza, ricco di acqua, giardini ricercati, palazzi principeschi e citt\u00e0 ordinate e risplendenti.\nIl clima di Kaitain, perennemente temperato e mitigato dai laghi incantati, era controllato incessantemente dai satelliti ambientali, capaci di impedire catastrofi climatiche.\nIl famoso Planetologo Pardot Kynes temeva che tale soffocante controllo sull'ecosistema di Kaitain possa presto causare guai molto seri e irrimediabili sull'intero pianeta.\nKaitain rimase la capitale fino alla fine del regno di Shaddam IV, che abdic\u00f2 in favore di Paul Atreides, il quale trasfer\u00ec la capitale dell'Impero direttamente su Arrakis. In seguito Kaitain venne attaccato dai Fremen durante la Crociata di Mua'dib e verr\u00e0 ridotto in rovina.\nNel film \"Dune\" di David Lynch (1984) Kaitan appare fugacemente inanellato come Saturno. Una carrellata su ci\u00f2 che sembrerebbe la locazione geografica della capitale, si nota un continente simile al Golfo Persico."}
{"id": "740737", "revid": "253269", "url": "https://it.wikipedia.org/wiki?curid=740737", "title": "Kate Hudson", "text": "Ha ricevuto una candidatura agli Oscar come miglior attrice non protagonista nel 2001 per \"Quasi famosi\", film grazie al quale ha vinto il Golden Globe nella medesima categoria.\nBiografia.\nFiglia dell'attrice Goldie Hawn e del cantante e attore di origini siciliane Bill Hudson (la madre Eleonor Salerno, era italo americana, la famiglia era proveniente dalla provincia di Siracusa), i suoi genitori divorziarono quando aveva 3 anni e lei crebbe a stretto contatto con Kurt Russell, compagno della madre, che lei e il fratello Oliver considerano come loro padre. \u00c8 inoltre nipote del musicista Mark Hudson. Fin da piccolissima appare in vari spot pubblicitari e su varie riviste, si interessa di ballo e canto, si diploma al Crossroads School for Arts &amp; Sciences, Santa Monica, nel 1997, successivamente abbandona gli studi alla New York University per concentrarsi principalmente sulla recitazione.\nDebutta nel 1998 nel film \"Desert Blue\", seguito da \"200 Cigarettes\", \"Il Dottor T e le donne\" fino al film \"Quasi famosi\" dove recita nel ruolo di Penny Lane, ruolo che le vale una nomination al premio Oscar alla miglior attrice non protagonista. Negli anni seguenti ottiene ruoli importanti come nel film storico \"Le quattro piume\" accanto a Heath Ledger, \"Come farsi lasciare in 10 giorni\" con Matthew McConaughey e nel thriller \"The Skeleton Key\", con Gena Rowlands. Successivamente prende parte ad una serie di commedie brillanti pi\u00f9 o meno di successo, come \"Tu, io e Dupree\", \"Tutti pazzi per l'oro\" e \"Bride Wars - La mia migliore nemica\".\nNel 2009 si cimenta con un nuovo genere cinematografico, il musical, interpretando Stephanie in \"Nine\" di Rob Marshall. Nel film recita al fianco di un nutrito ed importante cast, che comprende Daniel Day-Lewis, Marion Cotillard, Pen\u00e9lope Cruz, Nicole Kidman, Judi Dench e Sophia Loren, inoltre nel film dimostra le sue doti canore, interpretando la canzone intitolata \"Cinema Italiano\", candidata al Golden Globe 2010 come miglior canzone originale.\n\u00c8 stata scritturata da Ryan Murphy nel cast di \"Glee\" per la sua quarta stagione, il primo episodio della quale \u00e8 andato in onda in America il 13 settembre 2012 e in Italia il 25 settembre 2012. Nella storyline principale dello show, Kate interpreta Cassandra July, una talentuosa e spietata insegnante di ballo alla New York Academy of Dramatic Arts, e la vedremo instaurare fin dal primo episodio un rapporto non molto amichevole con Rachel Berry (Lea Michele). Nel 2015 viene scelta come testimonial di \"Jimmy Choo\", mentre nel 2016 \u00e8 protagonista del calendario \"Campari\", immortalata dal fotografo Michelangelo di Battista. Nello stesso anno in cui fu protagonista del calendario, fu nel cast di \"Deepwater - Inferno sull'oceano\" insieme a Mark Wahlberg, John Malkovich, Peter Berg (che fu anche regista del film) e Kurt Russell; questo fece s\u00ec che Kate e il suo patrigno Kurt potessero recitare per la prima volta insieme nello stesso film.\nVita privata.\nNel dicembre del 2000 si sposa con Chris Robinson, leader dei Black Crowes, da cui nel 2004 ha un figlio, Ryder Russell Robinson. Nel 2006 si separa dal marito, da cui ha divorziato l'anno dopo. Sul set di \"Tu, io e Dupree\" ha conosciuto l'attore Owen Wilson con cui \u00e8 stata fidanzata dall'agosto 2006 al maggio 2007 e dal marzo a maggio 2008. \nDal legame con il compagno Matthew Bellamy, frontman della band inglese Muse, il 9 luglio 2011 nasce il figlio Bingham Hawn Bellamy. Bingham \u00e8 il cognome da nubile della madre di Matthew mentre Hawn \u00e8 il cognome da nubile della madre di Kate. Inoltre Bing Russell \u00e8 il nome del padre di Kurt Russell, compagno di Goldie Hawn e padre adottivo di Kate. Il 9 dicembre 2014 la coppia annuncia la propria separazione..\nIl 2 ottobre 2018 annuncia la nascita della terza figlia, Rani Rose, avuta dal compagno Danny Fujikawa.\nDoppiatrici italiane.\nDa doppiatrice \u00e8 sostituita da:"}
{"id": "740739", "revid": "124523270", "url": "https://it.wikipedia.org/wiki?curid=740739", "title": "Stazione di Milano Porta Garibaldi", "text": "La stazione di Milano Porta Garibaldi \u00e8 una stazione ferroviaria di Milano; si trova di poco a nord dell'omonima porta storica, in piazza Sigmund Freud.\nSi tratta di un centro di notevole importanza per il trasporto pubblico locale e non, essendo servita da numerose linee ferroviarie internazionali, nazionali (anche ad alta velocit\u00e0) e regionali, un servizio ferroviario per l'aeroporto di Malpensa, 9 linee ferroviarie suburbane, 2 linee metropolitane (M2 ed M5), diverse linee di superficie urbane ed autobus per gli aeroporti di Malpensa, Linate e Orio al Serio.\n\u00c8 la principale stazione della citt\u00e0 per traffico pendolare, con 25 milioni di passeggeri ogni anno, nonch\u00e9 la terza come traffico complessivo, dopo la stazione Centrale e la stazione Cadorna. Conta 20 binari in superficie, di cui 12 tronchi, e 2 sotterranei.\nStoria.\nLa stazione fu attivata il 5 novembre 1961 in sostituzione della vecchia stazione di Porta Nuova, detta anche \"delle Varesine\", situata a breve distanza, che fungeva da capolinea dei collegamenti con Gallarate, Novara e Varese. La costruzione della stazione era parte dell'ambizioso progetto del nuovo Centro Direzionale di Milano.\nIl fabbricato viaggiatori fu costruito dal 1961 al 1963 su progetto di Eugenio Gentili Tedeschi, Giulio Minoletti, Mario Tevarotto, Sergio Bonamico, Franco e Guido Gigli e Dante Jannicelli.\nNel 1963 fu allacciata tramite una galleria alla linea per Monza (stazione di Greco). Nel marzo 1964 vennero attivati i quattro binari mancanti, numerati da 17 a 20. La stazione, completa in tutte le sue parti, venne infine inaugurata il 30 maggio 1965.\nNel 1997, con l'apertura della prima tratta del passante ferroviario di Milano, \u00e8 stata attivata su di esso la fermata sotterranea di Porta Garibaldi.\nIl 20 marzo 2006 venne inaugurato l'intervento di \"restyling\" del fabbricato viaggiatori da parte della sottosociet\u00e0 di FS Centostazioni con progetto ad opera di Pool Engineering SpA, che ha portato nuovo arredo e illuminazione, oltre alla creazione di nuovi spazi commerciali.\nDal 2009 la parte in superficie della stazione \u00e8 capolinea delle linee suburbane S8 e S11.\nIl 27 giugno 2010 fu aperto il collegamento, noto colloquialmente con il termine di \"manico d'ombrello\", tra il tunnel Garibaldi e la stazione Centrale. L'infrastruttura \u00e8 stata realizzata con l'obiettivo di farla impiegare dai Malpensa Express con capolinea a Centrale, che da allora sono gli unici treni che vi transitano.\nDal 14 dicembre 2014 la stazione di superficie \u00e8 capolinea anche della linea suburbana S7.\nStrutture e impianti.\nIl piazzale di superficie di Porta Garibaldi \u00e8 dotato di venti binari, di cui dodici tronchi orientati in direzione nord-ovest e otto passanti.\nLa fermata sotterranea \u00e8 composta da due binari, serviti da una banchina centrale a isola.\nLa stazione \u00e8 sormontata da due grattacieli (Torri Garibaldi), che ospitavano inizialmente gli uffici della direzione regionale di Trenitalia e delle Ferrovie dello Stato ed attualmente, dopo un restyling, ospitano la sede centrale italiana di Maire Tecnimont SpA.\nLa stazione assume una maggior importanza a inizio 2012, con le nuove fermate dell'alta velocit\u00e0 ferroviaria.\nMovimento.\nLa stazione costituisce il principale \"hub\" del servizio ferroviario suburbano di Milano, in quanto \u00e8 servita regolarmente da nove delle dodici linee di cui esso \u00e8 composto: le linee S1, S2, S5, S6, S12 ed S13 effettuano servizio nella fermata sotterranea, lungo il passante ferroviario, mentre le linee S7, S8 ed S11 utilizzano i binari della stazione di superficie. Tutte le corse delle linee S7, quasi tutte quelle della linea S8 e circa la met\u00e0 di quelle della linea S11 hanno origine e termine nello scalo. Negli orari di prima mattina e tarda serata, per necessit\u00e0 tecniche, effettuano capolinea a Porta Garibaldi anche alcune corse della linea S9, che normalmente effettua un percorso che non interessa questa stazione.\nLa stazione \u00e8 capolinea del servizio internazionale fra Milano, Torino, Lione (Gare Part Dieu e Saint Exupery TGV) e Parigi Gare de Lyon, effettuato dai treni TGV di SNCF Voyages Italia, nonch\u00e9 fermata del servizio Malpensa Express di Trenord, in particolare della relazione Milano Centrale - Malpensa T1/T2.\nL'impianto \u00e8 inoltre servito da numerosi treni regionali, RegioExpress e regionali veloci, le cui destinazioni principali sono Bergamo, Cremona, Torino, Arona, Domodossola e Porto Ceresio, oltre a diverse altre, e da diversi collegamenti a lunga percorrenza, tra cui alcuni treni ad alta velocit\u00e0 di Trenitalia della categoria Frecciarossa e di Italo-Nuovo Trasporto Viaggiatori.\nServizi.\nLa stazione dispone di ascensori, che la rendono quindi accessibile ai portatori di disabilit\u00e0, e di scale mobili che collegano i vari livelli. Le banchine a servizio dei binari della stazione in superficie sono collegate tra loro tramite vari sottopassaggi pedonali.\nInterscambi.\nLa stazione costituisce un importante interscambio con le linee M2 e M5 della metropolitana di Milano.\nNelle vicinanze della stazione effettuano fermata alcune linee urbane di superficie, tranviarie e automobilistiche, gestite da ATM."}
{"id": "740740", "revid": "767487", "url": "https://it.wikipedia.org/wiki?curid=740740", "title": "Charlotte Vanhove", "text": "Biografia.\nFiglia degli attori della Com\u00e9die-Fran\u00e7aise Charles-Joseph Vanhove e Andr\u00e9e Coche, Caroline, nome con il quale era famosa al grande pubblico, era una fanciulla di rara bellezza dal viso infantile.\nDestinata al teatro in quanto figlia d'arte, debutt\u00f2 a 14 anni nel ruolo di Ifigenia nella pi\u00e9ce di Racine, riscuotendo enorme successo presso il pubblico parigino che per lei accorse al Th\u00e9\u00e2tre-Fran\u00e7ais.\nA quindici anni spos\u00f2 un violinista del teatro, Petit, e nel 1786, anno successivo al matrimonio, entr\u00f2 in pianta stabile tra gli attori della Com\u00e9die-Fran\u00e7aise.\nRimasta al teatro dopo la scissione in due dello stesso, fu imprigionata coi suoi colleghi nel settembre 1793 nella prigione delle Madelonnettes con l'accusa di atti antirepubblicani. Sar\u00e0 rilasciata 5 mesi pi\u00f9 tardi, quando riprender\u00e0 la sua carriera di attrice.\nCaroline era largamente amata dal pubblico che coni\u00f2 per lei l'espressione \"Avere le lacrime nella voce\", a sottolineare il gusto drammatico che imprimeva nei personaggi tragici da lei interpretati: appartenente alla categoria di attori di Ancien R\u00e9gime, si destreggi\u00f2 sia in ruoli tragici sia in quelli comici, ambivalenza che le venne in seguito rimproverata dal pubblico e che segn\u00f2 successivamente l'inizio del suo declino di attrice.\nA pochi mesi dal rilascio e dopo aver usufruito del divorzio, da poco istituito, Caroline inizi\u00f2 una relazione con Talma, allora sposato con la ballerina Julie Carreau, rovinata dalle folli spese che Talma faceva.\nOttenuto il divorzio di Julie Carreau da Talma, quest'ultimo e Caroline si sposarono.\nNel 1798 Caroline e suo padre acquistarono una propriet\u00e0 a Brunoy, la \"Malgouverne\", e successivamente la \"Gouvernerie\" ed il suo parco, messe in vendita dal proprietario Ribbing Fr\u00e9d\u00e9rickson. Talma vi apport\u00f2 costose modifiche coprendo la coppia di debiti e si concesse numerose scappatelle. Presso di loro alloggi\u00f2 in pianta stabile anche una maestra, da cui Talma ebbe tre figli prima che ella morisse. Presto ne comparve una nuova, mentre i debiti cominciarono a riaccumularsi nonostante l'aiuto finanziario di Napoleone, amico intimo della coppia. Caroline, tradizionalmente moderata e realista, tent\u00f2 di riprendere le redini del m\u00e9nage familiare chiedendo il divorzio ottenendo scarso successo, vista la poca libert\u00e0 concessa alla donna in epoca imperiale.\nDa quel momento si pose ai margini della vita tumultuosa da artista. Lasci\u00f2 il teatro e, recuperata una somma del denaro prestato al marito, si ritir\u00f2 in un piccolo hotel circondato dal verde, in compagnia dei suoi amici. Si diede alla pittura, al disegno, ma soprattutto alla stesura di libri per ragazzi o sul teatro. Scrisse, spesso sotto lo pseudonimo di Mlle Carreau, \"Edmont et Juliette ou les Amants somnambules\" (1820), \"Le Ch\u00e2teau de Valmire ou Pauline et Th\u00e9odore\" (1821), \"R\u00e9ginalde ou la V\u00e9nitienne\" (1822), \"\u00c9linor ou l'\u00c9pouse coupable\" (1824), e ancora \"\u00c9tudes sur l'art th\u00e9\u00e2tral\" (1835).\nDurante tutti questi anni fu lei che si occup\u00f2 dei tre figli che Talma ebbe con la maestra, pagando le spese della pensione di Fontenay-sous-Bois dove furono messi.\nNel 1826, morto Talma, Caroline fu libera di sposarsi con il conte di Chalot, un cavaliere amico di lunga data, con il quale amava intrattenersi nel corso delle sue passeggiate. Ma egli mor\u00ec rapidamente. La contessa Vanhove occup\u00f2 le sue giornate scendendo in calesse lungo gli Champs-\u00c9lys\u00e9es, recandosi spesso a teatro.\nMor\u00ec l'11 aprile 1860, all'et\u00e0 di quasi novanta anni, nell'hotel parigino di rue de Bagneux 13 a Saint-Germain-des-Pr\u00e9s."}
{"id": "740745", "revid": "438678", "url": "https://it.wikipedia.org/wiki?curid=740745", "title": "Mio figlio Nerone", "text": "Mio figlio Nerone \u00e8 un film del 1956 diretto da Steno.\nLa pellicola vede come protagonista Alberto Sordi, nei panni di Nerone.\nTrama.\nL'imperatore Nerone vive nella sua ricca dimora di Bauli, circondato da amici fannulloni, dalla fidanzata Poppea e dal furbo consigliere Seneca, i quali lusingano il suo canto e lo spingono ad occuparsi pi\u00f9 di spettacoli che dei suoi veri impegni a Roma. Un giorno giunge alla villa la madre Agrippina che richiama severamente il figlio all'ordine. Nerone per\u00f2 non se la sente di partire per la guerra nelle gelide pianure del nord, e cos\u00ec architetta l'avvelenamento della madre. Ma il tentativo di matricidio non va a buon fine e Agrippina riesce a scagliare Nerone contro i suoi amici. L'imperatore sta quasi per uccidere tutti quando il miracoloso intervento di Seneca lo convince a non farlo.\nCos\u00ec, ancora una volta, Nerone torna ai suoi divertimenti sperando che la madre muoia nella tragedia navale da lui architettata. Ma ci\u00f2 non avviene e Agrippina ritorna nuovamente alla villa. Questa volta la donna scende a patti con Seneca e Poppea, concedendo a quest'ultima di sposare suo figlio, a condizione che quest'ultimo smetta di cantare, definendolo vocalmente \"un cane\". Nerone, ascoltate queste parole, in preda alla follia brucia l'intera citt\u00e0 di Roma e uccide Agrippina, Poppea e Seneca, continuando a tormentare col suo canto i loro busti marmorei.\nProduzione.\nIl rapporto tra attori e produttori del film non fu facile da gestire. Come dichiar\u00f2 Steno molti anni dopo, Gloria Swanson non leg\u00f2 n\u00e9 con Sordi, n\u00e9 soprattutto con la Bardot, verso la quale dimostr\u00f2 un'inequivocabile e costante gelosia. Il regista afferm\u00f2 inoltre che la Swanson non cap\u00ec per nulla l'umorismo nero del film, al punto di giudicarlo come il peggior film della sua carriera. Vittorio De Sica chiese all'attrice statunitense come mai non si fosse trovata nel film: \u00abNon\nlo sapete? - disse la Swanson - ho accettato solo perch\u00e9 c'eravate voi\u00bb. \u00abE io perch\u00e9 c'eravate voi\u00bb, replic\u00f2 De Sica. \u00abAllora - concluse lei - siamo stati imbecilli tutt'e due\u00bb.\nRiprese.\nLe scene ambientate presso la villa di Nerone a Bauli sono state girate a Punta Ala, promontorio che chiude il golfo di Follonica.\nDistribuzione.\nIl film \u00e8 stato proiettato in prima assoluta il 7 settembre 1956 alla 17\u00aa edizione del Festival di Venezia; si racconta che Sordi, irritato dalla propria interpretazione, abbia abbandonato la sala a met\u00e0 proiezione. Anni pi\u00f9 tardi, nella trasmissione Storia di un italiano, l'attore romano dichiar\u00f2 che il film non gli \u00e8 mai piaciuto."}
{"id": "740748", "revid": "584557", "url": "https://it.wikipedia.org/wiki?curid=740748", "title": "Chitarra resofonica", "text": "La chitarra resofonica (\"resonator guitar\"), detta anche erroneamente dobro, \u00e8 un tipo di chitarra inventato negli Stati Uniti d'America alla fine degli anni venti, da John Dopyera, emigrante slovacco.&lt;br&gt;La parola dobro, acronomio di Dopyera Brothers, che significa \"buono\" in molte lingue slave, \u00e8 infatti un marchio registrato dalla Gibson Guitar Corporation e, come vedremo in seguito, dovrebbe essere utilizzata pi\u00f9 propriamente per indicare solo le chitarre di questo marchio o comunque della tipologia con ponte \"spider,\" tipico della produzione Dobro/Gibson .\nStoria dello strumento.\nNei primi decenni del '900 si svilupp\u00f2 sempre pi\u00f9 la tendenza dei musicisti \"moderni\" a suonare in \"ensemble\", e la nascita di questo tipo di chitarre corrispose alla crescente necessit\u00e0 da parte dei chitarristi di competere, in termine di volume di suono del proprio strumento, con altri strumenti dal suono potente, come banjo e mandolini, e pi\u00f9 tardi con i sempre pi\u00f9 numerosi fiati del jazz statunitense. Mentre la C.F. Martin si adoperava nel rivoluzionare la costruzione della chitarra acustica tradizionale, inventando dapprima l'\"orchestra model\" e successivamente la \"dreadnought\", I Dopyera, in collaborazione con George D. Beauchamp inventarono un ingegnoso sistema che prevedeva l'inserimento di uno o pi\u00f9 coni vibranti, in metallo leggero, all'interno del corpo della chitarra. Questi erano attaccati per il vertice al ponticello, secondo una funzione molto simile a quella dei \"coni\" delle casse acustiche elettriche. Le vibrazioni, grazie al contatto diretto tra le corde ed i coni, venivano grandemente amplificate. Vi erano, per\u00f2, numerosi effetti collaterali che conferivano allo strumento un carattere molto forte, assumendo un suono dai toni molto metallici (toni medio-alti molto intensi), caratterizzato da un grande attacco (potenza iniziale delle note) ed un ridottissimo \"sustain\" (durata delle note) oltre ad un riverbero naturale sorprendentemente lungo: tutte caratteristiche tipiche del banjo. La combinazione tra suono caratterizzato dalle frequenze medie, forte attacco e \"sustain\" ridotto fa s\u00ec che la chitarra resofonica dia il meglio di s\u00e9 nei veloci arpeggi, tipici della musica rurale americana.\nGrazie all'utilizzo dei coni risuonatori i fratelli Dopyera commercializzarono sotto il marchio National Guitars (che inizi\u00f2 presto a produrre solo strumenti con resonator), oltre alle chitarre resofoniche, anche altri strumenti, come mandolini, ukulele e le cosiddette chitarre \"tenor\" o \"plectrum\", sorta di incrocio tra il banjo e la chitarra resofonica.\nQuando l'utilizzo di amplificatori elettrici divenne comune e quindi vennero risolti i problemi di volume, la chitarra resofonica continu\u00f2 a vivere (e vive tuttora) grazie soprattutto alla propria specificit\u00e0 timbrica. Il suo suono peculiare, divenuto caratteristico del delta blues e della musica hawaiiana allora di moda, \u00e8 oggi uno standard per molti generi musicali quali il country, il blues, il bluegrass e tutta la musica tradizionale statunitense.\nSpecifico di questa tradizione (in particolare per quel che riguarda le chitarre resofoniche) \u00e8 l'utilizzo del tipico \"bottleneck\", un vero collo di bottiglia segato (o, pi\u00f9 comunemente un cilindro cavo in vetro, metallo o ceramica) che produce variazioni \"graduali\" delle note (tecnica appunto definita \"slide\", cio\u00e8 scivolamento) in omaggio all'ormai solido connubio degli anni trenta tra musica rurale americana e musica hawaiiana. A tal proposito, \u00e8 interessante notare come sia usuale anche su alcune chitarre resofoniche moderne veder disegnati o incisi su tutto il corpo della chitarra paesaggi hawaiiani, con tanto di palme in bella mostra.\nCaratteristiche tecniche.\nLa chitarra resofonica venne originariamente prodotta dai Dopyera con diverse conformazioni:\nIl corpo della chitarra pu\u00f2 essere in metallo (ottone, o in alternativa acciaio) o legno (principalmente mogano, o acero), con manici \"round-neck\" (stondati come sulle altre chitarre) o \"square-neck\" (quadrati sul retro, con le meccaniche girate al contrario e le corde molto alte sulla tastiera, per essere suonate sulle ginocchia con il \"top\" rivolto verso il viso del musicista, con il solo \"bottleneck\"). Le chitarre square-neck sono tipicamente utilizzate nel bluegrass e solitamente costruite con ponte spider.&lt;br&gt;Proprio l'utilizzo massiccio del \"bottleneck\" e l'impiego in generi quali il \"bluegrass\" fanno s\u00ec che la chitarra resofonica venga spesso accordata diversamente rispetto all'accordatura tradizionale spagnola (mi-si-sol-re-la-mi), con accordature \"aperte\". Queste consentono di suonare un accordo o delle triadi su tutte le corde quando suonate \"aperte\" o \"libere\" (cio\u00e8 senza utilizzare la mano sinistra sulla tastiera) e di conseguenza di avere triadi \"verticali\" su tutta la tastiera. Le accordature aperte pi\u00f9 usate sono quella in sol e quella in re. L'utilizzo delle accordature aperte \u00e8 naturale sulle chitarre resofoniche anche perch\u00e9, in questi strumenti, quando si fa vibrare una corda, anche le altre (se lasciate \"libere\") vibrano per simpatia. Mentre su una accordatura standard questo porterebbe a risultati il pi\u00f9 delle volte fastidiosi, con una accordatura aperta si ottengono armonici unici nel loro genere.\nPrincipali interpreti dello strumento.\nUtilizzata da pionieri dello \"slide\" country-blues come Son House e Bukka White, la chitarra resofonica deve oggi la sua fama anche verso il grande pubblico soprattutto alla copertina del pluri-premiato album dei Dire Straits \"Brothers in Arms\", che la raffigura. Mark Knopfler la usa in diversi famosissimi brani, quale ad esempio \"Romeo and Juliet\". \u00c8 uno strumento usato da molti musicisti rock di grande fama come Jimmy Page, Rory Gallagher. Eric Clapton ne fa massiccio impiego nel celebre album \"Unplugged\". Grandi maestri della tecnica \"slide\" sono gli americani Bob Brozman (considersto a livello mondiale come forse il pi\u00f9 grande interprete dello strumento, scomparso nell'aprile del 2013), Eric Sardinas, Ry Cooder e J. J. Cale.\nLa chitarra dobro, del tipo \"squareneck\" e suonata in posizione orizzontale, \u00e8 particolarmente tipica della musica bluegrass, rappresentata da artisti, quali Pete \"Brother Oswald\" Kirby, Buck \"Josh\" Graves, Tut Taylor e Mike Auldridge. Gene Wooten, Rob Ickes, ma soprattutto Jerry Douglas sono gli attuali performers pi\u00f9 conosciuti al grande pubblico.\nFamosi artisti pop rock italiani che amano salire sul palco con chitarre resofoniche sono, tra gli altri, Alex Britti (usa molto bene un Tricono National), e Ligabue, mentre il bassista della band indie Zen Circus, Massimiliano \"Ufo\" Schiavelli, usa un basso resofonico Tuscany."}
{"id": "740749", "revid": "123164579", "url": "https://it.wikipedia.org/wiki?curid=740749", "title": "Fascismo sammarinese", "text": "Il fascismo sammarinese nacque nel 1922 con la fondazione del partito da parte di un gruppo di persone riunite a Serravalle.\nIl primo segretario generale fu Gino Gozi, in seguito il Comm. Manlio Gozi.\nNel 1923 fu sciolto il Consiglio Grande e Generale trasformato in Consiglio Principe e Sovrano.\nFurono indette nuove elezioni che videro la presentazione di un'unica lista (simile al cosiddetto \"Listone italiano\") con una maggioranza di fascisti.\nTramite il lavoro diplomatico di Giuliano Gozi, segretario di Stato per gli affari esteri e interni, presso Benito Mussolini, partirono i progetti per la ferrovia Rimini-San Marino, successivamente distrutta nel 1944, e fu stipulata la Convenzione di amicizia e buon vicinato con l'Italia nel 1939, tuttora vigente.\nSan Marino durante la seconda guerra mondiale.\nIl 28 luglio 1943, poco dopo la caduta di Mussolini, il Partito Fascista Sammarinese si scioglie e vengono convocate nuove elezioni.\nCon la liberazione di Mussolini da Campo Imperatore, il Consiglio Principe e Sovrano delega i suoi compiti a un Consiglio di Stato composto da 20 membri, in maggioranza appartenenti al Fascio Repubblicano di San Marino (creato sulla falsariga del Partito Fascista Repubblicano). Il 25 ottobre 1943 il feldmaresciallo Erwin Rommel ha con i membri del governo della Repubblica un incontro nel quale si ribadisce che San Marino \u00e8 un paese neutrale, in buonafede verso la Germania.\nDalla stessa discussione emerge che gli armamenti di San Marino consistono in:\nRommel, quindi, rassicura i sammarinesi e firma il \"Libro d'Oro\" degli ospiti della Repubblica.\nIl 3 novembre viene promulgata una legge che commina gravi pene a chiunque dia aiuto ad ex prigionieri alleati, disertori e partigiani \nIl 23 marzo 1944 il Direttorio del Fascio Repubblicano di San Marino elegge Giuliano Gozi come Segretario Generale, incarico che mantenne sino al 30 settembre 1944. Il 1\u00ba maggio vengono arrestati i comunisti Ermenegildo Gasperoni - reduce delle Brigate Internazionali della Guerra Civile Spagnola (1936-'39) - , Vincenzo Pedrini e Antonio Selva per incitamento all'abbandono del lavoro, ma sono rilasciati poco dopo.\nIl 4 giugno sono arrestati cinque comunisti riminesi facenti parte del \"complotto del cimitero\" di Santa Mustiola che consisteva in formare nuclei partigiani nella Repubblica.\nIl 26 giugno ha luogo l'unico bombardamento alleato sulla Repubblica. Una squadriglia britannica della DAF (Desert Air Force), che aveva gi\u00e0 combattuto in Africa, sgancia 263 bombe che provocano 63 morti. Vengono proclamati tre giorni di lutto nazionale. Il bombardamento inglese \u00e8, per\u00f2, dovuto a false notizie, perch\u00e9 si pensava che San Marino fosse stato occupato dai tedeschi e fosse diventato un deposito di munizioni. Vengono inviate proteste agli inglesi lette dalla Radio della Repubblica Sociale Italiana dove si ribadisce la neutralit\u00e0 di San Marino e si rileva la crudelt\u00e0 del bombardamento, ma tali affermazioni non convincono gli alleati che risalendo la penisola occupano la Repubblica.\nIl 27 luglio il maggiore Guther - comandante militare tedesco di Forl\u00ec - comunica, con una lettera al Comando Militare Germanico di Ferrara, che la sovranit\u00e0 della Repubblica non potr\u00e0 essere rispettata se esigenze militari richiederanno il traffico di automezzi tedeschi. Si sottolineava che l'occupazione sarebbe stata, se possibile, evitata. Qualche giorno dopo, il 30 luglio, un colonnello medico tedesco si presenta a San Marino chiedendo di requisire due edifici pubblici per installare un ospedale militare. Il governo reagisce inviando tre lettere di protesta, una indirizzata al ministro degli esteri nazista Joachim von Ribbentrop, una ad Hitler e una a Mussolini. In tutte e tre s'insiste sulla neutralit\u00e0 sammarinese. A Mussolini la lettera viene portata direttamente a Sal\u00f2 da una delegazione sammarinese che il 1\u00ba agosto \u00e8 ricevuta dal \"duce\" e dall'ambasciatore tedesco ai quali \u00e8 chiesto di intercedere presso Hitler per evitare che San Marino venga coinvolto nella guerra.\nMussolini rassicura i sammarinesi alla sua maniera:\nPoco dopo vengono revocati gli ordini di requisizione, mentre, attraverso l'ambasciatore repubblicano-sociale a Berlino, Filippo Anfuso, si intercede anche verso Hitler. Il rischio pi\u00f9 grande San Marino lo corre quando il capitano delle SS di Forl\u00ec, Schutze pens\u00f2 che si stessero organizzando bande partigiane a San Marino per combattere i tedeschi e, quindi, ordin\u00f2 a Federico Bigi, capo della milizia confinaria di arrestare i membri del complotto. Bigi, per\u00f2, non tenne conto della richiesta, ma dopo un po' avvertito dai tedeschi disse di averli gi\u00e0 arrestati, Bigi poi si rivolse alle autorit\u00e0 tedesche che erano decisi a processarli e a fucilarli, i sammarinesi erano decisi a non lasciare i loro cittadini nelle mani delle SS, anche se il reato era grave, veniva a mancare la neutralit\u00e0 di San Marino. Dopo una notte passata a discutere tra Schutze e Bigi, che dimostr\u00f2 che il complotto era ai danni di San Marino e non dei tedeschi, i \"cospiratori\" vennero condannati da un tribunale sammarinese.\nI tedeschi realizzarono anche un dossier che provasse l'esistenza di un colpo di Stato comunista a San Marino. Poco dopo i tedeschi chiesero di installare a San Marino alcune batterie antiaeree. Inoltre, a Rimini il tenente colonnello Cristiani, comandante del 303\u00ba Reggimento della Divisione SS Turkmena, voleva invadere San Marino. Cos\u00ec venne chiesto un colloquio a Forl\u00ec e tutto venne annullato. A distanza di tre giorni, un partigiano della zona di Montelicciano uccide un ex prigioniero di guerra sovietico arruolato nella Wehrmacht. Immediatamente, i tedeschi rastrellano la zona, catturano una quindicina di sammarinesi, poi ritornano in territorio italiano a Monte Grimano, spogliano i prigionieri di ogni indumento e li tengono per tre giorni chiusi, senza cibo, in uno stanzone del municipio e I sammarinesi tornano a protestare contro i tedeschi, i quali propongono ai sammarinesi di scambiare i 10 ostaggi con 10 italiani rifugiati a San Marino che sarebbero stati fucilati, ma le autorit\u00e0 sammarinesi rifiutarono e gli ostaggi vennero liberati.\nIl 3 settembre 1944 un tenente tedesco aveva violato la neutralit\u00e0 sammarinese appostando 4 cannoni della sua batteria vicino a Faetano. Immediatamente fu interpellato il tenente Koenig, (ufficiale ebreo, pluridecorato da G. Gozi) di collegamento tra il comando tedesco di Forl\u00ec e il governo di San Marino, ma non si riusc\u00ec a far spostare i cannoni. Allora, una delegazione si rec\u00f2 da Kesselring, capo delle truppe tedesche in Italia e ottenne lo spostamento dei cannoni in territorio italiano.\nIl 25 agosto \u00e8 partita anche l'operazione alleata \"Olive\" che cerca di ottenere la stessa cosa che ha ottenuto da Kesselring anche dal comandante alleato Harold Alexander, viene inviato Virginio Refi che era riuscito a recuperare dal generale von Graffen, comandante dell'Organizzazione del lavoro Todt di Forl\u00ec 73 sammarinesi costretti illecitamente al lavoro forzato. Nell'estate del 1944 c'erano 45.000 sfollati nella repubblica a cui si aggiungevano i 15.000 abitanti, mancava l'energia elettrica le razioni erano 50 g di pane al giorno e se ne riuscivano a sfornare 70.000 porzioni. Nella seconda decade San Marino \u00e8 attraversato da reparti tedeschi e italiani della Repubblica Sociale, gli Alleati, dopo aver vinto la seconda battaglia di Coriano, entrano nella repubblica; nel pomeriggio inoltrato del 17 settembre si combatte aspramente la battaglia di San Marino. Il 20 la Repubblica viene definitivamente occupata, per 3 mesi, dalle truppe alleate. Dopo l'occupazione il Fascio Repubblicano di San Marino viene sciolto, ponendo definitivamente termine al regime fascista."}
{"id": "740751", "revid": "1847939", "url": "https://it.wikipedia.org/wiki?curid=740751", "title": "Sportvereniging Roda Juliana Combinatie", "text": "Lo Sportvereniging Roda Juliana Combinatie Kerkrade (\"ned. Societ\u00e0 Sportive Unite Roda Juliana\"), pi\u00f9 semplicemente noto come Roda JC Kerkrade, \u00e8 una societ\u00e0 calcistica olandese con sede nella citt\u00e0 di Kerkrade. Fondato il 27 giugno 1962 dalla fusione tra la Rapid JC e il Roda Sport, dal 1973 al 2014 ha militato ininterrottamente nel campionato di vertice dei Paesi Bassi, l'Eredivisie. \nVanta nel suo palmar\u00e8s un titolo d'Olanda, vinto nel 1956 con il nome di Rapid JC, e 2 coppe nazionali (6 le finali disputate). \u00c8 l'ottava squadra d'Olanda a livello di partecipazioni al campionato di Eredivisie vantando 44 presenze, dietro Ajax, Feyenoord, PSV, Sparta Rotterdam, Twente, NAC Breda e Utrecht. \u00c8 storicamente la \"squadra dei minatori\": dieci degli undici calciatori che si aggiudicarono il titolo del 1956 svolgevano questa professione.\nDal 2010 al nome del club \u00e8 stata aggiunta la parola \"Kerkrade\" a seguito di un accordo col comune.\nStoria.\nFusioni (1955-1962).\nIl Roda JC Kerkrade nacque dalla fusione di vari club di Kerkrade. Nel 1954 l'SV Kerkrade (fondato nel 1926) e l'SV Bleijerheide (1914) si fusero per costituire il Roda Sport. Nello stesso anno il Rapid '54 (1954) e un club amatoriale, il Juliana (1910), si fusero per formare il Rapid JC. Il Rapid JC fu una delle squadre pi\u00f9 titolate dell'epoca e nel 1956 si aggiudic\u00f2 anche i play-off scudetto. Negli anni a venire la squadra si piazz\u00f2 tra i primi dieci del campionato solo in una circostanza, nel 1958-1959, quando raggiunse il secondo posto. Il Roda Sport, tuttavia, retrocesse in Tweede Divisie e vi rimase fino alla fusione con il Rapid JC, da cui ebbe origine il Roda JC.\nSalvezze in massima divisione (1963-1994).\nDopo la fusione, il club esord\u00ec in Eerste Divisie nella stagione 1962-1963, in cui retrocesse alla fine del campionato per via del 16\u00ba posto finale. Nell'annata successiva la promozione fu sfiorata: svan\u00ec nella finale degli spareggi. Nei successivi otto anni il club rimase in Tweede Divisie. Dopo il ritorno in Eerste Divisie, trascorsero due soli anni per la promozione in Eredivisie, ottenuta grazie al primo posto in classifica. \nGiunto in massima divisione, il Roda consolid\u00f2 la propria posizione nel campionato di vertice e per anni and\u00f2 varie volte vicino alla qualificazione alle coppe europee. Nel 1975, pur perdendo la finale di Coppa d'Olanda contro il (1-0 dopo i tempi supplementari), la squadra si qualific\u00f2 per la Coppa delle Coppe 1975-1976, dove fu eliminata dall' al primo turno (5-3 il risultato complessivo).\nNell stagione 1986-1987 il Roda ottenne nuovamente l'accesso agli spareggi per la qualificazione alle coppe europee, ma fu l' ad avere la meglio. Nel 1987-1988 la retrocessione in Eerste Divisie fu evitata per un soffio, grazie al 15\u00ba posto finale. Nella stessa stagione il club di Kerkrade raggiunse la finale di Coppa d'Olanda, dove si port\u00f2 per ben due volte in vantaggio contro il (vincitore quell'anno del titolo nazionale e della Coppa dei Campioni), per poi soccombere per 3-2. Dato che il PSV vinse il campionato olandese, al Roda bast\u00f2 la qualificazione alla finale di coppa per ottenere la qualificazione alla Coppa delle Coppe 1988-1989.\nLa stagione 1988-1989 si ricorda a Kerkrade per la memorabile cavalcata in Coppa delle Coppe, conclusasi ai quarti di finale contro il dopo i tiri di rigore. Negli anni successivi il club giallonero si piazz\u00f2 quinto per due volte, ma solo in un caso ottenne la qualificazione alle coppe europee. Si segnalano le annate 1990-1991, quando il Roda raggiunse la semifinale di Coppa d'Olanda, persa ai tiri di rigore contro il , e 1991-1992, quando in Coppa d'Olanda il Roda si arrese solo in finale al (3-0).\nGli anni d'oro del Roda (1994-2010).\nSotto la presidenza di Nol Hendriks, dalla met\u00e0 degli anni novanta il Roda ottenne ottimi risultati in ambito nazionale e ben figur\u00f2 nelle coppe europee. \nNel 1994-1995 si piazz\u00f2 secondo in Eredivisie, a sette punti dall' campione e a sette dal terzo. Nel 1996-1997 (finale contro l') e nel 1999-2000 (finale contro il ) vinse la Coppa d'Olanda, ottenendo la qualificazione alla Coppa delle Coppe 1997-1998 (eliminazione ai quarti di finale contro il di Francesco Guidolin, 1-9 il risultato complessivo) e alla Coppa UEFA 2000-2001. \nNella stagione 2001-2002 la squadra sfior\u00f2 l'impresa a San Siro contro il di Carlo Ancelotti. Dopo aver perso per 1-0 in casa l'andata dei quarti di finale di Coppa UEFA, vinse per 1-0 in casa dei rossoneri, portando la sfida ai supplementari e poi ai tiri di rigore. Qui passarono anche in vantaggio, ma poi persero la sfida.\nIl Roda si qualific\u00f2 per la Coppa Intertoto nel 2003-2004 e nel 2004-2005. Negli anni seguenti fu raggiunta pi\u00f9 volte la qualificazione ai play-off di Eredivisie per le coppe europee, ma senza il successo finale. Nel 2007-2008 perse la finale di Coppa d'Olanda contro il Feyenoord (2-0). Nel 2008-2009, all'ultima giornata di Eredivisie, colse una clamorosa vittoria al de Kuip contro il Feyenoord, necessaria per non retrocedere direttamente e qualificarsi per gli spareggi promozione-retrocessione, dove il Roda ebbe la meglio contro il ai tiri di rigore.\nDeclino (2010-2013).\nNella seconda met\u00e0 del primo decennio degli anni 2000 il Roda conobbe uno dei periodi pi\u00f9 cupi della sua storia. Una volta fallito il tentativo di fusione con e Fortuna Sittard (gi\u00e0 visto di cattivo occhio dalle tifoserie interessate), il club, pur operando in modo indipendente, era sull'orlo del fallimento. Allo scopo di evitare il fallimento l'allora direttore Martin van Geel ottenne dal comune di Kerkrade un prestito. Una delle condizioni che il comune di Kerkrade propose fu il cambiamento del nome della squadra che da Roda JC, mut\u00f2 in Roda JC Kerkrade. Il nuovo nome del club entr\u00f2 in uso nella stagione 2010-2011. Con questo prestito, per\u00f2 il pericolo ancora non era terminato. Il bilancio del club risult\u00f2 tuttavia all'attivo proprio grazie al prestito del comune di Kerkrade, che evit\u00f2 il fallimento del club all'ultimo momento.\nTra prima e seconda divisione (2013-oggi).\nNella stagione 2013-2014 la squadra retrocesse in seconda divisione dopo 41 nni di militanza ininterrotta in massima serie. Fatale fu il 18\u00ba posto in classifica. Immediata fu la promozione in massima divisione, ottenuta vincendo prima il secondo turno di play-off contro l' (vittoria per 1-0 in trasferta e pareggio per 2-2 in casa) e poi la finale degli spareggi promozione-retrocessione contro il (sconfitta per 1-0 in trasferta e vittoria per 2-1 in casa dopo i tempi supplementari). \nDopo due salvezze (la seconda dei quali passando per gli spareggi), nel maggio 2018 il club ha conosciuto una nuova retrocessione in seconda divisione. Classificatasi al 16\u00ba posto, la squadra ha infatti perso contro l', club di Eerste Divisie, negli spareggi promozione-retrocessione. \nIl 27 settembre 2019, nell'intervallo di Roda JC-De Graafschap, una decina di tifosi \u00e8 riuscita ad entrare nella tribuna centrale dove siede la dirigenza e ha letteralmente spinto il nuovo proprietario della societ\u00e0 Mauricio Garcia de la Vega fuori dallo stadio. La polizia \u00e8 dovuta intervenire per calmare gli animi e scortare De la Vega in un posto pi\u00f9 sicuro. \nGarcia de la Vega aveva detto in estate di avere intenzione di comprare il club e di voler coprire tutti i debiti della societ\u00e0, ma secondo i supporters del Roda non ha mantenuto le promesse. L'attuale proprietario Frits Schrouff ha dichiarato ai microfoni dei media olandesi che il messicano ha comprato come aveva detto le sue azioni in attesa dell'approvazione dei documenti da parte della KNVB per confermare il passaggio di propriet\u00e0.\nA novembre la crisi societaria si risolve grazie all'arrivo di Herman Huirne che salva il club dal fallimento rilevando l'80% delle azioni.\nStadio.\nFin dalla fondazione il Roda ha giocato nello stadio Sportpark Kaalheide, con una capacit\u00e0 di 21.500 posti. L'attuale stadio \u00e8 il Parkstad Limburg Stadion, che pu\u00f2 contenere 20.000 persone. Questo impianto \u00e8 stato aperto il 15 agosto 2000 in occasione di un match con il .\nOrganico.\nRosa 2020-2021.\n\"Rosa aggiornata all'1\u00ba febbraio 2021\"\nRosa 2019-2020.\n\"Rosa aggiornata al 14 ottobre 2019\"\nRosa 2018-2019.\n\"Rosa aggiornata al 4 settembre 2018\"\nRosa 2017-2018.\n\"Rosa aggiornata al 24 gennaio 2018\"\nRosa 2016-2017.\n\"Rosa aggiornata al 2 febbraio 2017\""}
{"id": "740752", "revid": "118834", "url": "https://it.wikipedia.org/wiki?curid=740752", "title": "Caroline Vanhove", "text": ""}
{"id": "740754", "revid": "339392", "url": "https://it.wikipedia.org/wiki?curid=740754", "title": "Roda Kerkrade", "text": ""}
{"id": "740756", "revid": "1543377", "url": "https://it.wikipedia.org/wiki?curid=740756", "title": "L'italiana in Londra", "text": "L'italiana in Londra \u00e8 un intermezzo giocoso di Domenico Cimarosa basato su libretto di Giuseppe Petrosellini.\nEbbe la sua prima al Teatro Valle di Roma il 28 dicembre 1778 e, grazie al successo ottenuto presso il pubblico romano, fu rappresentata successivamente al Teatro Carignano di Torino, al San Mois\u00e8 di Venezia, a Milano il 10 luglio 1780, nell'ambito della stagione estiva del Teatro alla Scala, al Palazzo Esterh\u00e1zy nel carnevale 1784 (sotto la direzione di Franz Joseph Haydn) e nel 1790 anche a Parigi al Teatro della Foire Saint'Germain. A Napoli nel 1794 fu ripresa dallo stesso Cimarosa con l'aggiunta di un quartetto e due arie. Nella prima messa in scena tra i cantanti che vennero impiegati troviamo i castrati Girolamo Crescentini e Giuseppe Censi e i buffi romano Francesco Bussani e napoletano Gennaro Luzio. Crescentini e Censi interpretavano, in travesti, ruoli femminili, com'era d'uso nello Stato Pontificio, dove, a causa del divieto per l'impiego delle donne in palcoscenico, si utilizzavano sempre, al loro posto, castrati.\nI notevoli consensi riportati a Roma per questo dramma giocoso furono dovuti principalmente agli ampi, lunghi ed intrigati finali che Cimarosa us\u00f2 per la prima volta in un teatro romano. Fu grazie a questo che la gloria di Cimarosa inizi\u00f2 a diffondersi al di fuori dei confini italiani.\nL'opera inizia con una graziosa e briosa sinfonia, ma non originale. Nel primo atto si osservano in particolare una graziosa aria di Livia, l'aria di Don Polidoro \"Dammi la mano, o bella\" e il vivace e fantasioso finale. Nella seconda parte dell'intermezzo \u00e8 valido il terzetto iniziale, nonch\u00e9 la piacevole cavatina di Madama Brillante \"Io voglio a Napoli con voi venire\". Di seguito spiccano l'aria drammatica di Livia, la divertente aria comica di Milord e il finale concertato composto con grande maestria.\nTrama.\nLivia, sotto lo pseudonimo di Enrichetta, dalla nativa Genova si reca a Londra in cerca dell'amato, Milord Arespingh che conobbe un paio d'anni prima, il quale ha dovuto lasciarla perch\u00e9 il padre voleva destinarlo a nozze con una nobile inglese. Nella locanda dove soggiorna, incontra Sumers, un mercante olandese, Don Polidoro, un napoletano, e l'amato Milord. L'incontro tra i due genera alcuni equivoci e tensioni: Milord non la riconosce e Livia ignora ch'egli l'ama sempre, soffre e spera di ritrovarlo: quindi ella si crede abbandonata e finge di non conoscerlo. Intanto il padre del nobile inglese, saputo che lei alloggia a Londra, ha dato ordine di arrestarla: Milord interviene, e dopo molto peripezie le nozze fra i due innamorati chiudono lietamente l'opera."}
{"id": "740757", "revid": "809148", "url": "https://it.wikipedia.org/wiki?curid=740757", "title": "Prolagus sardus", "text": "Il prolago sardo (\"Prolagus sardus\" Wagner, 1829) \u00e8 un mammifero lagomorfo estinto, appartenente alla famiglia Ochotonidae che attualmente comprende un solo genere vivente (Ochotona). Talvolta alcuni studiosi fanno ricadere il genere \"Prolagus\" nella famiglia Prolagidae.\nEsistono numerose specie appartenenti al genere \"Prolagus\", tutte vissute in Europa, Asia minore e Nord Africa a partire dal Miocene. La specie \"P. sardus\", l'ultima del suo genere, era presente in Sardegna, Corsica e isole minori a partire dal Pleistocene inferiore e si estinse molto probabilmente in epoca romana; alcuni indizi lasciano supporre per\u00f2 che potesse essere sopravvissuto in piccole isole prossime alla Sardegna (come Tavolara) fino a 300 anni fa circa, o addirittura fino alla seconda met\u00e0 dell'800. L'isola di Tavolara in particolare fu disabitata per secoli fino al 1780 circa.\nLa struttura scheletrica completa di \"Prolagus\" fu ricostruita nel 1967, grazie a numerosi ritrovamenti di ossa nella grotta di Corbeddu nei pressi di Oliena. Alcuni anni dopo, a partire da tali resti, gli stessi ricercatori, guidati dalla paleontologa statunitense Mary Dawson, furono in grado di ricostruire, con buona accuratezza, una ricostruzione in gesso di come doveva apparire l'animale in vita: esso appare molto pi\u00f9 tozzo e robusto rispetto alle specie di lagomorfi viventi, somigliante ad una sorta di via di mezzo fra un grosso coniglio selvatico ed un pica.\n\"Prolagus\" costituiva una fonte inesauribile di cibo per molteplici predatori pleistocenici, come uccelli rapaci, mustelidi ed il canide \"Cynotherium sardous\" che sembra essersi evoluto in ambiente insulare proprio per la caccia a questo lagomorfo. La presenza del \"Prolagus\" inoltre facilit\u00f2 l'insediamento delle prime comunit\u00e0 umane dell'isola.\n\"P.sardus\" si estinse a causa dell'introduzione nell'isola di nuovi predatori (cani, gatti e piccoli mustelidi) e competitori ecologici (conigli e lepri). Non \u00e8 da escludere anche la trasmissione di agenti patogeni da parte dei conigli e delle lepri introdotte in Sardegna e Corsica dai Romani.."}
{"id": "740758", "revid": "36426", "url": "https://it.wikipedia.org/wiki?curid=740758", "title": "Vescovo di Policastro", "text": ""}
{"id": "740760", "revid": "559393", "url": "https://it.wikipedia.org/wiki?curid=740760", "title": "Cornelia Funke", "text": "Si \u00e8 fatta conoscere nel mondo grazie al libro \"Il re dei ladri\", da cui \u00e8 tratto l'omonimo film, e con la \"Trilogia del mondo d'inchiostro\" (\"Cuore d'inchiostro\", da cui \u00e8 tratto il film \"Inkheart\", \"Veleno d'inchiostro\" e \"Alba d'inchiostro\"). Attualmente sta lavorando alla serie \"Il Mondo Oltre lo Specchio\", aperta con \"Reckless - Lo specchio dei mondi \"e seguita da \"Fearless - Il mondo oltre lo specchio \"e \"Heartless - Il nemico immortale\" e che proseguir\u00e0 con altri due libri.\nIl suo lavoro spazia principalmente nei generi fantasy e avventura.\nBiografia.\nCornelia Funke \u00e8 nata nel 1958 nella citt\u00e0 tedesca di Dorsten. Da bambina voleva diventare astronauta oppure pilota, successivamente per\u00f2 ha deciso di studiare pedagogia all'Universit\u00e0 di Amburgo. Dopo aver finito gli studi, ha lavorato per tre anni con bambini socialmente svantaggiati. Per un periodo illustr\u00f2 libri, ma inizi\u00f2 ben presto a scrivere le sue storie.\nTra la fine degli anni ottanta e gli anni novanta si impose in Germania con due serie per bambini, intitolate \"Gespensterj\u00e4ger\" e \"Wilde H\u00fchner\". Ottenne grande successo con i libri \"Il cavaliere dei draghi\" (1996), ed \"Il re dei ladri\" (2000, tradotto in italiano nel 2004). Il romanzo che l'ha lanciata \u00e8 stato per\u00f2 \"Cuore d'inchiostro\", che ha vinto il premio \"BookSense Book of the Year Children's Literature\" nel 2003. \"Cuore d'inchiostro\" \u00e8 la prima parte di una trilogia che continua con \"Veleno d'inchiostro\" (2005), anche questo vincitore del premio \"BookSense Book of the Year Children's Literature\".\nI suoi libri hanno ottenuto un tale successo che nel 2005 il Time l'ha inserita nella classifica dei \"100 artisti pi\u00f9 influenti del mondo\", definendola \u201cla J. K. Rowling tedesca\u201d. Nel 2010 ha pubblicato \"Reckless\".\nCornelia Funke ha sposato il tipografo Rolf Funke nel 1981, morto di cancro nel 2006. Hanno avuto due figli, nel 1989 Anna e nel 1994 Ben. Hanno vissuto ad Amburgo fino a maggio 2005, quando si sono trasferiti a Los Angeles. Nel libro Mondo d'inchiostro si pu\u00f2 leggere nei ringraziamenti:\nDita di Polvere, personaggio del Mondo d'inchiostro, \u00e8 quindi la trasposizione fantastica del reale marito della Funke.\nMolto amica dell'attore Brendan Fraser, gli ha dedicato il libro \"Veleno d'inchiostro\" (2009).\nPremi e riconoscimenti.\nCornelia Funke \u00e8 stata inoltre votata nella lista delle 100 persone pi\u00f9 influenti del 2005 dal \"Time\" e nel 2006, ha vinto la Sakura Medal, assegnatale dalla \"International Students of Japan\" per il suo libro \"Il cavaliere dei draghi\".\nOpere.\n\"Il Mondo Oltre lo Specchio\" (\"Reckless\") - In UK: \"MirrorWorld\".\nSerie nata con la collaborazione di Lionel Wigram.\nI libri italiani sono tradotti dalla versione britannica, pertanto viene erroneamente segnato come \"Titolo dell'opera originale\" il titolo inglese."}
{"id": "740761", "revid": "1442080", "url": "https://it.wikipedia.org/wiki?curid=740761", "title": "Anfilogino Guarisi", "text": "Campione del Mondo con la Nazionale italiana nel 1934.\nCarriera.\nClub.\nGli inizi.\nNato da genitori italiani emigrati a San Paolo, gioca nel Corinthians prima di approdare alla Lazio nel 1931 in piena maturit\u00e0 atletica e dopo aver gi\u00e0 debuttato nella selezione verdeoro.\nGli anni alla Lazio.\nFece il suo esordio con la Lazio il 20 settembre 1931 nella trasferta in casa del persa per 1-3. \nAnche lo staff della Nazionale italiana, che si stava preparando ai Campionati del Mondo che si dovevano tenere in Italia nel 1934, gli mise gli occhi addosso. Il selezionatore Vittorio Pozzo lo fece giocare per la prima volta con la maglia azzurra il 14 febbraio 1932 in occasione di un'agevole vittoria con la per 3-0.\nQuando, all'inizio della stagione 1934-35, approda alla corte biancoceleste il compagno di nazionale Ferraris IV, uomo dalla spiccata personalit\u00e0, Guarisi decide di cedergli la fascia di capitano.\nGiocando con la maglia della Lazio, \"Fil\u00f2\" ha collezionato 137 partite totali (di cui 3 in Coppa Italia) e 43 gol.\nNazionale.\nHa giocato con la \"Sele\u00e7\u00e3o\" a met\u00e0 degli anni venti collezionando 4 presenze ed una rete.\nHa quindi cominciato a giocare per l'Italia, e fu schierato nell'unica partita di qualificazione ai Mondiali 1934 giocata dagli \"Azzurri\" Italia-, disputata a Milano il 25 febbraio 1934 e vinta per 4 a 0, grazie anche ad un suo gol.\nDurante la disputa del girone finale Pozzo lo schier\u00f2 solo contro gli statunitensi: tale presenza gli valse il titolo di campione mondiale.\nIn totale Anfilogino Guarisi gioc\u00f2 6 partite con la Nazionale italiana \"A\" e 2 con la \"B\"."}
{"id": "740768", "revid": "1305772", "url": "https://it.wikipedia.org/wiki?curid=740768", "title": "Laure Junot d'Abrant\u00e8s", "text": "Biografia.\nEra figlia di M. de Permon, ex-amministratore in Corsica, e di Mademoiselle Panoria Comn\u00e8ne, sorella di D\u00e9m\u00e9trius Comn\u00e8ne, discendente di imperatori bizantini: i Comneni erano infatti l'ultima dinastia greca dell'Impero di Trebisonda.\nLaure d'Abrant\u00e8s raccont\u00f2 nelle sue \"M\u00e9moires\" che il giovane Napoleone Bonaparte aveva chiesto sua madre in sposa dopo che questa era diventata vedova. \u00c8 certo che Napoleone frequent\u00f2 molto la sua famiglia dopo che essa si stabil\u00ec, in seguito a varie vicissitudini, a Parigi dopo la caduta dei giacobini il 9 termidoro dell'anno II.\nAndata in sposa al generale Junot all'inizio del Consolato, entr\u00f2 presto nell'animata vita parigina, dove la sua bellezza, il suo spirito caustico e la sua stravaganza non tardarono a farla notare. Il primo Console la soprannomin\u00f2 \u00abpiccola peste\u00bb, ma trattava lei e Junot con la pi\u00f9 grande generosit\u00e0, fatto che non le imped\u00ec di profondersi in sarcasmo e calunnie nei suoi confronti nelle \"M\u00e9moires\". Fece sfoggio, durante la missione diplomatica di suo marito a Lisbona, di una tale prodigalit\u00e0 che quest'ultimo si ritrov\u00f2, al suo ritorno a Parigi nel 1806, carico di debiti, tanto che i suoi intrighi non riuscirono a rimediare alla situazione. Lei lo raggiunse nuovamente a Lisbona dopo la sua entrata vittoriosa nella citt\u00e0 alla fine del 1807, ma anche le elargizioni e il bottino guadagnato a Lisbona non soddisfecero le sue esigenze. Accompagn\u00f2 Junot per parte della guerra di Spagna.\nDi ritorno in Francia, la vivacit\u00e0 delle sue osservazioni e la ricezione di invitati sgraditi all'Imperatore suscitano il disappunto di quest'ultimo. L'aggravamento dei problemi mentali di Junot la minacci\u00f2 di rovina, il che spiegherebbe il suo coinvolgimento negli intrighi che miravano a restaurare i Borboni al trono nel 1814. Non si schier\u00f2 con Napoleone durante i Cento Giorni.\nDopo il 1815, trascorse la maggior parte del suo tempo a Roma, nel mondo artistico da lei animato con la vivacit\u00e0 della sua conversazione. Spirituali ma alquanto vendicative, le \"M\u00e9moires historiques sur Napol\u00e9on Ier, la R\u00e9volution, le Directoire, l'Empire et la Restauration\" da lei pubblicate a Parigi nel 1831-35 in 18 volumi, furono ristampate innumerevoli volte.\nLe pi\u00f9 memorabili tra le altre sue opere sono:"}
{"id": "740770", "revid": "1808816", "url": "https://it.wikipedia.org/wiki?curid=740770", "title": "Raccordo autostradale 16", "text": "Il raccordo autostradale 16 Cimpello-Pian di Pan (RA 16), gi\u00e0 \"nuova strada ANAS 14 Cimpello (A28-SS 13) (NSA 14, R 10\"\", R 54\"\")\", \u00e8 una brevissima strada extraurbana principale che collega l'uscita Cimpello dell'autostrada A28 alla strada statale 13 Pontebbana in localit\u00e0 Pian di Pan, per uno sviluppo di 3 chilometri e 754 metri. In alcune mappe, \u00e8 segnalato come via Pontebbana. \u00c8 gestito dalla Friuli Venezia Giulia Strade S.p.A..\nSi presenta come una strada a carreggiate separate, ciascuna con due corsie, senza corsia di emergenza. A dispetto della denominazione, non \u00e8 pi\u00f9 classificato come autostrada. Per il gestore il RA 16 \u00e8 classificato come strada extraurbana principale e infatti sono presenti i segnali di inizio e fine strada extraurbana principale. Fino al 2008 era classificato come autostrada e aveva pertanto la segnaletica verde essendo un raccordo autostradale come da decreto ministeriale del 14 febbraio 1984.\nLa dicitura \"RA 16\" compare nella segnaletica progressiva chilometrica e nei segnali di identificazione dei cavalcavia, prima del 2008 era presente, oltre alla progressiva chilometrica la prossima destinazione raggiunta a differenza di quanto prevedono le convenzioni sulle progressive chilometriche erano presenti al km 1 e al km 2 i cartelli: Innesto SS13 ed Innesto A28.\nIl limite \u00e8 comunque di 90 km/h nel tratto dall'innesto con la A28 e l'uscita Fiume Veneto, 70km/h da Fiume Veneto all'inizio della SR 177.\nOltre l'intersezione con la SS 13, prosegue come strada a scorrimento veloce a carreggiata unica, perdendo inoltre la denominazione RA 16, per altri 27 chilometri in direzione di Sequals. Questo tratto era gestito dall'ANAS che non vi aveva assegnato alcuna numerazione ufficiale (nei protocolli dell'ente era indicata come NSA 177). Dal 1\u00ba gennaio 2008 \u00e8 passato in gestione alla Regione Friuli-Venezia Giulia che opera tramite la Friuli Venezia Giulia Strade S.p.A., la quale ha rinominato la NSA 177 in SR 177.\nStoria.\nInizialmente per connettere la A4 a Pordenone era stato previsto il raddoppio della SS 251, pochi anni dopo, invece, \u00e8 stato optato per costruire una nuova autostrada al posto del raddoppio della SS 251. La nuova autostrada, completata nel 1974 era gratuita e finiva a Pordenone Sud, nell'incrocio con la SS 251 (Via Nuova di Corva).\nNegli anni 80 iniziano i lavori per la costruzione della variante al tratto Pordenone Sud - SS 13 della SS 251, in particolare viene costruito il raccordo autostradale Cimpello - Pian del Pan, per completare il raccordo viene modificata l'uscita della A28 a Cimpello che originariamente dava sulla SP 60 con una intersezione a semi-quadrifoglio, con l'attuale intersezione.\nA seguito della convenzione ANAS - FVG del 1987, nel 1988 iniziano i lavori per la costruzione del prolungamento del RA 16, nel tratto Pian del Pan - Sequals, affidata ad una ATI composta da Bonifica Spa, i lavori si sono subito fermati a seguito di un rilievo della Corte dei Conti, i lavori ripresero dopo il 1993 e la strada venne inaugurata nel 1998, l'intersezione con la SS 13, viene completata, numerosi anni dopo, dopo numerose modifiche, il sottopasso della SS 13, la viabilit\u00e0 di accesso alle aree commerciali e la creazione delle complanari della SS 13 nel tratto tra il ponte della Meduna e la rotatoria, finito nel 2010, viene anche modificata la viabilit\u00e0 tra l'uscita Fiume Veneto e l'uscita SS13 riducendo da 2 ad una corsia il suddetto tratto, a seguito dell'aumento di traffico e della pericolosit\u00e0 del tratto in seguito all'apertura di un nuovo parco commerciale.\nA seguito del passaggio di competenza da ANAS a FVG strade nel 2008 vengono cambiate le segnaletiche, ed il raccordo non presenta pi\u00f9 una segnaletica verde essendo un raccordo autostradale come da decreto ministeriale del 14 febbraio 1984., ma una segnaletica blu. In uscita dalla A28 provenendo da Portogruaro \u00e8 possibile notare alcuni cartelli ancora Verdi.\nPercorso.\nTutta la tratta \u00e8 priva di intersezioni a raso e passi carrai, \u00e8 vietato effettuare la svolta a sinistra. Date le sue caratteristiche vicine a quelle autostradali e il fatto che il tratto dalla SS13 a Sequals non \u00e8 vietato n\u00e9 ai Cicli n\u00e9 ai motocicli di piccola cilindrata, rendono la strada una delle pi\u00f9 pericolose del Friuli Venezia Giulia.\nLavori per il collegamento A28-A23.\nIl progetto originario prevedeva che questo RA 16 fosse parte di una nuova autostrada, lunga 58\u00a0km, che partisse dallo svincolo di Cimpello dell'A28, passasse per Sequals e si congiungesse all'A23 nei pressi di Gemona del Friuli. A testimonianza di ci\u00f2 nelle mappe stradali negli autogrill della societ\u00e0 Autovie Venete questa autostrada \u00e8 segnalata come \"in costruzione\".\nLa Regione Friuli-Venezia Giulia a luglio 2009 ha ripreso l'idea di questo progetto, che dovr\u00e0 essere realizzato in finanza di progetto dalle societ\u00e0 Autovie Venete, Impregilo e Rizzani de Eccher. Non sar\u00e0 un'autostrada, ma una strada extraurbana principale. Il costo previsto \u00e8 di \u20ac 800 milioni, a carico dei privati, in cambio della concessione e dell'esazione dei pedaggi per 55 anni ai privati stessi e il bando di gara \u00e8 stato pubblicato nell'agosto del 2010. Uno studio di fattibilit\u00e0, comprendente un progetto, \u00e8 stato presentato nell'estate 2009 dai gruppi \"Idroesse Infrastrutture SpA\", \"Zollet Ingegneria srl\" e \"Studio ing. De Beaumont-Ingegneria dei trasporti srl\".\nLa superstrada sfrutter\u00e0 dall'A28 nei pressi di Cimpello a Sequals l'esistente RA 16 e la SR 177 (che sar\u00e0 riqualificata) mentre da Sequals all'A23 nei pressi di Gemona del Friuli verr\u00e0 costruito un nuovo tracciato.\nDurante la campagna elettorale del 2018 della Regione Friuli Venezia Giulia, \u00e8 stato proposto un raccordo \"basso\" fra Destra e Sinistra tagliamento, per completare l'anello Pedemontano Veneto (attualmente composto da A23, A28, A27, SPV, A31) attraverso una bretella A28/A23 che collega Udine a Pordenone (Cimpello), al posto della Cimpello-Sequals-Gemona, ritenuta meno utile all'economia friulana."}
{"id": "740771", "revid": "767487", "url": "https://it.wikipedia.org/wiki?curid=740771", "title": "Cumandini", "text": "I cumandini (in russo \u043a\u0443\u043c\u0430\u043d\u0434\u0438\u043d\u0446\u044b) sono un gruppo etnico della Russia.\nVivono nella Repubblica dell'Altaj (soprattutto nel Territorio dell'Altaj) e nell'Oblast' di Kemerovo (Siberia meridionale).\nSecondo il censimento del 2002, vi erano 3.114 cumandini in Russia. La lingua ha origine turche ed \u00e8 correlata alla lingua uigura."}
{"id": "740772", "revid": "46931", "url": "https://it.wikipedia.org/wiki?curid=740772", "title": "Kumandini", "text": ""}
{"id": "740774", "revid": "968255", "url": "https://it.wikipedia.org/wiki?curid=740774", "title": "Storia dei preti uccisi dai partigiani", "text": "Il libro Storia dei preti uccisi dai partigiani \u00e8 una ricostruzione di 129 omicidi avvenuti tra il 1944 e il 1947 e che si possono storicamente inquadrare nella cosiddetta strage dei preti.\nL'autore Roberto Beretta \u00e8 un giornalista di Avvenire specializzato in temi religiosi; in questo libro riprende e amplia una lunga serie di articoli da lui pubblicati sul quotidiano.\nSecondo i documenti e le testimonianze trovate dall'autore nel periodo indicato furono uccisi, prevalentemente in Istria, in Emilia e Romagna, 129 sacerdoti da parte di estremisti comunisti a seguito degli eccessi ideologici della Resistenza. Solo una ristretta minoranza erano simpatizzanti del regime fascista, pertanto l'autore ritiene che i motivi per cui furono ammazzati fossero altri.\nL'autore si domanda se queste uccisioni fossero state - in tutto o in parte - frutto di un disegno ordinato. Vengono peraltro ricondotte ai veri colpevoli alcune uccisioni di sacerdoti (al di fuori dei 129 suddetti) finora attribuite ai partigiani. In effetti, secondo Ulderico Munzi \"il titolo trae in inganno perch\u00e9 ci sono anche le vicende telegrafiche di preti uccisi dai tedeschi e dai fascisti... Ma il titolo con il \u00abpartigiano massacratore\u00bb fa vendere qualche copia in pi\u00f9.\"\nLa strage e i tentativi di far luce.\nLa zona d'Italia dove le vittime furono pi\u00f9 numerose fu denominata \"Il triangolo della morte\", con vertici a Bologna, Modena e Reggio Emilia.\n\u00c8 del 1976, in anni ormai lontani dai fatti, una ricerca di don Mino Martelli, pubblicata col titolo: \"Una guerra e due resistenze\", Edizioni Paoline 1976.\nIl libro \u00e8 anche un atto d'accusa nei confronti dei molti responsabili del lungo silenzio su questi fatti."}
{"id": "740776", "revid": "2224701", "url": "https://it.wikipedia.org/wiki?curid=740776", "title": "Strada statale 148 Pontina", "text": "La strada statale Pontina (SS 148), in precedenza strada regionale 148 Pontina (SR 148), \u00e8 una strada statale che collega Roma a Terracina (LT), passando per Latina e per le localit\u00e0 di Pomezia, Ardea in provincia di Roma e per Aprilia, Pontinia e Sabaudia in provincia di Latina.\nStoria.\nRicalcata sul tracciato dell'antica via Pontina o via Severiana, la tratta settentrionale, tra Roma e Borgo Piave (LT), fu costruita negli anni quaranta ed inaugurata nel 1950.\nLa tratta meridionale, tra Borgo Piave e Terracina, fu costruita tra gli anni sessanta e settanta col nome di \"via Mediana\", integrando ed ampliando preesistente viabilit\u00e0, tra la quale in particolare buona parte della strada di bonifica denominata \"via Lunga\" costruita negli anni trenta per la bonifica dell'Agro Pontino.\nLa strada statale 148, in origine denominata \"Latina\", venne istituita nel 1950. L'anno successivo la sua denominazione venne mutata in \"Pontina\".\nLa strada \u00e8 stata successivamente rettificata e ampliata; sussistono peraltro alcuni tratti del vecchio tracciato, denominato via Pontina vecchia, utilizzati dalla viabilit\u00e0 locale.\nIl decreto legislativo 31 marzo 1998, n. 112, ed in particolare gli artt.99 e 101, ha assegnato la gestione della strada, con decorrenza 1\u00ba febbraio 2002, alla Regione Lazio, che poi ha devoluto le competenze alle province di Roma e Latina per le tratte di competenza; dal 5 marzo 2007 la gestione \u00e8 stata affidata ad ASTRAL; dal 21 gennaio 2019 la gestione \u00e8 tornata in capo a ANAS.\nCaratteristiche.\nHa inizio a Roma nel quartiere EUR ed \u00e8 una superstrada ad intensa percorrenza. Serve l'antica citt\u00e0 di Ardea e attraversa alcune localit\u00e0 edificate negli anni trenta oggi importanti e popolosi centri urbani come Pomezia, Aprilia, Latina ma anche diverse localit\u00e0 come: Campoverde, Borgo Montello, Prato Cesarino-Cisterna di Latina, Borgo Piave, Borgo Isonzo, Borgo San Donato, parco nazionale del Circeo. Termina a Terracina dove si incontra con la SS7.\nAll'inizio del XXI secolo la Pontina \u00e8 stata declassata da strada extraurbana principale a strada extraurbana secondaria, perch\u00e9 molte uscite sono state ritenute poco sicure; inoltre il limite di velocit\u00e0 \u00e8 stato abbassato da 110 a 90\u00a0km/h nel tratto compreso tra Pomezia e Latina nord.\nCon ordinanza ASTRAL n.2 del 28/02/2014 sul tratto tra Spinaceto e Pomezia il limite \u00e8 stato ulteriormente abbassato a 70\u00a0km/h data la sua pericolosit\u00e0. Nell'ultimo periodo il tratto tra Latina e Terracina \u00e8 stato dotato di uno spartitraffico pi\u00f9 largo a scapito delle corsie.\nL'ANAS, di nuovo gestore della strada dal 2019, ha avviato un piano di riqualificazione: i primi interventi sono stati orientati al ripristino della pavimentazione nei tratti pi\u00f9 usurati.\nPercorso.\nLa strada ha origine a Roma dal piazzale Venticinque Marzo 1957, punto di congiunzione tra viale dell'Oceano Atlantico e viale dell'Oceano Pacifico. Per i primi 800 metri si sovrappone alla via Cristoforo Colombo, che si distacca poi verso ovest. Dopo il sottopasso del Grande Raccordo Anulare (uscita 26) la strada si innesta su un cavalcavia che sovrasta via Tumiati ed \u00e8 affiancata da entrambi i lati da carreggiate riservate al traffico locale. In loco si trova l'uscita per Mostacciano-Spinaceto nord, che si collega con via Caduti della Resistenza tramite la carreggiata laterale. Sempre tramite quest'ultima ma in direzione Roma, v'\u00e8 il collegamento con via di Vallerano accessibile dall'uscita Tor de' Cenci-Spinaceto sud. Andando verso sud vi sono nell'ordine l'uscita denominata Torvaianica-Pratica di Mare, localit\u00e0 nota per l'aeroporto militare, quindi via Laurentina-via di Trigoria e Castel Romano dove \u00e8 presente un importante polo industriale e turistico-ricreativo, tra cui una cittadella dello shopping e un parco divertimenti ad ambientazione cinematografica: Cinecitt\u00e0 World. In questo tratto la carreggiata verso Latina \u00e8 fiancheggiata da pini sui due lati, a testimonianza del fatto che si tratta del tracciato originario della strada.\nSuccessivamente si entra nel comune di Pomezia dove la SS 148 viene affiancata da carreggiate laterali. Quella verso Roma \u00e8 un tratto della Pontina vecchia. Nel territorio di Pomezia sono presenti quattro uscite: via Monte d'oro-via Vaccareccia, via Naro-Zona industriale-Pomezia nord, Pomezia centro- SP 101 Albano-Torvajanica e Pomezia sud-via dei Castelli Romani- via della Maggiona. Successivamente vi sono le seguenti uscite: Ardea-via Laurentina, Ardea-via Strampelli, Ardea-via Ardeatina- Casalazzara, via Apriliana, via del Tufetto (che incrocia la ex strada statale 207 Nettunense a Campoleone), via Fossignano-via Vallelata.\nGiunti in provincia di Latina nel comune di Aprilia le uscite sono via delle Valli-via della Riserva Nuova-Centro commerciale Aprilia 2, Aprilia centro-Anzio-Nettuno ex strada statale 207 Nettunense, Aprilia-via del Commercio-via Mascagni, Aprilia-viale Europa, via di Guardapasso, via Selciatella-via del Genio Civile-Campo di Carne, Campoverde-Velletri-Nettuno. Taglia la parte meridionale del comune di Cisterna di Latina con le uscite via Le Ferriere, via del Cavaliere, Borgo Montello, via Conca-via del Valloncello, via Prato Cesarino, Prampolini-Acqua Bianca.\nAll'altezza della localit\u00e0 Borgo Piave la strada si divide in due carreggiate: quella verso sinistra sbocca all'interno di Borgo Piave e confluisce in una rotatoria in direzione del centro di Latina, quella a destra si dirige verso Terracina, perdendo le caratteristiche di super-strada e proseguendo con unica carreggiata salvo brevi tratti (es. Latina - Borgo Isonzo)."}
{"id": "740777", "revid": "1543377", "url": "https://it.wikipedia.org/wiki?curid=740777", "title": "Niten Ryu", "text": "Niten Ryu, o pi\u00f9 precisamente Niten Ichiryu, \u00e8 una dottrina strategica sviluppata da Miyamoto Musashi, celebre samurai vissuto dal 1584 al 1645, ed \u00e8 esposta nel celebre \"Gorin no Sh\u00f2\", Il libro dei cinque anelli, scritto dallo stesso Musashi. Vuol dire letteralmente \"Due cieli: una scuola\".\nIn realt\u00e0, con Niten Ichiryu si intende la componente esoterica di tale disciplina, che fa complemento alla dottrina esoterica comunemente detta \"Due spade: una scuola\". In questa voce utilizzeremo per comodit\u00e0 solo la dicitura Niten Ichiryu.\nNella sua componente pi\u00f9 esoterica, il Niten comprende una trattazione delle varie armi e del loro utilizzo e un'esposizione della varie posture del corpo e dei vari modi di colpire l'avversario. Musashi non espone mai la propria dottrina in maniera esplicita: pure nelle sezioni pi\u00f9 \"tecniche\" l'importanza del non-detto travalica quella dell'esposizione formale. D'altra parte lo stesso autore del Gorin no Sho afferma di non aver mai avuto un maestro, e il vero stratega deve apprendere da solo i fondamenti della strategia, attraverso poche fondamentali linee guida.\nUno dei concetti fondamentali del Niten \u00e8 l'uso delle due spade. All'epoca dei samurai un guerriero (\"bushi\") aveva due spade alla cintura: la \"katana\" (spada lunga) e la \"wakizashi\" o \"tanto\" (spada corta). Morire con una di queste armi ancora nel fodero significava non aver fatto tutto il possibile per vincere. Questo \u00e8 ovviamente contrario all'etica del samurai: nel Niten si raccomanda dunque di imparare ad utilizzare tutte e due le spade in combattimento.\nAltro importante concetto \u00e8 il non fare affidamento solo sull'equipaggiamento. Certe scuole di scherma dell'epoca insegnavano l'utilizzo di un particolare tipo di arma, magari una spada pi\u00f9 lunga del normale, e come trarre vantaggio da queste. Un vero stratega, ammonisce Musashi, conosce pregi e difetti di ogni singola arma, ma non si limita ad usarne solo una: una spada lunga ad esempio pu\u00f2 essere inutile negli spazi stretti. L'eccessiva specializzazione porta all'estinzione, e l'eccessiva fiducia nel mezzo porta alla sconfitta.\nPer quanto riguarda la parte \"tecnica\", il Niten considera le posizioni di guardia basilari, assumendo la guardia classica (\"chudan\") come centro dell'azione. Raccomanda altres\u00ec di non affidarsi solo a questo: le varie posizioni del corpo devono rispondere alle necessit\u00e0 del momento, cos\u00ec come non esiste un solo modo di muovere i piedi o di portare un fendente.\nAnche per quanto riguarda i fendenti, Musashi resta sul vago: la spada si impugna (come nel kend\u014d) con una presa forte delle ultime due dita di ogni mano. Nel portare un fendente l'unica preoccupazione deve essere: tagliare il nemico. Il Niten tratta in maniera abbastanza \"fumosa\" vari tipi di colpi e fendenti, senza mai curarsi di spiegare la tecnica del colpo nel dettaglio, Musashi preferisce focalizzare l'attenzione sulla percezione mentale di ogni colpo. Quindi si avr\u00e0 il \"fendente che va proprio a segno\", il \"fendente fuoco e pietre\", il fendente \"foglie rosse\", ecc...\nPi\u00f9 della tecnica in s\u00e9, traspare nel Niten una caratteristica fondamentale: il colpo, quale che esso sia, deve essere scagliato in una sola unit\u00e0 di tempo, e deve andare a segno nella propria mente, prima che nell'avversario. Il ritmo dei fendenti e delle parate \u00e8 importante: chi non conosce il ritmo di un duello, chi non sa colpire nell'unit\u00e0 di tempo giusta, anche se in possesso di grande forza ed impareggiabile tecnica verr\u00e0 sconfitto.\nIn effetti, pi\u00f9 che una scuola di scherma, il Niten Ichiryu \u00e8 una dottrina filosofica: essere sempre pronti a cambiare ed adattarsi, come l'acqua si adatta al contenitore. Lo stratega non \u00e8 solo colui che impone il proprio metodo e il proprio ritmo al duello, ma anche e soprattutto chi sa leggere la situazione, valutare velocemente i punti di forza e debolezza, cambiare la situazione in proprio favore e -fondamentale- vincere.\nAddentrandosi attraverso il Gorin no Sho nella dottrina del Niten si scopre il fondamento della scuola: il \"vuoto\".\nSia la postura, che la camminata, che il colpire con un fendente devono sottostare alla regola del vuoto. Colpire, s\u00ec, ma senza l'intenzione di colpire. Colpire con la mente vuota.\nIl concetto di vuoto nel Niten, ma anche nelle altre discipline orientali, \u00e8 molto diverso da quello occidentale. Il vuoto \u00e8 l'assenza di forma, di intenzione, di evidenza. Colpire senza l'intenzione, avere una posizione non evidente, una forma-senza forma, questo \u00e8 il fondamento del Niten Ichiryu.\nSolo attraverso la mente vuota, avverte Musashi, \u00e8 possibile trovare la Via."}
{"id": "740778", "revid": "6923", "url": "https://it.wikipedia.org/wiki?curid=740778", "title": "Dargin", "text": "I dargin (o darguini, in lingua dargwa: \u0434\u0430\u0440\u0433\u0430\u043d\u0442\u0438 \"darganti\") sono un gruppo etnico della Russia.\nSono originari del Caucaso e vivono principalmente nella repubblica autonoma del Daghestan, nella federazione Russa. Parlano le lingue dargin, di cui la lingua dargwa \u00e8 la lingua principale"}
{"id": "740780", "revid": "46931", "url": "https://it.wikipedia.org/wiki?curid=740780", "title": "Darguini", "text": ""}
{"id": "740783", "revid": "2127271", "url": "https://it.wikipedia.org/wiki?curid=740783", "title": "Hellmut Krug", "text": "Biografia.\nDebutt\u00f2 nella Bundesliga tedesca all'et\u00e0 di 30 anni nel 1986, e nel 1991 venne promosso arbitro internazionale. In carriera \u00e8 riuscito a dirigere in tutte le principali manifestazioni calcistiche, fatta eccezione per le Olimpiadi, conquistando un palmar\u00e8s di tutto rispetto.\nDopo essere stato impiegato nei mondiali under 20 del 1993 in Australia, nel 1994 venne selezionato per il Campionato mondiale di calcio 1994, dove diresse due gare tra cui Italia-Norvegia, durante la quale espulse il portiere italiano Gianluca Pagliuca per fallo di mani fuori area su un giocatore lanciato a rete, costringendo il tecnico azzurro Arrigo Sacchi alla discussa sostituzione di Roberto Baggio per far posto al portiere di riserva Luca Marchegiani. Nel 1995 arbitr\u00f2 la finale di Supercoppa europea tra Milan ed Arsenal, mentre nel 1996 venne designato per i campionati europei di calcio dove fu protagonista di due incontri: Romania-Francia e il quarto di finale Repubblica Ceca-Portogallo.\nNel 1998 diresse la finale della Coppa dei Campioni Juventus-, disputatasi ad Amsterdam, mentre nel 1999 fu l'arbitro della finale della Coppa Intercontinentale Manchester United-Palmeiras. Nel 2001 prese parte al torneo FIFA Confederations Cup in Corea del Sud e Giappone, concludendo poi la carriera internazionale per raggiunti limiti d'et\u00e0, dirigendo l'incontro di Coppa dei Campioni Liverpool-Barcellona. Per ben quattro volte \u00e8 eletto miglior arbitro di Germania (relativamente ai campionati 1993-1994, 1998-1999, 2001-2002 e 2002-2003) Nel luglio 2007, dopo i dissidi con il capo degli arbitri tedeschi Volker Roth, decise di dimettersi da ogni incarico manageriale ricoperto all'interno della Federazione calcistica tedesca."}
{"id": "740788", "revid": "499020", "url": "https://it.wikipedia.org/wiki?curid=740788", "title": "Roncaglia", "text": "Roncaglia (\"Runc\u00e4ia\" in dialetto piacentino) \u00e8 una frazione del comune italiano di Piacenza.\nLa notoriet\u00e0 della frazione \u00e8 dovuta al fatto che durante il Medioevo fu sede di due importanti diete imperiali convocate da Federico I Barbarossa (vedi dieta di Roncaglia). Tuttavia, secondo alcuni studi, le diete non si sarebbero tenute nei pressi della frazione di Roncaglia, ma in una zona ad ovest della citt\u00e0, lungo entrambe le sponde del fiume Po, in quello che sarebbe diventato, successivamente, il territorio dei comuni di Calendasco e Somaglia.\nGeografia fisica.\nRoncaglia si trova in territorio pianeggiante, ad un'altitudine di , tra il corso del fiume Po e la sponda sinistra del torrente Nure, a monte della sua foce, circa a est di Piacenza, lungo la strada che collega Piacenza a Cremona.\nOrigini del nome.\nSecondo alcune fonti il toponimo Roncaglia deriverebbe dal nome \"Viruncalia\", mentre secondo altre esso potrebbe discendere dal termine celtico \"rum\" che significa collina, oppure, pi\u00f9 probabilmente, dal termine latino \"runcalis\" che significa luogo umido e che potrebbe spiegarsi con la vicinanza con il corso del fiume Po.\nStoria.\nNella zona di Roncaglia, situata in territorio pianeggiante nelle vicinanze della citt\u00e0 di Piacenza, la quale, tuttavia, secondo alcuni studi, non andrebbe identificata con la frazione, ma si troverebbe a ovest della citt\u00e0, in un territorio a cavallo del corso del fiume Po compreso tra i comuni di Calendasco e Somaglia, iniziarono a tenersi delle diete imperiali a partire dall'XI secolo quando nel 1016 Enrico II il Santo scelse la localit\u00e0 per tenervi un \"colloquium\" con i magnati del regno. In seguito, la stessa sede fu scelta pi\u00f9 volte come sede per atti ufficiali da parte di imperatori e loro delegati: da Enrico III il Nero nel 1047 e nel 1055, dai vicari imperiali nel 1068 e nel 1075, da Enrico V di Franconia nel 1110 e da Lotario II di Supplimburgo nel 1132 e nel 1136.\nNel 1154 si tenne a Roncaglia una dieta convocata da parte dell'imperatore Federico Barbarossa, disceso in Italia alla testa di un esercito dopo essersi accordato con papa Eugenio III. Nell'occasione il sovrano eman\u00f2 un editto che prevedeva che i comuni restituissero all'imperatore i diritti regi che avevano fatto propri nel corso della prima parte del XII secolo; da quel momento in poi, i comuni avrebbero dovuto rispondere a funzionari la cui nomina era prerogativa imperiale. In questa occasione parteciparono all'assise anche i consoli di diverse citt\u00e0 tra cui Lodi, Pavia e Como che esposero le loro ragioni nei confronti della citt\u00e0 di Milano.\nL'11 novembre 1158 Federico tenne una seconda dieta a Roncaglia, divenuta, in seguito, molto pi\u00f9 famosa della precedente conosciuta per antonomasia come la \"dieta di Roncaglia\". Parteciparono alla seduta alcuni vescovi e feudatari tedeschi, le milizie imperiali, i principali feudatari italiani, una commissione di dottori della scuola giuridica di Bologna, nonch\u00e9 i consoli e i giudici provenienti dai comuni. In questa occasione l'imperatore tenne una serie di incontri preliminari sulla sponda sinistra del fiume Po, per, poi, spostarsi sulla riva opposta dove rivendic\u00f2 le regalie, competenze imperiali in termini fiscali e giurisdizionali, tra cui la necessit\u00e0 dell'investitura imperiale e di un giuramento nei suoi confronti per ottenere la nomina a magistrato, anche nei comuni. Facendo forza sul diritto romano, il sovrano promulg\u00f2 la \"Constitutio de regalibus\" la quale prevedeva una divisione tra le regalie maggiori, di esclusiva competenza imperiale, e una serie di altre regalie, definite minori oppure accidentali che, pur derivando dai poteri imperiali, potevano essere oggetto di alienazione.\nNell'occasione l'imperatore sottoline\u00f2 il derivare di ogni giurisdizione dall'impero, eman\u00f2 dei regolamenti sulla gestione dei palazzi imperiali e defin\u00ec i tributi che dovevano essere versati direttamente alla sua autorit\u00e0 senza alcun passaggio intermedio. Infine, egli, ordin\u00f2 l'inizio di un ordine di pace nel quale erano bandite le alleanze tra le citt\u00e0 e ogni guerra definita come \"privata\". In caso di mancato rispetto di queste norme erano previste sanzioni severe che traevano le loro motivazioni nella fedelt\u00e0 feudale. L'atto venne formalmente accettato anche dai rappresentanti comunali.\nIn seguito, Roncaglia fu feudo della famiglia nobile dei Nicelli.\nTra il 1806 e il 1821, con l'istituzione della mairie francese e dopo che, con un decreto napoleonico, nel 1812 la citt\u00e0 di Piacenza era stata limitata alla circonvallazione attorno alle mura, \u00e8 comune autonomo. Nel 1821 la sede del comune si trasferisce nella frazione di Mortizza, assumendone il nome.\nCon la soppressione del comune di Mortizza, nel 1923, Roncaglia diventa frazione di Piacenza.\nIl 14 settembre 2015, Roncaglia e la vicina Borghetto, cos\u00ec come un'ampia parte della provincia di Piacenza tra val Nure, val Trebbia e val d'Aveto, vennero colpite dall'esondazione del torrente Nure, dovuta al maltempo, che caus\u00f2 ingenti danni alle abitazioni.\nInfrastrutture e trasporti.\nIl centro abitato \u00e8 attraversato da est ad ovest dall'ex strada statale 10 Padana inferiore.\nRoncaglia fu servita, fra il 1882 e il 1934 da una fermata dedicata lungo la tranvia a vapore Cremona-Piacenza, il cui percorso coincideva con l'arteria stradale che univa le due citt\u00e0 e che, nei pressi Roncaglia, superava il torrente Nure mediante un ponte."}
{"id": "740789", "revid": "767487", "url": "https://it.wikipedia.org/wiki?curid=740789", "title": "Dolgani", "text": "I dolgani (; auto-designazione: \u0434\u043e\u043b\u0433\u0430\u043d, \u0442\u044b\u0430-\u043a\u0438\u0445\u0438, \u0441\u0430\u0445\u0430) sono un gruppo etnico della Russia di origine turca che vivono nel Tajmyrskij rajon, kraj di Krasnojarsk. Secondo il censimento russo del 2002 vi erano 7.261 dolgani in Russia. Di questi, 5.517 vivevano in Tajmyria. Sono stati censiti, inoltre, 26 dolgani in Ucraina, dei quali solo 4 parlano la lingua dolgana (censimento ucraino del 2001).\nI linguisti sostengono che i dolgani parlassero un dialetto della lingua jakuta, chiamato dolgano. L'identit\u00e0 dolgana emerse nel XIX secolo, quando alcuni evenchi, jakuti, ed enci e i cosiddetti braccianti della Tundra migrarono in questa regione dai fiumi Lena e Olen\u00ebk. \nIn origine i dolgani erano un popolo nomade che praticava la caccia e l'allevamento delle renne. Furono in seguito costretti, nel corso dell'epoca sovietica, a trasformarsi in una popolazione stanziale e a costituirsi in kolchoz dedicandosi, oltre che alle attivit\u00e0 precedenti, anche alla pesca, all'allevamento di bestiame e a piccoli lavori agricoli. \nLa maggior parte dei dolgani appartiene alla Chiesa ortodossa russa ma sono altres\u00ec diffusi i vecchi culti di tipo animistico."}
{"id": "740790", "revid": "74801", "url": "https://it.wikipedia.org/wiki?curid=740790", "title": "Str\u00f6msund (comune)", "text": "Str\u00f6msund \u00e8 un comune svedese di abitanti, situato nella contea di J\u00e4mtland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "740795", "revid": "74801", "url": "https://it.wikipedia.org/wiki?curid=740795", "title": "Str\u00f6msund", "text": "Str\u00f6msund \u00e8 un piccolo centro della Svezia centro-settentrionale, capoluogo della municipalit\u00e0 omonima; si estende su e aveva, nel 2010, una popolazione di abitanti."}
{"id": "740800", "revid": "112", "url": "https://it.wikipedia.org/wiki?curid=740800", "title": "Yamamoto Tsunetomo", "text": "Era un samurai della prefettura di Saga nella provincia di Hizen (Ky\u016bsh\u016b) che serviva Mitsushige Nabeshima, al cui servizio era entrato all'et\u00e0 di soli 9 anni. A vent'anni conobbe prima Tannen, un monaco Zen che aveva lasciato il tempio locale in segno di protesta per la condanna di un altro monaco, e Ishida Ittei, un letterato confuciano consigliere di Nabeshima esiliato per pi\u00f9 di 8 anni per essersi opposto alla decisione di un daimy\u014d.\nQuando il suo patrono mor\u00ec nel 1700, non scelse il junshi (accompagnare il signore nella morte eseguendo il seppuku) perch\u00e9 Nabeshima aveva mostrato di condannare la pratica quando era in vita e voleva seguirne la volont\u00e0. Dopo alcuni screzi con il successore di Nabeshima, Yamamoto decise di prendere i voti buddhisti con il nome J\u014dch\u014d e di ritirarsi in un eremo sulle montagne.\nOrmai vecchio, tra il 1709 e 1716 raccont\u00f2 i suoi pensieri a un altro samurai, Tsuramoto Tashiro; molti di questi riguardavano il padre e il nonno del suo patrono, il bushid\u014d e la decadenza della casta samurai nel pacifico periodo Edo. Tashiro non pubblic\u00f2 il contenuto delle conversazioni avute con Tsunetomo che molti anni pi\u00f9 tardi, con il nome collettivo di .\nLo \"Hagakure\" non fu molto noto durante gli anni dello shogunato, ma intorno agli anni trenta era divenuto uno dei testi pi\u00f9 famosi sul bushid\u014d insegnati in Giappone."}
{"id": "740802", "revid": "125426000", "url": "https://it.wikipedia.org/wiki?curid=740802", "title": "Libro d'oro della nobilt\u00e0 italiana", "text": "Il Libro d'oro della nobilt\u00e0 italiana era un registro ufficiale del regno d'Italia contenente l'elenco delle famiglie che ebbero l'iscrizione con provvedimenti di grazia e giustizia. Ogni famiglia era trattata in una o pi\u00f9 pagine, nelle quali erano annotate: paese d'origine, dimora abituale della famiglia, titoli e attribuzioni nobiliari con indicazioni di provenienza e trasferibilit\u00e0, provvedimenti regi e governativi, descrizione dello stemma e parte della genealogia documentata.\nDescrizione.\nIl registro \u00e8 conservato nell'Archivio Centrale dello Stato, a Roma, compilato dalla Consulta araldica del Regno d'Italia, organo statale costituito nel 1869 presso il Ministero dell'interno.\nPer l'annotazione dei nomi dei discendenti diretti era sufficiente la presentazione degli atti di stato civile; i collaterali, semprech\u00e9 il collegamento al capostipite fosse avvenuto posteriormente alla nobilitazione della famiglia, dovevano presentare la necessaria documentazione di stato civile, ma era richiesto anche il consenso di colui (o dei suoi aventi causa, se defunto) che aveva ottenuto la prima iscrizione della famiglia. Altrimenti, ed era anche il caso pi\u00f9 frequente per ragioni fiscali, si doveva chiedere ex novo il decreto di riconoscimento. Da ci\u00f2 deriva che l'iscrizione al \"Libro d'Oro\" era un semplice atto amministrativo e contro i relativi provvedimenti era possibile ricorrere al Consiglio di Stato per motivi di legittimit\u00e0.\nPer ottenere l'iscrizione nel \"Libro d'Oro\", oltre alla presentazione della domanda, si doveva aver pagato le relative tasse amministrative, ottenendo la registrazione alla Corte dei conti, dopo di che veniva spedito il relativo decreto nei termini di legge. La semplice appartenenza ad una nobile famiglia non era il solo requisito necessario, ma si richiedevano anche i pareri positivi delle autorit\u00e0 prefettizie che avevano interpellato gli organi di polizia e varie altre informazioni.\nIl R.D. 7 settembre 1933, n. 1990 dett\u00f2 norme sulla compilazione del Libro d'Oro e impose ai cittadini indicati nell'Elenco Ufficiale nobiliare di richiedere, previo riconoscimento specifico, l'iscrizione a detto Libro.\n\u00c8 strutturato in molti volumi manoscritti e rilegati, suddivisi in due serie e oggi conservati presso l'Archivio Centrale dello Stato a Roma-EUR:\nCon la nascita della Repubblica, i titoli nobiliari non sono riconosciuti e la Consulta araldica del Regno d'Italia ha cessato di funzionare. Questo registro non \u00e8 ovviamente pi\u00f9 stato aggiornato, n\u00e9 potrebbe esserlo in quanto solo lo Stato Italiano ne avrebbe l'autorit\u00e0.\nQuesto primo e pi\u00f9 importante registro nobiliare ufficiale del regno d'Italia non deve essere confuso con l'omonimo Libro d'oro della nobilt\u00e0 italiana (periodico), che \u00e8 invece una opera privata pubblicata a Roma.\nGli elenchi nobiliari ufficiali del Regno d'Italia.\nPrima dell'unificazione italiana, elenchi ufficiali delle famiglie con titolo nobiliare esistevano in molti stati e citt\u00e0 e spesso prendevano il nome di \"libro d'oro\".\nLa Consulta araldica venne istituita per evitare abusi ed usurpazioni nel mantenimento dei titoli nobiliari gi\u00e0 esistenti negli Stati preunitari e fu incaricata di tenere un \"registro di titoli gentilizi\" nel quale era obbligatoria l'iscrizione ufficiale per aver diritto di pubblica attribuzione del titolo. Nel 1889 fu istituito un elenco delle famiglie che avevano ottenuto decreti di concessione o riconoscimento di titoli nobiliari dopo l'unit\u00e0 d'Italia e contemporaneamente vennero redatti 14 elenchi regionali, nei quali vennero iscritte le famiglie gi\u00e0 registrate negli elenchi ufficiali degli stati preunitari.\nNel 1896 venne istituito presso la consulta araldica il \"Libro d'oro della nobilt\u00e0 italiana\", nel quale furono iscritte le famiglie che avevano ottenuto decreti di concessione, conferma o rinnovazione di un titolo nobiliare da parte del re, ovvero decreti reali o ministeriali del riconoscimento del proprio titolo nobiliare.\nNel 1921 venne approvato l'\"Elenco ufficiale delle famiglie nobili e titolate del Regno d'Italia\": l'elenco comprendeva tutte le famiglie gi\u00e0 iscritte nei registri regionali, ma un asterisco contrassegnava quelle che avendo ottenuto il decreto reale o ministeriale, erano state inserite nel Libro d'oro della nobilt\u00e0 italiana.\nNel 1933 venne approvato un secondo '\"Elenco ufficiale della nobilt\u00e0 italiana\", a cui fu annesso anche un elenco dei predicati nobiliari.\nGli iscritti negli \"Elenchi ufficiali nobiliari italiani\" (1921-1933 e supl. 1934-36) se entro tre anni non presentavano la documentazione per l'iscrizione nel Libro d'Oro venivano cancellati dagli stessi: nell'Elenco del 1933 sparirono molte famiglie non estinte elencate in quello pubblicato nel 1921.\nNella Repubblica Italiana.\nLa Consulta araldica, pur essendo stata soppressa formalmente solo nel 2010, nel 1948 cess\u00f2 le sue funzioni, in seguito all'entrata in vigore della XIV disposizione transitoria e finale della Costituzione italiana, con la quale lo Stato repubblicano sanc\u00ec il non riconoscimento legale dei titoli nobiliari.\nL'elenco ufficiale della Consulta araldica ha pertanto perduto ogni efficacia legale per quanto riguarda i titoli nobiliari, come confermato dalla Corte Costituzionale. A differenza dei titoli nobiliari, che non avendo alcun valore giuridico e chiunque pu\u00f2 fregiarsene uno, i predicati nobiliari sono riconosciuti dalla Costituzione repubblicana cognomizzanoli sulla carta di identit\u00e0 degli aventi diritto.\nL'elenco rimane come memoria storica dei titoli nobiliari del passato ordinamento, nonch\u00e9 come fonte probatoria.\nI Predicati nobiliari sono chiariti anche nel che indica il predicato feudale come \u201c\"il nome di antico feudo o possesso territoriale che si unisce al titolo nobiliare\u201d\".\nEsempi di predicato nobiliare sono:"}
{"id": "740806", "revid": "1272592", "url": "https://it.wikipedia.org/wiki?curid=740806", "title": "Giovan Battista Aleotti", "text": "Biografia e opere.\nGiovanni Battista Aleotti nasce ad Argenta nel 1546 figlio di Vincenzo Aleotti, e gi\u00e0 nel 1560 si trasferisce a Ferrara dove approfondisce gli studi di architettura e matematica. I suoi primi lavori documentati riguardano rilevamenti topografici di terreni del Polesine effettuati nel 1566, mentre le prime esperienze come architetto avvengono nel 1575, al servizio del duca Alfonso II d'Este come apprendista architetto e perito agrimensore sotto la direzione del marchese Cornelio Bentivoglio, Commissario generale del Duca, per poi diventare ingegnere ducale, nel ruolo che era stato del suo maestro Galasso Alghisi.\nAleotti, detto \"l'Argenta\" dal paese d'origine, esordisce dunque come perito agrimensore ed idraulico, e da questo momento, oltre alla prima livellazione del Po del 1574, realizza interventi di restauro o di completamento, o la direzione tecnica di opere progettate da altri. Effettua restauri al Castello ed al Teatro di Corte, e dirige i lavori alla fortezza di Mont'Alfonso presso Castelnuovo di Garfagnana (1579) e al castello di Mesola (1579-1583), una delle cosiddette Delizie estensi, entrambi su disegni di Marcantonio Pasi, e sovrintende inoltre alla edificazione dei baluardi di San Pietro e \"senza nome\" delle mura di Ferrara. Grazie soprattutto alla conoscenza approfondita dell'opera \"Delle Fortificazioni\" di Galasso Alghisi, Aleotti si \u00e8 cos\u00ec degnamente inserito nel campo delle opere difensive militari, che ormai si andavano costruendo secondo precise norme codificate nell'arco di centocinquanta anni da architetti come Francesco di Giorgio Martini, Antonio da Sangallo, Francesco De Marchi, Francesco Paciotti. Altri insegnamenti vengono ad Aleotti certamente dalla trattatistica cinquecentesca, dalla edizione del Vitruvio di Daniele Barbaro, ma soprattutto dai trattatisti come Sebastiano Serlio, Jacopo Barozzi detto il Vignola e Andrea Palladio.\nIl trattato del Serlio sembra essere il punto di riferimento pi\u00f9 ricorrente nelle progettazioni di Aleotti; la pianta del palazzo di Gualtieri infatti deriva in modo evidente da una di quelle pubblicate dal Serlio nel terzo libro \"Delle Antiquit\u00e0\", cos\u00ec come la pianta della chiesa progettata per la rocca di Scandiano \u00e8 una copia calligrafica di quella a croce greca rappresentata nelle pagine dello stesso trattato relative alle diverse forme delle chiese. Nel medesimo capitolo Serlio illustra anche una chiesa a pianta ellittica, che appare aver palesemente ispirato quella di San Carlo a Ferrara.\nInizia alla fine del Cinquecento la lunga collaborazione di Aleotti con la famiglia Bentivoglio, che diventer\u00e0 per l'architetto la committenza pi\u00f9 importante. Cornelio Bentivoglio, sovrintendente ducale alle fortificazioni, grande dignitario e ambasciatore degli Estensi a Parigi, decide infatti di intraprendere una serie di imponenti lavori di sistemazione urbanistica e di bonifica nel suo feudo di Gualtieri. A partire dal 1576 e fino al primo decennio del secolo successivo Aleotti, con la collaborazione di Antonio Vacchi, sovrintende a tutta una serie di interventi, come l'imponente Palazzo Bentivoglio, la grande piazza porticata, la torre civica, la chiesa di sant'Andrea, probabilmente ideati dallo stesso Cornelio Bentivoglio (il ruolo progettuale di Aleotti \u00e8 infatti ancora dibattuto dagli studiosi), oltre a certi lavori di irregimentazione delle acque del fiume Secchia e del torrente Crostolo e di bonifica dei terreni paludosi circostanti.\nAleotti \u00e8 gi\u00e0 conosciuto come scenografo teatrale ed allestitore di apparati e \"macchine\" che realizza in occasione di particolari festeggiamenti e ricorrenze, come le nozze di Marco Pio di Savoia e Clelia Farnese a Sassuolo nel 1587, per le quali Aleotti costruisce un teatro con scenografia a forma di tempio, modellato sul Pantheon di Roma, e il cui palcoscenico funzionava come una sorta di \"scatola magica\" con immagini, luci, suoni e colori, e resa dinamica dai congegni meccanici in movimento. Uno degli allestimenti teatrali pi\u00f9 famosi dell'architetto ferrarese \u00e8 per\u00f2 quello realizzato nel 1592 a Mantova per il \"Pastor fido\" di Giovan Battista Guarini, che lo considera uno dei migliori scenografi dell'epoca.\nNel 1591 si reca a Roma al seguito del duca Alfonso II d'Este che tenta di ottenere la rinnovazione dell'investitura di Ferrara, e vi torna per due volte nel 1600 inviato dal Comune di Ferrara a presentare la richiesta del ripristino della navigazione fluviale nel territorio ferrarese. Durante il primo di questi viaggi fa sosta a Firenze ed a Caprarola, entrando quindi in contatto con i centri della cultura manieristica. Questi viaggi dunque, oltre a permettergli di studiare dal vivo la struttura del teatro antico nelle sue varie espressioni, lo portano certamente a conoscenza delle opere di quello che sar\u00e0 uno dei suoi principali ispiratori, Jacopo Barozzi detto il Vignola, che oltre al palazzo Farnese di Caprarola, aveva gi\u00e0 realizzato a Roma le chiese di Sant'Andrea (1550) e Sant'Anna dei Palafrenieri al Vaticano e quella del Ges\u00f9. A questo si devono aggiungere naturalmente la conoscenza diretta delle opere di altri architetti come Michelangelo, Raffaello, Antonio da Sangallo, Vasari, Bramante.\nIn un periodo di forzata inattivit\u00e0 dovuta a malattia si dedica a studi trattatistici ed alla traduzione ed edizione a stampa de \"Gli artificiosi et curiosi moti spirituali\" di Erone Alessandrino (1589). Affronta nuovamente problemi di ingegneria militare occupandosi delle mura di San Giacomo (1589-97), che dilatarono il perimetro difensivo della citt\u00e0 di Ferrara con l'interramento di un tratto dell'alveo del Po, ed in seguito, dopo aver partecipato, senza successo, al concorso per il tempio della Madonna della Ghiara a Reggio Emilia nel 1596, progetta e realizza attorno al 1597 l'oratorio di Santa Maria della Rotonda, presso Castel Tedaldo, che verr\u00e0 demolito pochi anni dopo durante l'edificazione della Fortezza pontificia.\nNel 1598, dopo la morte di Alfonso II e il mancato riconoscimento da parte del Papa della legittimit\u00e0 dell'erede, il cugino Cesare d'Este, avviene la \"devoluzione\" di Ferrara al papato, e la corte Estense si trasferisce a Modena assieme a molte famiglie nobili, ad architetti, pittori e scultori che decidono di non abbandonare il loro signore. Aleotti rimane per\u00f2 a Ferrara e viene nominato nel 1598 \"Architetto della Regia Camera Apostolica\", nel 1600 \"Architetto pubblico del Comune\" e poi nel 1602 \"Architetto della Fortezza di Ferrara\".\nAleotti, dopo l'uscita di scena degli Estensi, si trova alle prese con un nuovo tipo di committenza, dovendo sottostare alle richieste di papa Clemente VIII. I primi lavori riguardano il ripristino della navigabilit\u00e0 di alcuni corsi d'acqua della provincia, progetti che vengono illustrati nella relazione intitolata \"Dell'interrimento del Po di Ferrara e divergenza delle sue acque nel ramo di Ficarolo\", che Aleotti espone nel 1601 all'assemblea cardinalizia presieduta da Clemente VIII in visita alla citt\u00e0 da poco riacquistata.\nRisale al 1581 un manoscritto, ora conservato presso il British Museum, allegato ad una minuta del \"Discorso sulla Atterratione del Po di Ferrara\", e intitolato \"Dell'Architettura libro V\". In questo lavoro, del quale non si conoscono gli altri volumi, Aleotti tratta problemi pratici legati a confini, servit\u00f9 di passaggio, porte e finestre, grondaie, rapporti con le edificazioni preesistenti, fogne, acquedotti, e a tutte le leggi che regolano l'attivit\u00e0 edilizia. Nell'introduzione, intitolata \"Dove si tratta de le legi a l'architettore necessarie secondo la mente di Vitruvio\", si trova esposta una teoria che pu\u00f2 fare luce sulle origini dei concetti architettonici di Aleotti. L'architetto afferma infatti che Vitruvio \"considerasse che necessariamente \u00e8 di mestiere che il buono Architettore sapia le legi appartenenti ad esso, come si vede nel primo libro di esso, (...) bench\u00e9 tenga altra opinione Leon Battista Alberti, Architettor fiorentino, il quale bench\u00e9 scrivesse assai cose appartenenti all'Architettura fece per\u00f2 poco o nulla di buono, come ne testificano l'opere da lui fatte et cittate da Giorgio Vasari pittor'Arettino\", e prosegue sostenendo che \"chi ben considera i scritti di Leon Battista vedr\u00e0 che lo Architettor da esso pensato molto pi\u00f9 mecanico \u00e8 che quello di Vitruvio, il quale lo instituisce nel somo grado di eccelenza\". Aleotti d\u00e0 inoltre un'interessante spiegazione per la scelta della lingua \"volgare\" in gran parte di questa trattazione delle leggi edilizie, abitualmente esposte in lingua latina, dicendo che dovranno perdonarlo \"i professori di legge se in questa lingua io scuopro et f\u00f2 palese in questa parte quello che con fatica di raggione dovrebono altri sudare per sapere: percioch\u00e8 dovendo io far regole per le quali ottimo et ecelente possa essere un Architetto \u00e8 necessario servirlo in questo idioma, perch\u00e9 oggi d\u00ec quelli che al studio de la Architettura attendono tutti sono \u00f2 pittori \u00f2 scultori \u00f2 intagliatori di legname et simili gente, per lo pi\u00f9 che non intendono la lingua latina\". Con ci\u00f2 si pu\u00f2 intendere che l'architettura \u00e8 per lui un'attivit\u00e0 eminentemente \"pratica\", lontana dalle idealizzazioni che hanno invece segnato l'opera di tanti artisti rinascimentali.\nNegli anni successivi intraprende la bonificazione Bentivoglio tra il Tartaro ed il Po (1608); progetta il monumento tombale di Ludovico Ariosto (1610) e la Porta Paola (1611), mentre sovrintende al completamento del Santuario della Celletta ad Argenta, progettato da Marco Niccol\u00f2 Balestri (1610). Realizza inoltre la chiesa di Santa Maria del Quartiere a Parma (1604-1609) assieme a Giovan Battista Magnani, e la Torre dell'Orologio a Ferrara (1606-1607).\nUna delle opere principali di Aleotti a Ferrara \u00e8 la chiesa di San Carlo, eretta a partire dal 1611. Una prima fonte di ispirazione per la sua facciata appare essere il frontespizio del volume \"Delle Fortificationi\", pubblicato nel 1570 da Galasso Alghisi, che di Aleotti era stato maestro e che lo aveva preceduto nella carica di \"ingegnere ducale\". In questo disegno compaiono infatti le stesse coppie di colonne, in questo caso doriche, che contengono due nicchie sovrapposte, e vi sono pure le cinque statue poste sulla trabeazione e sul frontone. Altri precedenti per la facciata di questa chiesa sono sicuramente alcune opere di Andrea Palladio (autore del quale Aleotti conosceva \"I Quattro Libri\", trattato che, nel manoscritto intitolato \"Delli Cinque Ordini di Architettura\", mette a confronto con quelli del Vignola, Serlio e Scamozzi), soprattutto le chiese veneziane del Redentore, di San Francesco della Vigna e di San Giorgio. Dalla basilica di San Giorgio Maggiore a Venezia in particolare Aleotti riprende la parte centrale, con gli alti piedistalli e l'ordine gigante che sorregge l'architrave ed il timpano, ma non le due ali laterali. San Carlo infatti, a differenza delle citate chiese palladiane a tre navate, \u00e8 a pianta centrale, cos\u00ec come altre chiese realizzate da Aleotti, in particolare chiesa di Santa Maria del Quartiere a Parma e il santuario della Celletta ad Argenta. L'interno ha forma ovale e le pareti sono scandite da otto coppie di colonne ioniche tra le quali si aprono quattro grandi nicchie con statue; una continua trabeazione orizzontale unifica poi tutto lo spazio interno che \u00e8 sormontato da una volta ovale.\nTra le imprese pi\u00f9 impegnative di Aleotti \u00e8 l'erezione della Fortezza di Ferrara, che l'architetto porta a compimento nel 1618 a partire da progetti iniziali di Marco Farnese e di Pompeo Targone. Dopo un iniziale momento di fervore seguito alla nuova dominazione pontificia a Ferrara l'attivit\u00e0 edilizia si affievolisce e decade ben presto, tanto che Aleotti accetta incarichi a Verona, Modena, Mirandola, Carpi, Piacenza e Parma.\nAleotti aveva gi\u00e0 in precedenza realizzato a Ferrara, assieme ad Enzo Bentivoglio, alcuni teatri ora scomparsi come il Teatro Marfisa, il Teatro degli Intrepidi e quello della Sala Grande. Con il Teatro Farnese di Parma l'architetto, muovendo dalle acquisizioni dei recenti modelli classicistici palladiani e scamozziani, elabora una versione di teatro di corte di vasto respiro. Semplifica notevolmente struttura ed apparato della scena fissa, con un'unica imponente apertura trabeata, oltre la quale ha luogo un ampio palcoscenico. La solenne cavea, a forma di U alquanto allungata (tipo destinato ad una larga fortuna nella Francia del Seicento e del Settecento, soppiantato dalla met\u00e0 del XVIII secolo da pi\u00f9 moderne soluzioni di tipo centrico), \u00e8 concepita utilizzabile sia come platea per il pubblico che come spazio scenico per l'allestimento di tornei e di altri giochi. Per la monumentale connotazione architettonica della gran sala di spettacolo, per la razionalit\u00e0 degli impianti tecnici, delle scene mobili e degli spazi attrezzati per il palcoscenico, per l'equilibrio e la coerenza delle membrature e della decorazione (anche se certe modificazioni e completamenti sono dovuti ad interventi di Enzo Bentivoglio e Giovan Battista Magnani) il Teatro Farnese pu\u00f2 essere considerato il suo capolavoro.\nNei primi due decenni del secolo XVII lavora al grande ampliamento della rocca di Scandiano per il marchese Giulio Thiene, edificio che sarebbe dovuto diventare un imponente palazzo con quattro corti interne, una grande chiesa e giardini. La morte del marchese Giulio nel 1619 e quella, avvenuta dopo soli quattro anni, dell'unico erede maschio Ottavio II, porteranno all'interruzione dei lavori, lasciando cos\u00ec l'edificio incompiuto. Della progettazione di Aleotti rimangono l'imponente facciata sud con il torrione, gli appartamenti nobiliari nell'ala sud-ovest e il monumentale scalone.\nGiovan Battista Aleotti prosegue la sua attivit\u00e0 di architetto e di teorico fino ad et\u00e0 avanzatissima. Nel 1632 opera la revisione dell\"'Idrologia\", l'opera alla quale egli aveva lavorato per 38 anni, e che non pot\u00e9 stampare per il fallimento dei banchieri depositari della somma a ci\u00f2 destinata. Nel 1627, ad oltre ottant'anni di et\u00e0 realizza invece la sua ultima opera architettonica, la Cappella del Santissimo Sacramento nella chiesa di Sant'Andrea a Ferrara, ed in questa viene sepolto dopo la morte che lo coglie il 12 dicembre 1636. La chiesa viene poi distrutta nel 1867 ed i resti di Aleotti trasferiti nel santuario della Celletta, vicino alla sua citt\u00e0 nativa di Argenta. Alcuni suoi lavori sono stati completati dal suo allievo Francesco Guitti.\nGiovanni Battista Aleotti nel giudizio degli storici.\nLe informazioni biografiche su Aleotti sono tutte ricostruzioni tardive, nessuno infatti si preoccup\u00f2 di documentarne l'attivit\u00e0 mentre era in vita o negli anni successivi alla morte. Lo scritto di riferimento, oltre ai numerosi documenti d'archivio \u00e8 quello di Luigi Napoleone Cittadella.\nSecondo Manfredo Tafuri Aleotti sembra essere un architetto letteralmente \"manierista\", nel senso che la sua ricerca non appare \"un confronto critico, ma un ventaglio di possibili \"maniere\" e quindi di possibili scelte fra loro equivalenti\". Bruno Adorni afferma che colpiscono in Aleotti \"la sua grande erudizione e lo spirito enciclopedico\" ed il concetto aristotelico di \"imitazione\", probabilmente derivato dal Palladio e dal Barbaro, che egli conduce per\u00f2 all'estremo, fino a farlo diventare sinonimo di \"citazione\". Adorni prosegue affermando che \"proprio per questo suo spirito eclettico estremamente disponibile perlomeno nell'ambito di una cultura accademizzante, mi pare inesatto definire, come pi\u00f9 volte si \u00e8 fatto, l'Aleotti un seguace del Palladio. In realt\u00e0 lo \u00e8 nella misura in cui \u00e8 anche un seguace del Serlio, del Sanmicheli, del Vignola, dell'Alghisi\".\nDello stesso parere \u00e8 anche Vittorio Camerini, il quale sostiene che in Aleotti \"la tradizione classicistica rinascimentale, il manierismo dell'et\u00e0 controriformistica e il barocco del secolo XVII convivono in una forma artistica che a seconda delle richieste del committente o delle sollecitazioni ambientali, si orienta verso l'uno o l'altro ideale stilistico\" ed inoltre che \"manca in lui un vero e proprio svolgimento formale, da posizioni classicheggianti a posizioni moderne e liberamente innovatrici, ma \u00e8 evidente la tendenza ad esprimersi nello stesso tempo in modi stilisticamente diversi e a volte opposti\".\nUn giudizio pi\u00f9 positivo viene dato da Anna Maria Matteucci la quale, sostenendo che Aleotti pu\u00f2 essere considerato il capostipite dei grandi architetti emiliani del seicento, afferma che egli \"si applic\u00f2 con estrema originalit\u00e0 nei campi diversi dell'edilizia civile, religiosa e militare, dell'idraulica e della balistica, della scenografia e della scenotecnica, affiancando sempre all'attivit\u00e0 pratica quella teorica, tanto da redigere importanti trattati in questi vari settori\", e prosegue descrivendo una personalit\u00e0 spiccatissima che \"seppe originalmente assimilare spunti da Palladio, dallo Scamozzi e soprattutto dal Vignola, senza dimenticare la tradizione ferrarese\".\nSembra appropriato infine, come propone Adorni, \"definire Aleotti un eclettico, comunque certamente non \u00e8 pi\u00f9 l'uomo universale del Rinascimento, ma lo specialista in tanti campi: nell'idrologia, nell'ingegneria militare, nelle matematiche, nella costruzione dei teatri, nella scenotecnica, e cos\u00ec via\", tutti campi nei quali l'attivit\u00e0 di Aleotti, nei primi due decenni del Seicento si alterna e si intensifica, con la realizzazione di moltissime opere, documentate con precisione o che gli sono attribuite da pi\u00f9 studiosi."}
{"id": "740807", "revid": "110157", "url": "https://it.wikipedia.org/wiki?curid=740807", "title": "\u00c5re (comune)", "text": "\u00c5re \u00e8 un comune svedese di 10.225 abitanti, situato nella contea di J\u00e4mtland. Il suo capoluogo \u00e8 la cittadina di J\u00e4rpen.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "740808", "revid": "287204", "url": "https://it.wikipedia.org/wiki?curid=740808", "title": "Jarpen", "text": ""}
{"id": "740809", "revid": "1305887", "url": "https://it.wikipedia.org/wiki?curid=740809", "title": "CHE", "text": ""}
{"id": "740810", "revid": "228587", "url": "https://it.wikipedia.org/wiki?curid=740810", "title": "Germaine Acremant", "text": "Figlia di Edouard Poulain, dottore a Saint-Omer (Pas-de-Calais) dove lei nacque nel 1889, Germaine Acremant port\u00f2 a termine in Scozia i suoi studi iniziati nella sua citt\u00e0 natale, e si spos\u00f2. Fu durante la guerra del 1914-1918 che a questa giovane donna, sportiva e dotata di un buon talento d'acquarellista, venne l'idea di scrivere. La sua prova letteraria gli valse la notoriet\u00e0: la Soci\u00e9t\u00e9 des Gens de Lettres premi\u00f2 \"Ces Dames aux chapeaux verts\" (1922), satira della vita di provincia dalla quale trasse, in collaborazione con suo marito Albert Acremant, una commedia di successo. Pi\u00f9 volte ristampato (pi\u00f9 di 1,5 milioni d'esemplari, tradotto in 25 lingue, trasposto al cinema dal regista Maurice Cloche nel 1937), questo romanzo fu seguito da molti altri (circa una trentina), dei quali la maggior parte si svolgono nel Nord della Francia, da Saint-Omer a \u00c9taples, dalle colline dell'Artois alle spiagge del Touquet, passando per Boulogne-sur-Mer e per citt\u00e0 mitiche. Citiamo tra i principali: \"Gai ! Marions-nous !\" che ottenne il Prix National de Litt\u00e9rature nel 1927, \"La route mouvante\" (Prix Montyon 1940), \"Arri\u00e8re-saison\" (1942). Tra questi, molti sono stati adattati per il teatro, sempre in collaborazione con Albert Acremant che realizz\u00f2 anche le illustrazioni di vari romanzi. Germaine Acremant pubblic\u00f2 anche una raccolta di poesie: \"Vers de Couleur\", Editions Grasset, 1910.\nFilm documentario su Germaine Acremant.\n\"Germaine Acremant ou 70 ans d'\u00e9criture\", film di Raoul Rossi del 1986 prodotto da \"La Manufacture d'Image\" nella serie \"Femmes \u2013 R\u00e9gions \u2013 Litt\u00e9rature\" con la partecipazione del Minist\u00e8re des Droits de la Femme, Prix de la Qualit\u00e9 1989, 27 minuti, disponibile presso K Films, Parigi."}
{"id": "740816", "revid": "1538923", "url": "https://it.wikipedia.org/wiki?curid=740816", "title": "Diorite orbicolare", "text": "La diorite orbicolare o corsite \u00e8 una roccia appartenente alla famiglia dei gabbri, nonostante il componente femico prevalente sia un anfibolo e non, come di norma nei gabbri, un pirosseno.\nLa tessitura particolare che la costituisce, quella orbicolare, \u00e8 analoga a quella di alcuni graniti e rocce metamorfiche, ma la composizione mineralogica ha fatto \"pendere la bilancia\" della scelta per l'appartenenza alla famiglia dei gabbri in quanto il plagioclasio che la costituisce \u00e8 una bytownite (con l'80% del componente anortitico).\nTessitura.\nLa diorite orbicolare \u00e8 detta cos\u00ec per la sua tessitura, in figure zonato-concentriche, che la rendono particolarmente bella da ammirare quando lucidata. Il colore \u00e8 verde o grigio. La struttura orbicolare pu\u00f2 essere formata da orbicoli a strato semplice o a pi\u00f9 strati concentrici, con o senza disposizione radiale dei cristalli. Di solito nel nucleo prevalgono i minerali sialici, mentre gli strati concentrici hanno composizione pi\u00f9 o meno ricca di femici.\nOrigine della tessitura orbicolare.\nNon \u00e8 mai stata dimostrata una correlazione tra la formazione degli orbicoli e la composizione chimica o la giacitura della roccia che li contiene. Si trovano orbicoli in graniti, monzoniti, dioriti, noriti, gabbri e ortogneiss. La loro formazione viene attribuita a processi di diffusione ionica attiva. \"Nockolds\" (1931), \"Koide\" (1951), e altri hanno attribuito la formazione di orbicoli a reazioni tra il magma e inclusi di rocce plutoniche preesistenti. \"Erdmannsd\u00f6rffer\" (1924) suggerisce che questi orbicoli siano il risultato della sovrasaturazione e cristallizzazione ritmica attorno a dei nuclei in un magma, analoga alla formazione degli anelli di Liesegang in un gel.\nRinvenimento.\n\u00c8 una roccia assai rara, la pi\u00f9 nota si trova in piccoli affioramenti in Corsica (da cui il nome di corsite) e localmente \u00e8 nota come \"Petra Ucchjata\" (pietra a forma di occhio). Altre (e vere) dioriti orbicolari si trovano a Chosica, in Per\u00f9, e a Montemor-o-Novo in Portogallo.\nUso preistorico della diorite orbicolare.\nIl rinvenimento di blocchi di diorite orbicolare in varie aree della Corsica a notevole distanza dai luoghi di affioramento ha fatto propendere gli archeologi per un loro trasporto umano ed un uso sotto forma di menhir nel Neolitico.\nUtilizzi.\nPer la sua bellezza, la \"Petra Ucchjata\" adorna molti monumenti della Corsica ed \u00e8 stata impiegata anche per la Cappella dei Medici a Firenze."}
{"id": "740817", "revid": "31886", "url": "https://it.wikipedia.org/wiki?curid=740817", "title": "Corsite", "text": ""}
{"id": "740818", "revid": "767487", "url": "https://it.wikipedia.org/wiki?curid=740818", "title": "Orneblendite", "text": "Le orneblenditi sono rocce appartenenti alla famiglia delle dioriti a composizione pi\u00f9 femica o basica della media.\nContengono notevoli quantit\u00e0 di orneblenda, da cui il nome, spesso in grossi cristalli formati in condizioni pegmatitiche. \nLe orneblenditi possono rappresentare differenziazioni locali di magmi dioritici, come le peridotiti e le pirosseniti in giacitura stratificata rispetto ad intrusioni prevalentemente gabbriche.\nTalvolta hanno origine diversa, e cio\u00e8 rappresentano la trasformazione metasomatica di una originaria roccia pirossenitica, eventualmente con orneblenda subordinata, differenziata da un magma gabbrico.\nSi trovano principalmente in Corsica (Santa Lucia di Mercoriu), in Sardegna e nel Gruppo dell'Adamello."}
{"id": "740819", "revid": "599013", "url": "https://it.wikipedia.org/wiki?curid=740819", "title": "Zho", "text": ""}
{"id": "740821", "revid": "126315", "url": "https://it.wikipedia.org/wiki?curid=740821", "title": "Tonaliti", "text": ""}
{"id": "740822", "revid": "1494169", "url": "https://it.wikipedia.org/wiki?curid=740822", "title": "Cholm", "text": "Cholm o Kholm "}
{"id": "740844", "revid": "767487", "url": "https://it.wikipedia.org/wiki?curid=740844", "title": "Francesco Antonazzi", "text": "Carriera.\nGiocatore.\nClub.\nTerzino, bandiera della Lazio nel periodo del secondo dopoguerra, disputa undici campionati con la maglia biancoceleste, nove dei quali da titolare. Fa il suo esordio nell'incontro -Lazio (2-2) del 6 gennaio 1946.\nChiude la carriera con 253 partite (tutte in Serie A) che lo pongono al nono posto nella classifica delle presenze in campionato di tutti i tempi.\nNazionale.\nIn Nazionale viene convocato per due partite della selezione B, tra cui il 5-0 rifilato all'Inghilterra nel 1949 a Milano.\nNel 1948 fece parte della spedizione italiana alle Olimpiade di Londra.\nAllenatore.\nUna volta finita la sua carriera da calciatore, Antonazzi intraprese quella da allenatore ed inizi\u00f2 guidando le squadre giovanili della Lazio, per poi essere il vice del tecnico argentino Juan Carlos Lorenzo sulla panchina della prima squadra nella stagione 1963-64. Nel 1972 approda alla Romulea, formazione che allener\u00e0 per una sola annata."}
{"id": "740851", "revid": "599013", "url": "https://it.wikipedia.org/wiki?curid=740851", "title": "ELX", "text": ""}
{"id": "740853", "revid": "599013", "url": "https://it.wikipedia.org/wiki?curid=740853", "title": "Nwankwo Kanu", "text": "Con la nazionale nigeriana ha vinto la medaglia d'oro ai Giochi olimpici di . A livello individuale \u00e8 stato nominato Calciatore africano dell'anno nel 1996 e nel 1999, anni in cui \u00e8 stato anche candidato al Pallone d'oro, classificandosi rispettivamente 11\u00ba e 23\u00ba; ha inoltre vinto per due volte il premio BBC African Footballer of the Year, nel 1997 e nel 1999.\nDurante la sua esperienza all' fu operato al cuore a causa di una disfunzione congenita. In seguito a questo evento Kanu ha fondato la Kanu Heart Foundation, una fondazione che ha lo scopo di fornire cure mediche ai bambini con malattie cardiache: la fondazione ha permesso pi\u00f9 di 500 operazioni di successo tra Inghilterra, India, Nigeria e Israele.\nCarriera.\nClub.\nDopo gli esordi in Nigeria, in giovane et\u00e0 pass\u00f2 nel 1993 all', dopo l'ottimo mondiale Under-17. Con i lancieri vinse una Champions League e tre campionati nazionali. Nell'estate 1996 pass\u00f2 all' per 8 miliardi di lire, tuttavia le visite mediche di \"routine\" gli diagnosticarono una disfunzione cardiaca congenita: la sua carriera sembrava volta al termine.\nL'Inter avrebbe potuto risolvere il contratto del nigeriano per inadempienza, dovuta al fatto che l'Ajax non aveva informato la societ\u00e0 delle condizioni del giocatore; ma il presidente nerazzurro Massimo Moratti si occup\u00f2 personalmente della vicenda, pagando di tasca propria l'intervento chirurgico per la sostituzione di una valvola aortica. Torn\u00f2 a calcare i campi da gioco agli inizi del 1998: il successivo 15 marzo segn\u00f2 la sua unica rete con il club milanese, in occasione del vittorioso incontro casalingo di campionato contro Atalanta (4-0), e a maggio vinse la Coppa UEFA (pur non scendendo in campo nella finale).\nChiuso dai vari Ronaldo, Roberto Baggio, Nicola Ventola e \u00c1lvaro Recoba, nella prima parte della stagione 1998-99 totalizza una sola presenza in Serie A, prima di varcare la manica, nel gennaio 1999, quando pass\u00f2 all'. Con la squadra londinese si mise in luce segnando gol spettacolari, anche se spesso fu costretto a partire dalla panchina, subentrando a Nicolas Anelka prima e a Thierry Henry poi. Nel 2004 il suo contratto con i \"Gunners\" volse al termine e, dopo aver vinto due Premier League e due FA Cup, pass\u00f2 a titolo gratuito al West Bromwich Albion. Il primo anno fu molto positivo per la squadra che, ultima a Natale, riusc\u00ec a salvarsi, per poi retrocedere l'anno successivo.\nNel 2006 \u00e8 passato al . Il 17 maggio 2008 ha segnato il gol che ha permesso di battere il Cardiff City nella finale di FA Cup (1-0), regalando cos\u00ec al club la sua seconda vittoria in questa manifestazione a distanza di 69 anni dalla prima.\nNazionale.\nDopo la vittoria mondiale con l'Under-17 nel 1993, esord\u00ec in nazionale maggiore nel 1994; qui il suo numero di maglia rimase sempre il 4. Fu in seguito il capitano della nazionale nigeriana che vinse la medaglia d'oro ai Giochi di . Con la Nigeria prese parte ai Mondiali di , e .\nL'11 giugno 2011 ha dato l'addio alla nazionale nell'incontro disputato al Teslim Balogun Stadium di Lagos, tra una selezione di calciatori africani chiamata \"Friends of Kanu Nwankwo\", e la \"Super Eagles All Stars\" composta da attuali ed ex componenti della nazionale nigeriana."}
{"id": "740862", "revid": "33689", "url": "https://it.wikipedia.org/wiki?curid=740862", "title": "Corti islamiche", "text": ""}
{"id": "740863", "revid": "712828", "url": "https://it.wikipedia.org/wiki?curid=740863", "title": "Sguscio", "text": ""}
{"id": "740867", "revid": "228587", "url": "https://it.wikipedia.org/wiki?curid=740867", "title": "Giuseppe Greco", "text": ""}
{"id": "740868", "revid": "118222640", "url": "https://it.wikipedia.org/wiki?curid=740868", "title": "Robert Fludd", "text": "Fu un filosofo ermetico che apparteneva in pieno alla tradizione ermetico-cabalistica del Rinascimento sviluppatasi da Marsilio Ficino e da Pico della Mirandola. Scrisse agli inizi del Seicento il libro dal titolo \"Utriusque Cosmi, maiores scilicet et minores, metaphysica, physica atque technica Historia\", dove il \u00abmondo pi\u00f9 grande\u00bb ed il \u00abmondo pi\u00f9 piccolo\u00bb che questa \u00abstoria\u00bb proclama di trattare sono il grande mondo dell'universo (macrocosmo) e il piccolo mondo dell'uomo (microcosmo). Fu anche l'autore di \"De astrologia\", sua opera principale sull'argomento. Secondo quanto riferito da Frances Yates in \"The Occult Philosophy in the Elizabethan Age\" Fludd con la sua opera pu\u00f2 essere considerato come probabile ispiratore primario del mondo di angeli e demoni del \"Paradiso perduto\" di Milton.\nBiografia.\nFormatosi ad Oxford, viaggi\u00f2 lungamente attraverso l'Europa ed infine si stabil\u00ec a Londra, dove esercit\u00f2 la professione di medico. Membro del \"Royal College of Physicians\" e ammiratore di Paracelso, si appassion\u00f2 ai saperi occulti, utilizzandoli anche nella sua attivit\u00e0 di medico: critico dell'opera di Keplero e Marin Mersenne, fu a sua volta attaccato da Pierre Gassendi.\nNelle sue opere mescola esoterismo cristiano, cabala e osservazioni sperimentali: fu autore di una \"Apologia compendiaria Fraternitatem de Rosea Cruce suspicionis et infamiis maculis aspersam, veritatem quasi Fluctibus abluens et abstergens\" (1616), contro Andreas Libavius; scrive anche un \"Tractatus apologeticus integritatem societatis de Rosae Cruce defendens, il Tractatus theologo-philosophicus(1617)\" e altri quattro libri, tra cui la sua \"Utriusque cosmi historia\" contenente brevi cenni sull'universo e permeato dei Rosacroce, e la \"Philosophia mosaica\" (uscita postuma nel 1638). \nRobert Fludd e la Massoneria.\nIn quanto esponente del filone ideale che ispir\u00f2 e che tuttora alimenta la Massoneria tradizionalista, Robert Fludd \u00e8 celebrato come maestro dal Real Ordine degli Antichi Liberi e Accettati Muratori, che venne costituito nel 1992 dalla Loggia \"Intelletto e Amore\" di Reggio Emilia, guidata dallo studioso Michele Moramarco.\nFludd e il Priorato di Sion.\nPierre Plantard, ideatore del falso storico noto come Priorato di Sion, colloc\u00f2 Robert Fludd al 16\u00ba posto nella pretesa lista dei Grandi Maestri di tale fantomatica istituzione."}
{"id": "740871", "revid": "599013", "url": "https://it.wikipedia.org/wiki?curid=740871", "title": "Coppe calcistiche europee", "text": "Con competizioni calcistiche europee, o colloquialmente con il termine di coppe europee, ci si riferisce, in ambito calcistico, alle manifestazioni stagionali per club organizzate esclusivamente sul territorio europeo.\nStoria.\n1927-1955.\nL'esigenza di un'attivit\u00e0 internazionale di club fu molto sentita fin dagli albori del calcio europeo, tuttavia la FIFA consider\u00f2 sempre le squadre nazionali come le uniche realmente deputate a misurare i risultati sportivi delle diverse nazioni. Al di l\u00e0 delle competizioni organizzate fra federazioni distinte, ma appartenenti a una stessa realt\u00e0 politica, come la Gran Bretagna o l'Impero austro-ungarico, che apparvero gi\u00e0 prima della Grande Guerra, il principale tentativo infrabellico di organizzare un torneo ufficiale fra societ\u00e0 di Stati separati fu la Coppa Mitropa, mentre quattro anni dopo la conclusione del secondo conflitto mondiale nacque l'esperienza della Coppa Latina e nel 1952 della Coppa Grasshoppers. Entrambi i tornei, dunque, interessarono solo un'area limitata del continente europeo. I tre tornei contribuirono notevolmente allo sviluppo delle manifestazioni calcistiche a livello continentale e, in particolare, condussero all'istituzione della Coppa dei Campioni d'Europa nel 1955.\nDal 1955 a oggi.\nNel 1955 venne creata la prima competizione UEFA ufficiale stagionale, ovvero la Coppa dei Campioni (oggi UEFA Champions League), seguita nel 1960 dalla Coppa delle Coppe UEFA (soppressa nel 1999), nel 1971 dalla Coppa UEFA (oggi UEFA Europa League) e nel 2021 dalla Conference League.\nAl di fuori dell'UEFA, il 18 aprile 1955 fu fondata la Coppa delle Fiere (progenitrice non ufficiale della Coppa UEFA), nata da un'idea di Ernst Thommen, che anni prima aveva progettato una coppa a inviti con club di citt\u00e0 europee di primo piano (la Coppa Grasshoppers). Dopo la bocciatura della nuova Coppa delle Fiere da parte della UEFA, Thommen si rivolge alla FIFA, che nel 1955 istituisce un comitato organizzativo per dar vita alla nuova coppa. Nel 1959 nasce la Coppa dell'Amicizia, competizione calcistica internazionale per club e rappresentative di Lega, che si \u00e8 svolta in forma amichevole nell'arco di tempo compreso tra il 1959 al 1968.\nLa Coppa delle Alpi, creata nel 1960 e organizzata FIGC e ASF, \u00e8 stata una competizione calcistica per squadre di club disputata fino al 1987. \u00c8 considerata, assieme alla Coppa Rappan e al Torneo Anglo-Italiano, tra le manifestazioni progenitrici della Coppa Intertoto UEFA. Nel 1961 nasce la Coppa Piano Karl Rappan per iniziativa di Thommen e dell'austriaco Karl Rappan, progenitrice della Coppa Intertoto UEFA.\nLa Coppa di Lega Italo-Inglese era una competizione calcistica disputata dal 1969 al 1976, in gara di andata e ritorno, tra le squadre italiane e inglesi vincitrici della Coppa Italia e della Football League Cup nelle prime tre edizioni, mentre nelle ultime due edizioni a contendere la coppa alle compagini italiane furono le vincitrici della Coppa d'Inghilterra. La Coppa Anglo-Italiana, era una competizione calcistica tra club italiani e inglesi, svoltasi dal 1970 al 1996. Ideata nel 1969 da Gigi Peronace, manager italiano che si era trasferito in Inghilterra negli anni 1960, aveva il patrocinio dell'UEFA, della FIGC e della FA.\nNel 1973 la UEFA si assunse l'organizzazione della Supercoppa UEFA disputata tra i detentori della Coppa dei Campioni e quelli della Coppa delle Coppe (questi ultimi sostituiti dal 2000 dai detentori della Coppa UEFA, oggi Europa League, causa la sopravvenuta soppressione della Coppa delle Coppe). Tra il 1995 e il 2008 fu infine organizzata la Coppa Intertoto UEFA, torneo estivo in cui in palio vi era, oltre al trofeo, la possibilit\u00e0 di qualificarsi alla Coppa UEFA.\nVittorie per squadra.\nLa seguente tabella mostra dapprima i successi nelle tre coppe europee principali, poi la sommatoria delle annate vincenti, quindi vengono aggiunte le due manifestazioni extra-stagionali, e infine viene mostrato il totale delle coppe europee detenute da ogni squadra.\nVittorie per nazione.\nLa seguente tabella raggruppa per nazioni i successi nelle varie coppe europee. Per uniformit\u00e0 statistica, le vittorie vengono riunite secondo le \"attuali\" appartenenze nazionali.\nIn particolare:\nVittorie di pi\u00f9 trofei in una stagione per una nazione.\nNel 1990 per l'unica volta nella storia una nazione vince tutti e cinque i tornei internazionali a cui i propri club prendono parte. Oggi questo risultato non \u00e8 pi\u00f9 possibile, vista l'abolizione di Coppa delle Coppe UEFA (nel 1999), Coppa Mitropa (nel 1992) e Coppa Intercontinentale (nel 2004). La Coppa Intercontinentale e la Coppa del mondo per club FIFA, essendo tornei mondiali, non sono presenti nella tabella. A onor di cronaca nel 1990 il Milan vinse anche la Coppa Intercontinentale, portando a sei i trofei vinti dai club italiani."}
{"id": "740873", "revid": "339392", "url": "https://it.wikipedia.org/wiki?curid=740873", "title": "Competizioni europee", "text": ""}
{"id": "740875", "revid": "6923", "url": "https://it.wikipedia.org/wiki?curid=740875", "title": "Unione delle corti islamiche", "text": "L'Unione delle corti islamiche (Somalo: \"Midowga Maxkamadaha Islaamiga\" Arabo: \u0627\u062a\u062d\u0627\u062f \u0627\u0644\u0645\u062d\u0627\u0643\u0645 \u0627\u0644\u0625\u0633\u0644\u0627\u0645\u064a\u0629\"Ittih\u0101d al-mah\u0101kim al-isl\u0101miyya\") raggruppava le varie corti islamiche \"di quartiere\" che esistevano a Mogadiscio (in Somalia) che furono in contrapposizione con il Governo federale di transizione somalo.\nStoria.\nLe varie Corti fino al 2006 avevano la funzione di dirimere le contese locali e di interessarsi all'aspetto sociale della zona. Esse si preoccupavano inoltre di mantenere l'ordine pubblico, utilizzando proprie milizie a causa della mancanza di un forte governo centrale.\nDopo l'attacco (all'inizio del 2006) subito da parte dei Signori della guerra, le corti islamiche locali si unirono nell'Unione delle corti islamiche, appoggiate dalla popolazione stanca dei signori della guerra (scacciati poi da Mogadiscio nella primavera del 2006 dalle stesse milizie dell'Unione).\nIn seguito, l'Unione prese il controllo di Mogadiscio (dopo ben 17 anni di vuoto istituzionale), con il sostegno della popolazione. La situazione della citt\u00e0 miglior\u00f2 notevolmente, al punto che fu possibile riaprire il porto e l'aeroporto (chiusi dal 1991). Si ebbe quindi un naturale ampliamento della loro area di influenza, fino a comprendere parte del sud del Paese (ma senza giungere a Baidoa, sede del governo centrale di transizione, e alla parte centrale del territorio somalo).\nLe corti islamiche tentarono di introdurre la Sharia, ma la connotazione del paese, tipicamente tribale, ostacolava tale tentativo. L'Unione si accontent\u00f2 quindi di mantenere il solo controllo politico, rinunciando a quello religioso. La creazione di uno stato islamico era inoltre resa difficoltosa a causa dell'appoggio dell'Igad al governo di transizione.\nNel dicembre 2006, il governo provvisorio, sostenuto militarmente dall'Etiopia, tent\u00f2 di scacciare le corti islamiche da Mogadiscio. Nel giro di poche settimane di guerra, e con il successivo intervento militare degli Stati Uniti, il governo provvisorio \u00e8 cos\u00ec riuscito a riprendere il controllo della capitale per un breve periodo. Successivamente, la guerriglia urbana scoppiata tra esercito di transizione (supportato dai militari etiopi) e corti islamiche ha provocato nella capitale numerose vittime ed un numero imprecisato di sfollati."}
{"id": "740876", "revid": "729019", "url": "https://it.wikipedia.org/wiki?curid=740876", "title": "Schwere Panzerabteilung 505", "text": "Lo schwere Panzerabteilung 505, comunemente abbreviato in s.Pz.Abt. 505 fu una delle prime e principali unit\u00e0 corazzate d'elite delle \"Wehrmacht\", e venne impegnata su diversi fronti come forza di pronto intervento.\nIl battaglione fu l'ultimo organizzato con il vecchio ordinamento, comprendente quindi 20 Panzer VI Tiger I e 25 Panzer III, e venne istituito nel febbraio 1943. Tra il 29 e il 30 aprile dello stesso anno venne destinato al fronte orientale, sotto il comando diretto del Gruppo d'armate Centro, e fino all'inizio di giugno non prese parte a nessun combattimento, dato che venne equipaggiato con altri 11 Tiger.\nQuesta riorganizzazione venne intrapresa proprio per rendere pienamente operativa l'unit\u00e0 che venne assegnata alla 9. armata del \"Generalfeldmarschall\" Model durante l'Operazione Zitadelle. All'inizio della pi\u00f9 grande battaglia tra carri della storia, il battaglione poteva contare su 31 Tiger e al termine degli scontri, nel luglio 1943, aveva perduto solo sei carri.\nTrasferito successivamente nell'area di Smolensk, vi rimase per tutto il 1944, quando a settembre dopo aver ricevuto i nuovi Panzer VI Tiger II, venne impegnata insieme alla 24. Panzer-Division e alla 25. Panzer-Division nel tentativo di arginare l'offensiva dell'Armata Rossa nella testa di ponte di Narev.\nIl battaglione combatt\u00e9 gli ultimi mesi di guerra nella Prussia orientale."}
{"id": "740877", "revid": "6923", "url": "https://it.wikipedia.org/wiki?curid=740877", "title": "Jean Amila", "text": "Biografia.\nEsercit\u00f2 numerosi piccoli mestieri prima di dedicarsi alla letteratura. Il suo primo romanzo \"Les coups\" (1941), sotto il nome di Jean Mekert, fu notato da Gide e Queneau. Il romanzo mette in scena persone ordinarie alle prese con le difficolt\u00e0 della societ\u00e0. Nel 1950, su richiesta di Marcel Duhamel, direttore della S\u00e9rie noire, si lanci\u00f2, con lo pseudonimo di John Amila, nella letteratura poliziesca. Una ventina di romanzi videro la luce nella S\u00e9rie Noire, tra cui: \"La lune d'Omaha\", \"Noces de soufre\", \"Piti\u00e9 pour les rats\" (1964), \"Le boucher des Hurlus\" (1982). Nel 1971, \"La vierge et le taureau\", romanzo scritto dopo un soggiorno a Tahiti, denunci\u00f2 gli esperimenti atomici e batteriologici. Jean Amila fu vittima di una grave aggressione, forse in seguito alla pubblicazione di questo romanzo, e soffr\u00ec per parecchi anni di amnesia parziale. I suoi libri sono tutti imbevuti di uno spirito libertario e antimilitarista."}
{"id": "740881", "revid": "10728", "url": "https://it.wikipedia.org/wiki?curid=740881", "title": "Jean Mekert", "text": ""}
{"id": "740882", "revid": "10728", "url": "https://it.wikipedia.org/wiki?curid=740882", "title": "John Amila", "text": ""}
{"id": "740884", "revid": "184755", "url": "https://it.wikipedia.org/wiki?curid=740884", "title": "Ignazio Gadaleta", "text": "Biografia.\nDocente di Pittura nell'Accademia di Belle Arti di Brera, nel 1977 tiene la sua prima mostra personale alla Galleria La Medusa di Molfetta. \nDagli anni ottanta pratica la pittura aniconica e dal 2002 evolve decisamente la sua operativit\u00e0 nell'estensione della dimensione ambientale con i suoi punti-pittura. \nDapprima operante in Puglia, nel 1990 si trasferisce a Roma e nel 2005 a Milano.\nMostre.\nA Roma ha esposto in diverse mostre istituzionali fra le quali: XI Quadriennale di Roma, Palazzo dei Congressi, Roma, 1986; \"Lavori in corso 5\", Galleria Comunale d'Arte Moderna e contemporanea, Roma, 1998; XIV Quadriennale di Roma. \"Fuori Tema\", Galleria Nazionale d'Arte Moderna, Roma, 2005. \u00c8 stato invitato a diverse rassegne storiche nazionali fra cui: \"Colore-Struttura. Una linea Italiana 1945/90\", Palazzo Pretorio, Prato, Palazzo Atti, Todi, 1990; \"A sud dell'Arte\", Fiera del Levante, Bari, 1991; \"Arte Italiana. Ultimi quarant'anni. Pittura aniconica\", Galleria d'Arte Moderna, Bologna, 1998; \"Riferimenti forti nel Secondo Novecento italiano\", Palazzo Davalos, Vasto, 2002.\nHa realizzato \"Virtuali. Lux Siciliae (mezzogiorno \u2013 mezzanotte)\", 2000-01, nel Nuovo Palazzo di Giustizia per il Comune di Palermo."}
{"id": "740889", "revid": "137590", "url": "https://it.wikipedia.org/wiki?curid=740889", "title": "Rotonda di San Lorenzo", "text": "La rotonda di San Lorenzo \u00e8 uno degli edifici religiosi pi\u00f9 antichi di Mantova (fu eretta nell'XI secolo) e ubicata in piazza delle Erbe.\nStoria.\nL'anno 1083, anche se scritto sull'intonaco in epoca successiva, potrebbe essere l'anno d'edificazione.\nLa tradizione la vuole edificata per desiderio di Matilde di Canossa, come evocazione della \"Anastasis\" (Resurrezione) di Gerusalemme, la rotonda costruita attorno al Santo Sepolcro, quindi idealmente collegabile alla reliquia del Sangue di Cristo ritrovato secoli prima a Mantova e ora conservato nella vicina cripta della basilica di Sant'Andrea.\nIn realt\u00e0, la struttura monoptero-periptera ed il suo posizionamento ad un livello inferiore di circa 150 cm da quello della adiacente piazza Erbe, oltre all'esistenza di due colonne e altri particolari costruttivi in pietra, suggeriscono che la chiesa fu realizzata recuperando o ricostruendo un precedente edificio romano, databile al IV secolo, probabilmente un tempio o una tomba tholos.\nLa chiesa, un notevole esempio di arte romanica, \u00e8 articolata su una pianta centrale, completata da un'abside semicircolare, ed \u00e8 caratterizzata da una galleria superiore che conserva lacerti di affreschi dei secoli XI-XII che rappresentano un raro esempio di pittura romanico-lombarda, di chiara scuola bizantina.\nNel corso dei secoli l'edificio sub\u00ec trasformazioni radicali; un suo progetto di trasformazione di Leon Battista Alberti (cos\u00ec come un altro di Giulio Romano) non ebbe seguito, fino alla sua definitiva sconsacrazione. Il tempio fu chiuso al culto nel 1579 su disposizione del duca Guglielmo Gonzaga.\nSconsacrata, la rotonda decadde abbastanza rapidamente: divenne prima un magazzino e poi, una volta scoperchiata, un cortile circolare ad uso privato sul confine del popoloso quartiere del ghetto ebraico mantovano.\nNel 1908 l'edificio fu espropriato e ne fu autorizzata la demolizione. Durante i lavori la Rotonda \"riemerse\" quasi integralmente: la chiesa fu liberata dalle sovrastrutture e dagli edifici che ne occludevano completamente la vista (la rotonda di San Lorenzo non \u00e8 infatti visibile nelle vecchie foto della piazza). Dopo la ricostruzione della cupola (ispirata a quella della rotonda di San Tom\u00e8 di Almenno San Bartolomeo), attorno al 1911, fu riconsacrata e riaperta al culto nel 1926 e consegnata alla Fraternita Domenicana che si assunse l'onere del suo restauro, della sua conservazione e della sua apertura al pubblico. La scalinata che consente di accedere alla chiesa fu costruita nel marzo 1939 e inaugurata il 21 aprile 1940, subendo nei decenni successivi marginali rimaneggiamenti come, ad esempio, adeguamenti alle norme di sicurezza vigenti."}
{"id": "740892", "revid": "1926649", "url": "https://it.wikipedia.org/wiki?curid=740892", "title": "Emanuele Concetti", "text": "Carriera.\nClub.\nConcetti inizia la sua carriera da professionista con la maglia della Lazio. Nel 2000 viene dato in prestito all'. Successivamente fa ritorno alla Lazio e ne diviene terzo portiere alle spalle di due \"grandi\" come Angelo Peruzzi e Luca Marchegiani riuscendo comunque ad esordire sia in campionato che nelle coppe europee.\nNel luglio del 2003 viene tesserato dal ma prima dell'inizio della stagione viene girato in prestito al Catania. Nel gennaio del 2005 va alla e un anno dopo si trasferisce alla .\nAll'inizio del campionato 2006/2007 fa parte della rosa del ma nel mese di gennaio va al ChievoVerona.\nNell'estate del 2007 si trasferisce al Crotone. Scaduto il contratto con i calabresi, il 25 agosto 2011 firma un triennale con il Pergocrema, squadra lombarda di Lega Pro Prima Divisione.\nAll'apertura del mercato di riparazione, nel gennaio 2012, viene ceduto in prestito alla , compagine militante in Serie B.\nSvincolato a fine stagione per il fallimento del Pergocrema, il 12 luglio 2012 torna al Crotone firmando un contratto biennale."}
{"id": "740893", "revid": "1543377", "url": "https://it.wikipedia.org/wiki?curid=740893", "title": "Band on the Run", "text": "Band on the Run \u00e8 il quinto album solista di Paul McCartney e il terzo dei Wings.\nAttribuito a Paul McCartney &amp; Wings, il disco venne pubblicato nel 1973 dalla Apple Records. L'album divent\u00f2 il pi\u00f9 grande successo dei Wings e viene considerato ancora oggi il vertice della carriera solista dell'ex Beatle.\nLa rivista \"Rolling Stone\" l'ha inserito al 418\u00ba posto della sua lista dei 500 migliori album.\nIl disco \u00e8 stato l'ultimo album di Paul McCartney ad essere pubblicato dall'etichetta Apple Records.\nIl disco.\nOrigine e storia.\nDopo il successo di \"Red Rose Speedway\" e della canzone del tema musicale del film \"Agente 007 - Vivi e lascia morire\", Paul e Linda McCartney, stufi di registrare in Gran Bretagna, decisero di fare un viaggio in una localit\u00e0 esotica. Dopo aver chiesto alla EMI di mandare loro una lista degli studi di registrazione disponibili all'estero, Paul scopr\u00ec che ne esisteva uno a Lagos in Nigeria e fu immediatamente preso dall'idea di andare a registrare un album in Africa. Insieme ai coniugi McCartney, sarebbero dovuti partire alla volta dell'Africa anche il chitarrista e pianista Denny Laine, il chitarrista Henry McCullough e il batterista Denny Seiwell. Ma poche settimane prima della partenza fissata per fine agosto, McCullough lasci\u00f2 gli Wings; e Seiwell lo segu\u00ec poco dopo. Quindi per la Nigeria partirono solo Paul, Linda e Denny Laine, insieme all'ex ingegnere di studio dei Beatles Geoff Emerick. All'arrivo a Lagos, Paul e Linda si scontrarono con le difficolt\u00e0 locali: apparecchiature di registrazione antiquate e scarsa efficienza degli studi. Subirono anche una rapina a mano armata mentre erano in giro per Lagos.\nIn ottobre, quando il gruppo fece ritorno a Londra, vennero dati gli ultimi ritocchi ai brani ed effettuate tutte le sovraincisioni. La canzone \"Helen Wheels\" fu pubblicata come singolo alla fine del mese anche se non compariva nell'album in uscita, e divent\u00f2 un successo mondiale da Top 10 entro la fine dell'anno. Quando \"Band On The Run\" era pronto per le stampe, la Capitol Records, che distribuiva i dischi della Apple Records negli Stati Uniti, inser\u00ec \"Helen Wheels\" nell'album contro il volere di McCartney.\nRegistrazione.\nIl disco venne registrato in due momenti separati: tra il 15 agosto ed il 23 settembre agli EMI Studios di Lagos e poi nell'ottobre 1973 a Londra, presso gli A.I.R. Studios, dove vennero effettuate le sovraincisioni sulle basi incise in Africa, quelle dell'orchestra e furono registrati per intero due brani (\"Jet\", \"Nineteen Hundred and Eighty-Five\"). La canzone \"Picasso's Last Words\" venne registrata anch'essa in Africa ma presso gli ARC Studios, di propriet\u00e0 di Ginger Baker, che nel brano suona alcuni barattoli pieni di sabbia a mo' di maracas.\nCopertina.\nLa celebre foto di copertina venne scattata il 28 ottobre 1973 contro il muro esterno di uno stabile a Osterley Park, Hounslow. La fotografia ritrae Paul, Linda e Denny pi\u00f9 altre sei persone, pi\u00f9 o meno famose, vestite come carcerati e sorprese nell'atto di un tentativo di evasione dalla luce di un riflettore. Gli altri individui che compaiono in copertina sono:\nCitazioni dell'immagine di copertina sono state fatte dallo stesso McCartney (nel video del brano \"Spies Like Us\", con Chevy Chase e Dan Aykroyd, e dalla Dreamworks per il poster del film \"Madagascar\", che ritrae i personaggi principali contro un muro nella stessa posa della foto di \"Band on the Run\").\nPubblicazione e accoglienza.\nLe vendite iniziali di \"Band on the Run\" furono lente, l'album inizi\u00f2 gradualmente la sua scalata alle classifiche, ma entro la primavera del 1974, grazie al successo di \"Jet\" e della title track \"Band on the Run\", il disco si rivel\u00f2 un successo. Raggiunse la prima posizione in classifica Billboard 200 negli Stati Uniti per quattro settimane, e fu certificato triplo disco di platino. In Gran Bretagna, il disco pass\u00f2 sette settimane di fila in cima alla classifica, diventando cos\u00ec l'album pi\u00f9 venduto di tutto il 1974 vincendo il disco di platino. Raggiunse la prima posizione anche in Canada risultando il disco pi\u00f9 venduto dell'anno, in Australia, Nuova Zelanda, Norvegia e Spagna, la quinta nei Paesi Bassi e l'ottava in Svezia.\nTra le tracce del disco, particolare attenzione venne dedicata a \"Let Me Roll It\", che parve indirizzata a Lennon: \"a colpire fu soprattutto l'omaggio stilistico che McCartney indirizz\u00f2, pi\u00f9 o meno consapevolmente, all'amico\".\nAll'inizio del 1975, Paul McCartney e i Wings vinsero il premio Grammy per la \"Miglior performance vocale di gruppo\" per il brano \"Band on the Run\".\nNel 1993, \"Band on the Run\" fu rimasterizzato e ristampato in CD come parte della serie \"The Paul McCartney Collection\" con l'aggiunta di \"Helen Wheels\" e della b-side \"Country Dreamer\" come bonus tracks.\nNel 1999, \u00e8 stata pubblicata un'edizione speciale deluxe del disco, la \"Band on the Run: 25th Anniversary Edition\". In questa versione, \"Helen Wheels\" \u00e8 la traccia numero 8, tra \"No Words\" e \"Picasso's Last Words (Drink to Me)\".\nNel maggio 2007, l'album \u00e8 stato reso disponibile per il download a pagamento su iTunes Store.\nTracce.\nTutti i brani sono opera di Paul McCartney, eccetto dove indicato.\nFormazione.\nPaul McCartney &amp; Wings\nAltri musicisti\nCrediti\nTracce nelle edizioni successive dell'album.\nEdizione del 25\u00ba anniversario.\nUscita il 15 marzo 1999, consiste in un cofanetto contenente:\nCD 2\nRistampa 2010: The Paul McCartney Archive Collection.\nL'album \u00e8 stato ristampato dalla Hear Music/Concord Music Group il 2 novembre 2010 come prima uscita della serie \"The Paul McCartney Archive Collection\". Il disco \u00e8 stato pubblicato in diversi formati:\nMateriale Extra.\nIl materiale extra presente nel secondo CD \u00e8:"}
{"id": "740896", "revid": "339392", "url": "https://it.wikipedia.org/wiki?curid=740896", "title": "Desktop Enviroment", "text": ""}
{"id": "740899", "revid": "2077074", "url": "https://it.wikipedia.org/wiki?curid=740899", "title": "Virginie Ancelot", "text": "Avendo cominciato la sua carriera come pittrice, Virginie Ancelot espose un'opera al Salon del 1827. Entrata in letteratura, produsse 13 testi teatrali (dei quali alcuni vennero tradotti in vari teatri parigini), nonch\u00e9 numerosi romanzi e racconti di salone.\nIl salotto letterario dell'h\u00f4tel di La Rochefoucauld dove lei accolse dal 1824 fino alla sua morte Pierre-\u00c9douard Lemontey, Lacretelle, Alphonse Daudet, Baour-Lormian, Victor Hugo, Sophie Gay e sua figlia Delphine de Girardin, in conte Henri de Rochefort, M\u00e9lanie Waldor, l'attrice Rachel, Jacques Babinet, Juliette R\u00e9camier, Ana\u00efs S\u00e9galas, Fran\u00e7ois Guizot, Saint-Simon; Alfred de Musset, Stendhal, Chateaubriand, Alphonse de Lamartine, Alfred de Vigny, Prosper M\u00e9rim\u00e9e, Delacroix, che era quasi un passaggio obbligato per l'Acad\u00e9mie fran\u00e7aise, dove fu eletto suo marito Jacques-Fran\u00e7ois Ancelot nel 1841, fu uno degli ultimi grandi salotti letterari di Parigi."}
{"id": "740900", "revid": "2114069", "url": "https://it.wikipedia.org/wiki?curid=740900", "title": "Cercapersone", "text": "Il cercapersone (o \"radioavviso personale\") \u00e8 un apparecchio elettronico per la trasmissione di brevi messaggi; utilizzato soprattutto negli anni ottanta e novanta, \u00e8 caduto in disuso con l'avvento dei telefoni cellulari.\nTale apparecchio \u00e8 il terminale mobile di un sistema wireless che sostiene un servizio di paging (il termine inglese per indicare il cercapersone \u00e8 \"pager\" o \"beeper\").\nIl dispositivo \u00e8 molto semplice e permette la trasmissione di brevi messaggi; un cercapersone unidirezionale (trasmissione simplex) pu\u00f2 solo ricevere pochi bit, solitamente il numero del chiamante. Esistono anche cercapersone bidirezionali che permettevano di trasmettere e ricevere email, dati e SMS.\nIn Italia il cercapersone fu commercializzato anche col nome commerciale di Teledrin, termine poi diventato, per antonomasia, sinonimo stesso di \"cercapersone\".\nStoria e funzionamento.\nIl primo cercapersone fu introdotto nel 1950 a New York, ed era sfruttato da una rete di medici che pagavano 12\u00a0$ (circa 100\u00a0$ al giorno d'oggi) mensili per il servizio. Il raggio di copertura delle stazioni radio base era pari a 40\u00a0km.\nL'apparecchio, delle dimensioni di un pacchetto di sigarette, permetteva di ricevere una notifica sonora nel caso in cui non si avesse risposto a una chiamata ricevuta su un numero di rete fissa; la notifica era accompagnata da un breve messaggio sul display con le indicazioni del chiamante. L'utilizzatore del cercapersone poteva quindi mettersi in contatto al pi\u00f9 presto con chi stava cercando di telefonargli altrove, utilizzando un telefono fisso o una cabina telefonica.\nIn Italia il servizio di cercapersone fu denominato Teledrin, e, dopo la sua attivazione all'inizio degli anni 1980, il suo uso continu\u00f3 anche dopo la nascita della rete TACS, la stessa utilizzata dai primi telefoni cellulari, nel 1990, con la quale condivise una porzione di frequenze per la versione alfanumerica dell'omonimo servizio, e la riconversione dei vecchi ponti radio del sistema RTMI per le versioni solo tono e numeriche.\nFunzionamento del servizio in Italia.\nIl servizio in Italia veniva gestito dall'allora azienda monopolista delle telecomunicazioni italiane, la SIP, e successivamente, dal 1994 fino al 31 dicembre 2005, da Telecom Italia. I cercapersone di tipologia solo tono e/o numerica funzionavano su una rete FSK a 161,175\u00a0MHz, facendo uso del protocollo POCSAG, mentre i cercapersone di tipologia alfanumerica (capaci di visualizzare dei brevi messaggi di testo, antesignani degli odierni SMS) funzionavano a 466,075\u00a0MHz, condividendo in parte le frequenze a 450\u00a0MHz con il sistema RTMS, esteso pi\u00f9 tardi a 890/900\u00a0MHz, in maniera simile alle frequenze del concorrente ETACS, sempre facendo ricorso al protocollo POCSAG. I ponti radio erano dislocati in postazioni ad altezza elevata, con un array di antenne disposte con angolature di circa 120 gradi, in modo da avere una trasmissione di tipo omnidirezionale, per garantire una migliore copertura. Tipicamente il raggio nel quale era possibile essere reperiti con questo sistema era di circa 30-35\u00a0km.\nSovente, le frequenze dei cercapersone in versione \"solo tono\" e/o \"numerico\" causavano, in fase di trasmissione, delle interferenze sui vecchi canali televisivi analogici in banda III VHF, all'epoca utilizzati prevalentemente dalla Rai per trasmettere, qualora si trovassero delle antenne televisive nelle vicinanze dei cercapersone, orientate verso la postazione di riferimento da cui la trasmissione TV veniva ricevuta, cos\u00ec come per le frequenze a 450 MHz usate ai tempi dalla variante alfanumerica del servizio, nonch\u00e9 dal sistema RTMS. Non era raro che durante una qualunque trasmissione delle frequenze impiegate da Rai Uno in banda VHF e di alcune TV private in UHF, si udisse sovrapposto all'audio del programma, la modulazione digitale dell'onda portante destinata al servizio, in quanto essendo essa stessa un dato digitale, veniva trasmesso in modalit\u00e0 analogica (grossomodo ci\u00f2 che avveniva con la periferica a nastro Datassette, utilizzata dagli home computer Commodore, che modulava i dati digitali sotto forma di audio analogico).\nQuando si desiderava mettersi in contatto con un utente Teledrin (ad esempio a seguito del tentativo di contattare qualcuno su telefono fisso senza ottenere risposta in quanto la persona cercata era assente), si doveva comporre da un telefono a tastiera il numero 168. Una voce guida pronunciava il messaggio: \"Servizio Teledrin. Digitare le cifre\". L'annuncio vocale veniva seguito da un segnale acustico, a seguito del quale si digitava il numero dell'utente Teledrin da contattare, composto da sei cifre (es.: 123456), seguito da varie informazioni (corrispondenti a determinati numeri da digitare) richieste per specificare la tipologia di avviso (tono, numerico o alfanumerico). Per contattare coloro che possedevano la versione alfanumerica la procedura era particolarmente lunga, in quanto per poter inviare un messaggio a tali versioni di Teledrin si dovevano premere varie volte diversi tasti per comporre il testo del messaggio, che non poteva superare gli 80 caratteri totali.\nPreme anche ricordare che, la diffusione dei telefoni fissi a tastiera con selezione di tipo DTMF, venne avviata nei primi anni 1990 (fino alla prima met\u00e0 degli anni 1990 erano ancora diffusi gli apparecchi BiGrigio e Pulsar, operanti in modalit\u00e0 decadica), quando ancora le centrali non erano state aggiornate per supportare la nuova tipologia di composizione dei numeri di telefono e/o le relative selezioni all'interno di servizi automatizzati come ad es. il servizio 168 per mettersi in contatto con gli utenti del sistema Teledrin.\nModelli di cercapersone commercializzati in Italia.\nIn Italia la commercializzazione dei dispositivi cercapersone (o \"radioavviso personale\") era curata da SIP. Erano disponibili vari modelli. In particolare, alla fine degli anni settanta era disponibile il Motorola Pageboy, in versione solo tono. Pi\u00f9 avanti, vennero commercializzate le versioni numeriche e alfanumeriche di Teledrin, dotate sempre di elettronica Motorola. In particolare si ricordano questi modelli, tra i pi\u00f9 diffusi in Italia e utilizzati fino al 31 dicembre 2005, data in cui il servizio fu disattivato:\nIl Teledrin poteva funzionare, a partire dai primi anni novanta, anche al di fuori dell'Italia, in tutta Europa, grazie a un accordo con vari operatori, tramite il servizio Euromessage, similmente a quanto avveniva in passato con il sistema Eurosignal.\nLa fine.\nPoich\u00e9 il cercapersone in Italia si basava su rete proprietaria, ottenuta riconvertendo i vecchi ponti per i servizi RTMI e RTMS, attualmente non \u00e8 pi\u00f9 possibile utilizzarlo in quanto tale sistema di telecomunicazioni non \u00e8 pi\u00f9 operativo dal 31 dicembre 2005. Inoltre, dal punto di vista tecnologico, l'apparecchio \u00e8 stato soppiantato dal telefono cellulare, cadendo sempre pi\u00f9 in disuso negli ultimi anni.\nAlcuni sistemi di questo tipo sono ancora presenti per motivi pratici come sistema di comunicazione per il personale in ospedali e alberghi. In questo caso viene utilizzato un trasmettitore di debole potenza (max 5 watt) operante su alcune frequenze nella banda di 27\u00a0MHz, tipicamente 26,200\u00a0MHz o 26,500\u00a0MHz, e pi\u00f9 ricevitori portatili."}
{"id": "740901", "revid": "22475", "url": "https://it.wikipedia.org/wiki?curid=740901", "title": "Gcompris", "text": ""}
{"id": "740902", "revid": "10728", "url": "https://it.wikipedia.org/wiki?curid=740902", "title": "Marguerite-Louise Virginie Ancelot", "text": ""}
{"id": "740904", "revid": "10728", "url": "https://it.wikipedia.org/wiki?curid=740904", "title": "Madame Ancelot", "text": ""}
{"id": "740907", "revid": "884", "url": "https://it.wikipedia.org/wiki?curid=740907", "title": "Dominio estense", "text": ""}
{"id": "740909", "revid": "46931", "url": "https://it.wikipedia.org/wiki?curid=740909", "title": "Parco Adda Sud", "text": ""}
{"id": "740910", "revid": "122075684", "url": "https://it.wikipedia.org/wiki?curid=740910", "title": "Parco dell'Adda Sud", "text": "Il parco dell'Adda Sud \u00e8 una zona umida di 24.260 ettari, istituito con L.R. 81/1983, si estende lungo il basso corso tipicamente planiziale dell'Adda fino alla foce del Po, da Rivolta d'Adda a Castelnuovo Bocca d'Adda, abbracciando notevoli aree naturalistiche, in particolare zone umide (lanche, morte) e di bosco igrofilo, congiuntamente ad ampie distese agricole appartenenti ai territori di due province (Lodi e Cremona) e a 35 comuni. Obiettivo prioritario del Piano Territoriale di Coordinamento (PTCP) del Parco Adda Sud, approvato dalla Regione Lombardia con L. R. 22/1994, (la cui variante \u00e8 stata adottata dal Parco con Delibera n. 3 del 28.02.2011), \u00e8 quello di coniugare la presenza dell'uomo e delle sue attivit\u00e0 nel suo complesso perseguendo non solo la conservazione degli ambienti naturali e delle risorse paesaggistiche culturali ancora presenti, ma anche la ricostituzione graduale di quegli ambienti compromessi e degradati.\nIl Parco ha lo scopo di gestire in modo unitario la protezione della natura e dell'ambiente, lo sviluppo delle attivit\u00e0 agro zootecniche e silvo-pastorali e delle altre attivit\u00e0 tradizionali atte a favorire la crescita economica sociale e culturale. Attraverso l'attivit\u00e0 delle Guardie Ecologiche Volontarie si promuove l'educazione ambientale alle nuove generazioni e non solo, nelle scuole e presso i centri visita del parco, oltre a promuovere la funzione sociale e le attivit\u00e0 ricreative.\nCentro Parco di Villa Pompeiana.\nIl Centro Parco di Villa Pompeiana si trova nell'ex-oratorio di San Michele, una chiesetta originaria del XII\u00b0 sec. acquisita in propriet\u00e0 dal Parco Adda Sud nel 1992 e situata a pochi passi dalla Riserva Naturale il Mortone, un antico alveo del fiume Adda che racchiude un'importante area umida molto evoluta, vasta circa trenta ettari, colonizzata da canna palustre e caratterizzata da affioramenti spontanei d'acqua che rapprensentano un punto di ritrovo per numerose specie di uccelli.\nLa Riserva Naturale costituisce un ottimo esempio di quelle paludi che, sotto la denominazione di Lago Gerundo, rappresentavano il tipico ambiente lodigiano prima dell'attuazione delle bonifiche iniziate dai monaci cistercensi e benedettini e proseguite, nel 1220, con la creazione del canale Muzza. Pi\u00f9 precisamente, il lago Gerundo si trovava nell'area compresa tra l'attuale corso del fiume Adda e la scarpata che delimita il territorio cremasco, entro cio\u00e8 una linea ideale intermedia tra l'Adda attuale e il Serio. Secondo una leggenda dell'Alto Medioevo, nel lago Gerundo viveva il drago Tarantasio, vero terrore per gli abitanti del luogo: il drago si avvicinava alle rive nutrendosi di piccoli mammiferi e bambini, con il suo alito inquinava l'acqua ed era causa di epidemie. Un giorno arriv\u00f2 un valoroso cavaliere, il fondatore della famiglia Visconti, che uccise il drago e adott\u00f2 il biscione come simbolo della sua casata. Secondo una credenza popolare si racconta che il drago fosse poi stato trasportato come trofeo in una chiesa della pianura lombarda. Nel 1977, presso il Mortone fu rinvenuta una piroga monossile, ossia un'imbarcazione molto primitiva, costituita da un unico enorme tronco d'albero appositamente scavato. Dopo la pulitura e le analisi al radiocarbonio, risulta che la piroga risale al 490 d.C.\nPresso il Centro, all'interno della sala principale si trovano diverse specie di animali imbalsamati che compongono la tipica fauna del parco, mentre nelle aree di pertinenza sono presenti un parchetto giochi per bambini e ampi spazi utilizzati per attivit\u00e0 didattiche.\nInformazioni generali.\nIl centro \u00e8 aperto in occasione di attivit\u00e0 ed eventi programmati, pubblicati sul sito e/o nel calendario. Per le visite di gruppi o scolaresche \u00e8 necessario contattare gli uffici del Parco al numero 0371/411129.\nL'area \u00e8 dotata di parcheggio per le auto ed \u00e8 accessibile alle persone diversamente abili.\nCome raggiungere il Centro.\nStrada Provinciale 16d Villa Pompeiana, frazione di Zelo Buon Persico (LO).\nAttenzione: l'ingresso al Centro si trova sulla curva che costeggia la piccola collina. La posizione esatta \u00e8 indicata sulla mappa goole qui sotto.\nIl centro \u00e8 raggiungibile anche attraverso la pista ciclabile che proviene da Lodi. SP16d Villa Pompeiana, frazione di Zelo Buon Persico (LO).\nCentro Visite di Castiglione d'Adda.\nIl Centro Visite di Castiglione d'Adda \u00e8 stato inaugurato nel 2001. Costruito ex novo, l'edificio \u00e8 di tipo rurale e si trova nei pressi della Riserva Naturale Orientata Adda Morta - Lanca della Rotta, un'ampia zona umida perifluviale dove sono presenti diverse specie di piante quali, ad esempio, la Tifa Maggiore, il Tabacco di palude, l'Iris giallo, le Lenticchie d'acqua, il Morso di rana e l'Azola Caroliniana. Le aree a bosco sono costituite in prevalenza da Salice bianco e Ontano nero, mentre fra gli arbusti ci sono la Frangola, il Pallon di neve, il Sanguinello e l'Indaco bastardo.\nAll'interno del Centro vi \u00e8 una grande sala polifunzionale che ospita una Xiloteca, insieme alla grande piroga, una collezione di insetti imbalsamati e una piccola biblioteca/videoteca. La sala \u00e8, inoltre, adatta a riunioni e videoproiezioni.\nNelle aree di pertinenza si trovano la Stazione di ambientamento della Cicogna bianca e un pozzo ad energia solare prodotta da 20 metri quadrati di pannelli solari posti sul tetto del Centro, che d\u00e0 acqua alla vicina Riserva Naturale, assicurando la biodiversit\u00e0 dell'area umida e contrastando il processo di eutrofizzazione.\nStazione di ambientamento della Cicogna bianca.\nInaugurata nella primavera del 2001 grazie alla collaborazione tra il Parco Adda Sud, il Comune di Castiglione d'Adda, la Provincia di Lodi, la LIPU e l'Associazione Olduvai Onlus, la Stazione di ambientamento della Cicogna bianca ciconia ciconia \u00e8 nata con l'obiettivo di sostenere il programma di ripopolamento promosso dalla LIPU gi\u00e0 a partire dal 1985 e coadiuvato dall'Associazione Olduvai Onlus di Milano, che coordinava a livello nazionale il censimento delle linee elettriche potenzialmente pericolose per le cicogne nidificanti nel nostro territorio.\nPer approfondimenti sul \"Progetto Cicogna bianca\" si rimanda alla pagina dedicata.\nXiloteca.\nInaugurata nel maggio 2013, la Xiloteca nasce dall'idea di un gruppo di GEV che hanno dato avvio alla raccolta delle principali specie legnose o inselvatichite autoctone presenti nel territorio del Parco. Questo piccolo scrigno di specie locali offre l'opportunit\u00e0 di confrontare fra loro diversi legni e apprezzare le caratteristiche peculiari delle varie specie di alberi. I campioni sono sezionati in modo da rendere visibili le caratteristiche quali venatura, colore e porosit\u00e0. \u00c8 inoltre presente una teca contenente un diorama, rappresentativo del tipico sottobosco della pianura padana, con un tronco marcescente, insetti, alcuni tipici demolitori del legno, fogliame e muschi.\nPiroga.\nAd arricchire la Xiloteca, all'interno del salone del Centro visite vi \u00e8 poi la grande piroga, risalente ad un periodo compreso fra il X e il XII sec., rinvenuta nell'estate del 2003 sulle rive del fiume nei pressi di Lodi (poster piroga - documento scientifico).\nInformazioni generali.\nIl Centro \u00e8 aperto tutti i sabati pomeriggio dalle 14:00 alle 18:00 e le domeniche mattina dalle 9:00 alle 12:30 e in occasione di attivit\u00e0 ed eventi programmati e pubblicati nelle hompage del sito. Per le visite di gruppi o scolaresche \u00e8 necessario contattare gli uffici del Parco al numero 0371/411129.\nL'area \u00e8 dotata di parcheggio per le auto ed \u00e8 accessibile alle persone diversamente abili.\nCome raggiungere il Centro.\nStrada Statale 591, seguire le indicazioni per la Cascina Gerra, Castiglione d'Adda (LO).\nEnte gestore.\nConsorzio tra le Province di Lodi e Cremona e i Comuni di: Abbadia Cerreto, Bertonico, Boffalora d'Adda, Casaletto Ceredano, Castelgerundo, Castelnuovo Bocca d'Adda, Castiglione d'Adda, Cavenago d'Adda, Cervignano d'Adda, Comazzo, Cornovecchio, Corte Palasio, Credera Rubbiano, Crotta d'Adda, Formigara, Galgagnano, Gombito, Lodi, Mairago, Maccastorna, Maleo, Meleti, Merlino, Montanaso Lombardo, Montodine, Moscazzano, Pizzighettone, Ripalta Arpina, Rivolta d'Adda, San Martino in Strada, Spino d'Adda, Terranova dei Passerini, Turano Lodigiano, Zelo Buon Persico."}
{"id": "740911", "revid": "1226", "url": "https://it.wikipedia.org/wiki?curid=740911", "title": "John Wilkins", "text": "Fu prelato anglicano e fu tra i protagonisti dell'organizzazione della ricerca scientifica a Oxford e Londra.\nBiografia.\nLaureatosi ad Oxford nel 1634, intraprese la carriera ecclesiastica e fu precettore di Carlo Luigi, nipote di Carlo I d'Inghilterra e futuro \"Elettore palatino\" di Renania.\nVescovo di Chester, fu rettore del Wadham College di Oxford, dove istitu\u00ec un laboratorio; venne eletto segretario della Royal Society nel 1662. Scrisse numerose opere di cosmologia e un trattato in cui descrive prodigi meccanici. Il suo romanzo protofantascientifico \"The Discovery of a World in the Moone\", un viaggio immaginario con lo scopo di promuovere e divulgare le idee astronomiche, descrive uno dei primi viaggi sulla Luna.\n\u00c8 noto soprattutto per aver proposto una crittografia e una delle lingue artificiali pi\u00f9 celebri del XVII secolo, i cui principi vennero esposti nel trattato \"Mercury, or The Secret and Swift Messenger\" (1641), il primo libro in lingua inglese sulla crittografia. Nell'opera \"An Essay towards a Real Character and a Philosophical Language\" propose un nuovo linguaggio universale per l'uso dei filosofi."}
{"id": "740912", "revid": "767487", "url": "https://it.wikipedia.org/wiki?curid=740912", "title": "Porfiriti", "text": "Le porfiriti sono rocce della famiglia delle dioriti per composizione chimica e mineralogica paragonabili alle dioriti stesse, ma in giacitura filoniana e per lo pi\u00f9 a struttura porfirica.\nNelle porfiriti i \"fenocristalli\" sono costituiti da plagioclasio, anfibolo e biotite, mentre la massa di fondo \u00e8 microcristallina, e contiene gli stessi minerali ed eventualmente del quarzo dell'ortose in concrescimento micropegmatitico.\nIl colore della roccia di fondo \u00e8 grigio-verde o anche rossastro e si trova in filoni di discreto spessore, non superiore al metro.\nAlcune porfiriti sono prive di fenocristalli ed hanno struttura microgranulare, mentre in altre la pasta di fondo pu\u00f2 essere in tutto o in parte vetrosa, a seconda della velocit\u00e0 di raffreddamento del magma in risalita.\nLocalit\u00e0 di ritrovamento.\nCampioni i cui fenocristalli non superano il millimetro sono stati trovati nella Valle di Scalve, in provincia di Bergamo; nella Valle dei Zuccanti, in provincia di Vicenza; nell'Alpe di Siusi, nella provincia autonoma di Bolzano; sul Monte Martica, presso Induno Olona, in provincia di Varese e altri."}
{"id": "740914", "revid": "287204", "url": "https://it.wikipedia.org/wiki?curid=740914", "title": "Plumasite", "text": "La plumasite \u00e8 una roccia filoniana appartenente alla famiglia delle dioriti e costituita da oligoclasio e corindone.\n\u00c8 detta anche \"corindone ultramafico\".\nStruttura.\nIl componente principale \u00e8 un plagioclasio, con componenti secondari quali anfibolo, fuchsite, tormalina e biotite. Per genesi pu\u00f2 considerarsi analoga alle anortosite, cio\u00e8 formate per concentrazione di cristalli di plagioclasio separati da un magma dioritico.\nLocalit\u00e0 di rinvenimento.\nIn Italia \u00e8 presente nella Valle Sessera, nei pressi di Biella insieme ad altre rocce corindonifere affini. \nRocce di composizione molto simile presenti in localit\u00e0 del Sudafrica, hanno struttura pegmatitica, sia nella grana cristallina insolitamente grossa, sia nella zonatura mineralogica presente nei filoni, nei quali il corindone si concentra nella parte centrale."}
{"id": "740915", "revid": "1474322", "url": "https://it.wikipedia.org/wiki?curid=740915", "title": "Carri armati italiani fino alla seconda guerra mondiale", "text": "I veicoli corazzati italiani costruiti dopo la prima guerra mondiale fino al 1943 rappresentano un insieme di veicoli interessante principalmente in relazione alle teorie di impiego che erano alla base dello sviluppo di una forza corazzata destinata inizialmente ad operare su un territorio con un'orografia molto particolare come quella italiana.\nQueste teorie di impiego, quando applicate in territori simili a quello nazionale (Etiopia e Spagna) diedero l'impressione di essere valide, tuttavia, quando fu necessario applicarle su terreni molto differenti (Nord Africa e Russia) mostrarono pienamente la loro limitata consistenza.\nPrimi modelli.\nAlla fine della prima guerra mondiale il parco carri del Regio Esercito era di 3 carri leggeri Renault FT, in deposito a Verona, e nessuna esperienza di impiego di mezzi corazzati. Tuttavia gi\u00e0 dal 1917 la FIAT aveva iniziato lo studio di un carro pesante, il Fiat 2000, le cui caratteristiche (soprattutto il peso, di 40 t, e la pressione al suolo, molto elevata per la scarsa larghezza dei cingoli) non erano compatibili con l'impiego sui terreni dove si svolgevano le battaglie in corso (Carso e, successivamente, Monte Grappa), quindi, dopo la costruzione di due prototipi, la produzione di questo carro non fu ulteriormente sviluppata.\nVista la chiara inadeguatezza all'impiego in territorio alpino dei carri pesanti, l'interesse delle gerarchie militari si diresse verso i carri leggeri. Alla luce di questo interesse Fiat e Ansaldo progettarono un carro armato chiaramente derivato dal Renault FT, ma con notevoli migliorie, denominato Fiat 3000, prodotto inizialmente in 100 esemplari (prima dell'armistizio ne erano stati ordinati 1400), consegnati a partire dal 1920. Questo carro nella versione iniziale aveva una torretta rotante armata con 2 mitragliatrici.\nIl Fiat 3000 operer\u00e0 con il Regio Esercito fino all'inizio della seconda guerra mondiale e gli ultimi esemplari ancora funzionanti furono utilizzati per contrastare lo Sbarco alleato in Sicilia (1943). L'armamento iniziale fu considerato subito scarsamente idoneo all'impiego, ma solo nel 1930 fu sostituito con un cannone da 37/40\u00a0mm.\nL'esigenza di tale modifica fu chiaramente evidenziata nel 1927, in quanto una serie di esercitazioni, effettuate in prossimit\u00e0 del Lago Trasimeno, mostr\u00f2 la scarsa utilit\u00e0 tattica di carri armati solo di mitragliatrici, se questi non erano supportati da carri armati di cannoni.\nLa nascita dei carristi.\nNel 1926 venne costituita la specialit\u00e0 \"carrista\", con la legge 11 marzo 1926 n. 396. Essa era composta dalle truppe corazzate, e successivamente un reggimento (\"1\u00ba reggimento carri armati\") con comando a Roma e distaccamenti a Bologna, Udine e Codroipo, equipaggiato con carri Fiat 3000 Mod. 21 (cio\u00e8 del modello corrente all'epoca). Nelle manovre che si svolsero fra il 1927 ed il 1929 apparve chiara la necessit\u00e0 di modificare la tipologia dei carri utilizzati, quindi nel 1929 fu acquistato in Gran Bretagna un certo numero di Carden-Loyd Mk VI tankette poi riprodotti su licenza come carri veloci CV29, che per\u00f2 gi\u00e0 nel 1934 scomparvero dall'inventario dell'esercito. In quegli anni, come nel resto d'Europa, non mancarono le sperimentazioni, un esempio \u00e8 l'Ansaldo MIAS, piccolo blindato cingolato che avrebbe dovuto proteggere i soldati durante l'attraversamento della terra di nessuno.\nL'esperienza con i CV29 port\u00f2 allo sviluppo di un nuovo carro, denominato CV33 (successivamente cambi\u00f2 la denominazione in CV3 ed infine in L3/33), carro che rappresent\u00f2 una pietra miliare nello sviluppo delle teorie di impiego nazionali, ed ebbe una carriera che termin\u00f2 dopo la seconda guerra mondiale. Questo carro era stato progettato in funzione di un impiego in montagna, quindi era di peso limitato ed avrebbe dovuto avere la possibilit\u00e0 di muovere su sentieri oltre che su strade asfaltate. Tuttavia queste richieste portarono ad un mezzo che fu velocemente reso obsoleto dallo sviluppo dei carri in altre nazioni (particolarmente in Germania e Unione Sovietica), tanto che gi\u00e0 all'inizio della guerra (1940) non poteva avere particolari impieghi in campo tattico. L'uso iniziale di questo carro (nella Guerra di Spagna e nella Campagna di Etiopia), cio\u00e8 in territori in cui mancava una rete stradale confrontabile con quella dei principali paesi europei ed in cui il terreno era particolarmente ostico mascher\u00f2 i suoi limiti, quando per\u00f2 si trov\u00f2 di fronte i Matilda in Nord Africa fu decisamente surclassato, subendo perdite enormi.\nFu comunque evidente, in base all'esperienza della Guerra di Spagna, che i carri armati leggeri russi (in particolare i T-26, usati in numero notevole dalle forze repubblicane) erano nettamente superiori ai contemporanei carri leggeri italiani, sia per la presenza della torretta ruotante, sia per l'armamento basato su cannoni invece che su mitragliatrici. Per questo fu deciso lo sviluppo di un nuovo carro leggero e di un carro medio.\nLo sviluppo dei carri.\nDallo scafo dell'L 3/35 fu tratto un nuovo carro con armamento in torretta e sospensioni modificate, denominato L6/40, armato con un cannone da 37/26\u00a0mm ed una mitragliatrice coassiale (e pi\u00f9 di frequente equipaggiato con un cannone mitragliera 20/65 e una mitragliatrice). Questo carro da 6 tonnellate, uscito, come indica il nome, nel 1940 fu l'ultimo carro leggero prodotto per il Regio Esercito. Questi carri non furono utilizzati nei reggimenti corazzati, ma furono usati a livello battaglione nei reggimenti di bersaglieri o a livello gruppo di squadroni nei reggimenti di cavalleria. Questo utilizzo mostra che le dottrine di impiego di questi carri risentivano delle contemporanee dottrine francesi e britanniche, invece che di quelle tedesche che prevedevano l'utilizzo anche dei carri leggeri a massa in reggimenti corazzati inquadrati a livello divisionale. La cronica carenza di carri medi e, ancora di pi\u00f9, il fatto che nel Regio Esercito non esistessero carri pesanti, avrebbe dovuto invece spingere i responsabili militari verso l'impiego dei carri con modalit\u00e0 pi\u00f9 moderne. D'altro canto bisogna notare che ancora nel luglio 1940 veniva respinto dal massimo esponente dello Stato Maggiore generale dei Comando Supremo un memorandum dell'Ufficio Informazioni in cui venivano presentati i procedimenti di impiego dei carri armati tedeschi.\nParallelamente allo sviluppo dei carri leggeri nel 1936 fu iniziato lo studio dei carri medi, che avrebbero dovuto essere organizzati in divisioni corazzate. La dottrina di impiego dei carri nel Regio Esercito fu codificata nel 1938 con una circolare in cui si riconosce il carro armato come \u00abelemento fondamentale delle grandi unit\u00e0 corazzate\u00bb. In questa circolare venivano stabiliti i criteri di impiego per i vari tipi di carro (L, M e P), specificando che comunque i carri dovevano essere operati offensivamente e possibilmente \"a massa\", comunque l'unit\u00e0 tattica di base era il plotone (su 5 carri), quindi i carri non dovevano essere utilizzati isolati. Veniva inoltre specificato che l'impiego di carri su terreno montuoso o boscoso era da considerarsi eccezionale e limitato ai carri L. Erano previsti anche criteri di cooperazione tra fanteria, artiglieria e carristi, in cui i carri dovevano occupare le posizioni, mentre compito della fanteria era di mantenerne il possesso. Nelle grandi unit\u00e0 corazzate i carri L dovevano:\nInvece i compiti dei carri M erano:\nI compiti dei carri P erano definiti come \u00abrinforzare l'azione dei carri M durante l'attacco\u00bb.\nCome si vede i compiti assegnati alle aliquote di carri erano ben precisi e la normativa sufficientemente organizzata, anche se si trascurava il dato fondamentale della necessit\u00e0 di avere sempre la massa dei carri e non di doversi limitare a battaglioni isolati. Quello che comunque appare evidente \u00e8 la mancanza di disposizioni di cooperazione con l'aeronautica, nonostante gi\u00e0 l'anno precedente le forze corazzate italiane in Spagna fossero state pesantemente limitate nella loro operativit\u00e0 dagli attacchi aerei (basta pensare alla Battaglia di Teruel-Guadalajara).\nInoltre, malgrado la contemporanea guerra di Spagna avesse visto i carri italiani soccombere in svariate scaramucce contro i carri repubblicani, la direttiva sottolineava la guerra anticarro e la cooperazione con l'artiglieria anticarro (molto sottolineata nella dottrina tedesca prima, e sovietica poi, in cui non era raro vedere i cannoni anticarro avanzare davanti ai propri carri armati).\nSolo con la circolare 18000 dello Stato Maggiore del Regio Esercito \"Impiego delle unit\u00e0 corazzate (norme provvisorie)\" (agosto 1941) si ebbero finalmente criteri di impiego delle forze corazzate coerenti con le teorie pi\u00f9 moderne, ed il carro armato fu finalmente definito un mezzo che doveva cooperare con le truppe celeri (e non pi\u00f9 con la fanteria). Tuttavia, nel corso del 1941 e del 1942 si ebbe un'ulteriore evoluzione dei criteri di impiego, che port\u00f2 alla teorizzazione dell'impiego dei reparti celeri come gruppi tattici, a somiglianza dei \"Kampfgruppe\" tedeschi su carri, fanteria motorizzata e unit\u00e0 celeri di appoggio con le circolari 12400 dello SMRE \"Comando tattico di pi\u00f9 reparti delle varie armi agenti in cooperazione\" e 12800 \"Gruppi tattici\" dell'estate 1942.\nLe divisioni corazzate.\nDal punto di vista organico il \"1\u00ba Reggimento corazzato\" fu sciolto il 15 settembre 1936, per costituire, nella stessa data, 4 reggimenti su carri CV 33. Il 1\u00ba agosto 1937 veniva costituita la \"I brigata corazzata\" e un mese dopo la \"II brigata corazzata\".\nIl 1\u00ba febbraio 1939 veniva costituita la \"132\u00aa Divisione Corazzata Ariete\" con i carri gi\u00e0 inquadrati nella \"II brigata corazzata\", su un reggimento corazzato e un reggimento bersaglieri, quindi sostanzialmente una divisione binaria secondo l'ordinamento Pariani.\nSuccessivamente furono costituite altre due divisioni corazzate, cio\u00e8 la \"131\u00b0 Centauro\" il 20 aprile 1940 e la \"133\u00b0 Littorio\", che, nata come divisione di fanteria, fu trasformata successivamente in divisione corazzata. Anche le due nuove divisioni conservavano l'ordinamento binario dell\u2032\"Ariete\". Questo organico praticamente fu conservato fino all'armistizio, salvo la sostituzione nel 1943 del reggimento bersaglieri con un reggimento motorizzato. All'atto della loro costituzione tutte e tre le divisioni nei rispettivi reggimenti carristi avevano solo carri L e solo nel corso della guerra furono riequipaggiate con carri M.\nQuindi all'inizio della seconda guerra mondiale il Regio Esercito poteva contare su 3 divisioni corazzate, 2 divisioni motorizzate e 3 divisioni \"celeri\" in approntamento. Nonostante la presenza di queste grandi unit\u00e0, tuttavia, la maggior parte dei carri era ancora raggruppata in battaglioni autonomi (cio\u00e8 dipendenti dai comandi di corpo d'armata) di carri leggeri o medi. Fra l'altro, all'inizio della guerra, nelle colonie (Libia e AOI) non erano presenti grandi unit\u00e0 corazzate o meccanizzate, ma solo battaglioni autonomi.\nLa seconda guerra mondiale.\nAll'inizio della seconda guerra mondiale l'unico carro medio disponibile nei ranghi delle divisioni corazzate del Regio Esercito era l'M11/39: il veicolo, sebbene pi\u00f9 avanzato dei piccoli CV33 e CV35, presentava l'armamento principale (un cannone da 37\u00a0mm) in casamatta, quindi con limitato brandeggio e possibilit\u00e0 d'utilizzo. L'M11/39 fu adoperato in battaglia durante i primi mesi delle operazioni nell'AOI e nella fase offensiva iniziale della Campagna del Nordafrica: soprattutto in questo teatro bellico, in seno alla 10\u00aa Armata, mostr\u00f2 pienamente i propri limiti e tutti gli esemplari disponibili furono abbandonati o distrutti nel corso della vittoriosa controffensiva britannica del dicembre 1940. In sostituzione dell'M11/39 era gi\u00e0 in corso di progettazione e costruzione l'M13/40, armato con il cannone da 47/32 Mod. 1935 da 47\u00a0mm in torretta: tale dotazione d'artiglieria mise su un piede di parit\u00e0 l'M13 con i carri che avrebbe dovuto affrontare in Nordafrica, visto che i carri britannici erano equipaggiati con la variante veicolare dell'Ordnance QF 2 lb da 40\u00a0mm.\nLa vera limitazione dell'M13/40 era la bassa potenza del motore diesel che imponeva, per evitare conseguenze disastrose sulla mobilit\u00e0, una protezione nettamente inferiore agli standard dell'epoca. Dopo una variante dell'M13/40 che utilizzava un motore potenziato a 145 cavalli detta M14/41, lo sviluppo del mezzo si concluse con l'M15/42, ultimo della serie di carri armati medi costruiti in Italia: la maggiore novit\u00e0 riguardava l'installazione di un apparato motore a benzina, dal funzionamento pi\u00f9 regolare e prestante sebbene pi\u00f9 soggetto al rischio di incendi. L'M15/42, la cui costruzione era iniziata nel marzo 1943, non fu mai impiegato operativamente dal Regio Esercito e dunque \u00e8 impossibile indicare la sua aderenza ai criteri di impiego proposti dallo stato maggiore.\nNel corso della guerra, tuttavia, il veicolo di maggior successo fu il semovente 75/18. Nato come veicolo di appoggio alla fanteria a somiglianza del tedesco Sturmgesch\u00fctz III, conobbe la medesima evoluzione da mezzo di supporto a cacciacarri. Inizialmente fu assegnato ai reggimenti di artiglieria delle divisioni corazzate ma fu sempre pi\u00f9 intensivamente utilizzato per contrastare i carri armati avversari, ottenendo grazie al calibro da 75\u00a0mm dell'obice in casamatta (a dispetto della bassa velocit\u00e0 iniziale) buoni successi nel 1942 e nel 1943 contro i blindati alleati. Non essendo mai stato impiegato in Russia, non \u00e8 possibile valutare l'impatto che avrebbe avuto sui KV-1 o i T-34 dell'Armata Rossa.\nNel corso della campagna in Africa settentrionale andarono perse tutte e tre le divisioni corazzate (l'\"Ariete\" e la \"Littorio\" a El Alamein, la \"Centauro\" in Tunisia). Nel corso del 1943 furono ricostituite due divisioni corazzate: la 1\u00aa Divisione Corazzata \"M\" nei pressi di Roma, in gran parte fornita di materiale ceduto dalla Germania, e la 135\u00aa Divisione corazzata \"Ariete II\" in Friuli.\nSubito dopo la caduta di Mussolini del 25 luglio 1943, la Divisione \"M\" fu rinominata \"Centauro II\", gli ufficiali della Milizia Volontaria per la Sicurezza Nazionale furono rimpiazzati con ufficiali provenienti dalla cavalleria e furono aggiunti un reggimento di Bersaglieri e un R.E.CO (acronimo di \"Reggimento Esplorante Corazzato\"). L'\"Ariete II\" fu al contempo richiamata a Roma. L'8 settembre la \"Centauro II\" si dissolse mentre l'\"Ariete II\" non fu in grado contrastare validamente le forze tedesche a nord di Roma a causa di un ordine che le impose di ritirarsi a Tivoli, proprio nei giorni in cui i tedeschi attaccavano la capitale. Solamente il R.E.CO e alcuni semoventi da 105/25 e da 75/18 riuscirono a impegnare i paracadutisti tedeschi sulla Via ostiense e a Porta S. Paolo: la divisione cedette le armi il 10-11 settembre in seguito all'armistizio concordato per rendere Roma citt\u00e0 aperta; il suo equipaggiamento serv\u00ec a riequipaggiare la 2\u00aa Divisione paracadutisti tedesca, che divenne cos\u00ec meccanizzata.\nOltre alle divisioni corazzate effettivamente costituite erano state previste una 134\u00aa Divisione corazzata \"Emanuele Filiberto Testa di Ferro\" (poi tornata a essere divisione celere) e una 136\u00aa Divisione corazzata \"Giovani Fascisti\", poi trasformata nella divisione \"Bersaglieri d'Africa\".\nOsservazioni generali e conclusive.\nLe forze corazzate italiane non riuscirono ad avere un carro in grado di contrastare i mezzi similari avversari che per un lasso di tempo estremamente breve, cio\u00e8 dall'entrata in servizio dell'M 13/40 (primi mesi del 1941) fino alla comparsa sul fronte africano del Grant (maggio 1942). Sia all'inizio della guerra, in cui disponevano solo di carri leggeri o di carri M 11/39, sia quando la guerra costrinse gli Alleati a produrre carri capaci di confrontarsi con i PzKpfw IV, i carri italiani furono in inferiorit\u00e0 rispetto a quelli Alleati. Notare che i carri armati medi non furono impiegati in Russia, dove il confronto con i T-34 sarebbe stato impietoso.\nQuando poi fu disponibile il carro pesante (dopo l'8 settembre 1943) i PzKpfw V Panther erano gi\u00e0 in campo, quindi il P40 nacque gi\u00e0 irrimediabilmente superato, anche se gli studi sul nuovo carro pesante P.43 (con caratteristiche simili allo Sherman americano) e P.43 bis (con in pi\u00f9 un cannone da 90/42\u00a0mm e corazzatura frontale maggiore, poi trasformato in una copia ridotta del Panther da 35 tonnellate con corazzatura frontale da 100/110\u00a0mm e cannone da 90/42 o 90/53\u00a0mm) erano abbastanza avanzati.\nTutti i carri italiani prodotti tra la fine degli anni '20 e il 1943 avevano un sistema di sospensioni a balestra, risultato inizialmente relativamente robusto ed affidabile, anche se via via superato da altri migliori. Permetteva un movimento relativamente lento, ed era penalizzato da cingoli piuttosto stretti, poco adatti a muoversi su sabbia, neve, fango umido, in pratica furono penalizzati in buona parte delle manovre fuori strada.\nSolo nel 1943, dopo quasi 8 anni di sperimentazioni, era stato approntato un carro \"Celere\" (M16/43) con sospensioni Christie (come in uso, soprattutto in Inghilterra e URSS, dalla met\u00e0 degli anni '30), ironicamente questo carro era detto Sahariano, anche se venne completato (come prototipo) quando ormai le forze alleate avevano scacciato gli italiani dal Nord Africa. Si trattava di un mezzo superato per corazzatura ed armamento (anche se si ipotizzava di munirlo di cannoni pi\u00f9 potenti, magari derivandoli dai contraerei da 65\u00a0mm allora in studio, si trattava comunque di progetti poco realistici, e che avrebbero richiesto altri anni di studi), simile ai carri veloci (\"carri incrociatore\") inglesi in uso alla fine degli anni '30 e ancora durante l'operazione Compas (come gli A13 Mk III), oppure ai carri sovietici precedenti all'introduzione del T-34 (che univa le sospensioni Christie con armi e corazzatura da carro pesante). I cingoli e le sospensioni Christie permettevano di sfruttare appieno la potenza del motore, e avrebbero permesso di muoversi velocemente."}
{"id": "740917", "revid": "1442080", "url": "https://it.wikipedia.org/wiki?curid=740917", "title": "Jacques-Pierre Amette", "text": "Ha ottenuto il Premio Goncourt (edizione detta \"del Centenario\") nel 2003 per \"L'amante di Brecht\" (\"La Ma\u00eetresse de Brecht\").\nOpere.\nRomanzi noir.\ncon lo pseudonimo di Paul Cl\u00e9ment:\ncol suo vero nome:"}
{"id": "740918", "revid": "10728", "url": "https://it.wikipedia.org/wiki?curid=740918", "title": "Paul Cl\u00e9ment", "text": ""}
{"id": "740921", "revid": "767487", "url": "https://it.wikipedia.org/wiki?curid=740921", "title": "Yann Apperry", "text": "Ha scritto testi teatrali, libretti d'opera e romanzi."}
{"id": "740923", "revid": "10728", "url": "https://it.wikipedia.org/wiki?curid=740923", "title": "Prix Goncourt", "text": ""}
{"id": "740926", "revid": "1305772", "url": "https://it.wikipedia.org/wiki?curid=740926", "title": "PHI", "text": ""}
{"id": "740927", "revid": "767487", "url": "https://it.wikipedia.org/wiki?curid=740927", "title": "Tutte le manie di Bob", "text": "Tutte le manie di Bob (\"What About Bob?\") \u00e8 un film del 1991 diretto da Frank Oz.\nTrama.\nIl nevrotico Bob Wiley \u00e8 talmente ossessionato dalle proprie manie e fobie da costringere il proprio analista alla fuga, non prima per\u00f2 che questi affidi la cura di Bob ad un illustre collega e noto psichiatra di New York, il dottor Leo Marvin, il quale consiglia a Bob la terapia \"Passi di bimbo\", che prende il nome dal suo ultimo libro (\"Baby Steps\").\nQuando Leo decide di lasciare New York per andare in vacanza con la famiglia, Bob sente di aver smarrito la propria guida e ne diventa dipendente. La terapia si rivela insufficiente e quindi egli decide di raggiungere Leo in villeggiatura. La sua presenza si fa cos\u00ec soffocante per lo psichiatra, che i loro ruoli si invertono: Leo diventa schizofrenico e tenta di eliminare il paziente, mentre Bob trova la pace con se stesso e conquista la simpatia della sua famiglia, fino a sposare la sorella di Leo.\nCast.\nBill Murray ha improvvisato cos\u00ec tante battute durante la registrazione che non fu possibile scrivere la sceneggiatura corretta finch\u00e9 non furono finite le riprese.\nAccoglienza.\nBill Murray \u00e8 stato nominato come \"migliore attore di commedia\" all'MTV Movie Award.\nIl film occupa la posizione numero 43 dei \"100 film pi\u00f9 divertenti\" del network televisivo Bravo."}
{"id": "740928", "revid": "1543377", "url": "https://it.wikipedia.org/wiki?curid=740928", "title": "Hafid Aggoune", "text": ""}
{"id": "740929", "revid": "2184720", "url": "https://it.wikipedia.org/wiki?curid=740929", "title": "Poggio Tre Galli", "text": "Il quartiere dell'Europa Unita, pi\u00f9 comunemente conosciuto dagli abitanti con il suo originario nome di Poggio Tre Galli o con l'abbreviazione Poggio, \u00e8 un popoloso quartiere della periferia ovest di Potenza.\nCaratteristiche.\nIl quartiere, sede degli uffici direzionali della Regione Basilicata e del polo studentesco della citt\u00e0, sorge su un'area collinare nelle vicinanze del torrente Gallitello e del fosso Malvaccaro, a ovest del centro storico. Al 2008, gli abitanti sono 5.777, rendendolo cos\u00ec uno dei quartieri pi\u00f9 popolosi della citt\u00e0.\nVilla romana.\nLa villa romana di Malvaccaro \u00e8 una villa d'epoca romana rinvenuta negli anni 90 in una traversa dell'attuale via Parigi, una via commerciale del quartiere. Le strutture presentano dei mosaici e un'aula absidata attorno alla quale si sviluppano cinque ambienti. I dati acquisiti indicano una datazione post-Costantiniana, con arte musiva tendenziale che parte dal III secolo d.C.\nDella villa si sono trovati i muri perimetrali a Nord-Ovest e a Nord-Est e altre strutture verso Sud.\nArchitetture religiose.\nLa chiesa di Santa Cecilia \u00e8 l'unica chiesa presente in zona; \u00e8 un edificio di costruzione moderna che si affaccia su piazza Don Pinuccio Lattuchella.\nParchi.\nIl parco dell'Europa Unita \u00e8 un'area verde di recente costruzione realizzato dall'amministrazione comunale recuperando una zona verde estesa fra i palazzi del quartiere, per anni lasciata al degrado e all'incuria. Inoltre sono presenti il parco Radici, che \u00e8 destinato agli animali, e il parco Grazia Gioviale, intitolato ad una vittima di femminicidio della provincia. In previsione \u00e8 anche il parco della zona G, che dovrebbe servire il verde dei palazzi moderni tra via Parigi e via Londra, ma non \u00e8 stato ancora realizzato.\nManifestazioni.\nLa seconda settimana di settembre, ogni anno, si celebra la festa di quartiere, pi\u00f9 comunemente conosciuta come \"Festa dello sport\", incentrata per di pi\u00f9 sui giovani e lo sport, con tornei organizzati in diurna di calcio, pallavolo, basket e altri sport. La festa prosegue anche di sera con concerti e spettacoli dal vivo.\nCollegamenti.\nServizio ferroviario metropolitano.\nDal 2007 \u00e8 in progetto l'allungamento del servizio ferroviario metropolitano fino a piazza Adriatico, rendendo cos\u00ec il quartiere, e dunque la zona degli Uffici Regionali, pi\u00f9 facilmente raggiungibili da molte altre parti della citt\u00e0 e soprattutto dalla Stazione centrale di piazzale Marconi.\nAmministrazione.\nPoggio Tre Galli ricade nel VII Comitato, nella suddivisione comunale della citt\u00e0. Il 29 e il 30 novembre il quartiere ha effettuato delle elezioni, per eleggere il presidente di quartiere, il vicepresidente e il segretario."}
{"id": "740937", "revid": "842", "url": "https://it.wikipedia.org/wiki?curid=740937", "title": "Parco Oglio Nord", "text": ""}
{"id": "740938", "revid": "842", "url": "https://it.wikipedia.org/wiki?curid=740938", "title": "Parco Oglio Sud", "text": ""}
{"id": "740953", "revid": "1573940", "url": "https://it.wikipedia.org/wiki?curid=740953", "title": "Pycnogonida", "text": "I Picnogonidi o Podosomi o Pantopodi (Pycnogonida ), sono un raggruppamento di artropodi comprendente alcune centinaia di specie, tutte marine, di aspetto aracnoide e di incerta collocazione sistematica.\nTassonomia.\nLa sistematica tradizionale li considera una classe del subphylum Chelicerata, ma molti studiosi ritengono che essi costituiscano un subphylum a s\u00e9 stante, data la loro particolarissima organizzazione anatomica e la fisiologia della loro digestione, che li differenzia da tutti gli altri Artropodi. Inoltre alcuni autori tendono a considerare alcuni fossili di essi, es. \"Palaeoisopus broili\", pi\u00f9 vicini ai Crostacei Isopodi che non ai Chelicerata. Qualche autore, infine, interpreta alcuni aspetti della loro biologia come regressione funzionale.\nI Picnogonidi sono tradizionalmente suddivisi in 4 ordini (per tali riconosciuti da tutti gli specialisti): \nMorfologia.\nLe dimensioni dei Picnogonidi variano da qualche centimetro ad un massimo di 10. In essi si ha una grande riduzione del capo e del tronco in relazione al grande sviluppo delle zampe (da cui il nome di \"Podosomi\" o \"Pantopodi\"). La maggior parte di essi \u00e8 incolore, ma, in qualche caso, si hanno colorazioni vivacissime o anche omocrome con il substrato o anche dipendenti dal tipo di alimentazione. Generalmente all'assenza di colore si unisce una trasparenza cos\u00ec elevata dei tegumenti da rendere possibile lo studio dell'anatomia interna senza ricorrere a dissezioni. Il loro aspetto caratteristico deriva dalla enorme sproporzione tra il \"cefalon\", il tronco e l'addome.\nIl cefalon presenta una tromba mobile orientata anteriormente, la cui funzione \u00e8 succhiante; alla sua base e ad ogni lato si trovano appendici, un tempo interpretate come cheliceri, formati da scapo e pinza e che tendono ad atrofizzarsi e regredire nelle forme in cui vi \u00e8 un grande sviluppo della tromba. Il cefalon porta anche i palpi, siti pi\u00f9 esternamente rispetto ai \"cheliceri\" ed in numero vario, anche entro la stessa specie. Posteriormente ai palpi, in una regione che per il suo restringimento viene detta \"collo\", si trovano inseriti ventralmente alcuni organi che, per la loro funzione, sono detti \"ovigeri\". Gli ovigeri sono composti da pi\u00f9 articoli e forniti di spicole negli animali pi\u00f9 adulti, e si ritrovano solo nei maschi o, molto pi\u00f9 ridotti, anche nelle femmine (sono infatti i maschi a raccogliere le uova ed a trasportarle).\nIl tronco \u00e8 nettamente segmentato e ad ognuno dei vari segmenti corrisponde una tuberosit\u00e0 su cui si articola l'arto. Generalmente il numero dei segmenti \u00e8 4, ma talvolta anche 5 o 6. Analogo numero hanno le coppie di zampe, ciascuna composta di 8 articoli e terminante con una unghietta. Nella femmina il femore pu\u00f2 essere dilatato e deputato, nella sua parte interna, a raccogliere le uova prima che queste vengano deposte.\nL'addome \u00e8 estremamente ridotto e privo di ogni articolazione.\nAnatomia.\nL'apparato digerente inizia con una bocca fornita di tre labbra che si dispongono a triangolo. Ad essa segue il faringe, rappresentato dalla tromba stessa; le sue pareti interne sono ricche di aculei che svolgono il duplice compito di trasporto e spezzettamento degli alimenti. L'esofago \u00e8 chitinoso come il faringe, \u00e8 provvisto di spine ed \u00e8 separato da una valvola dall'intestino. Quest'ultimo si presenta fornito di un numero di diverticoli ciechi pari a quello degli arti che si introducono nelle zampe e talvolta anche nei palpi, negli ovigeri e nella tromba. Un'altra valvola segna la fine dell'intestino e l'inizio del tratto rettale terminale che si apre apicalmente nell'addome. La digestione \u00e8 intracellulare e ad essa partecipano cellule che si liberano dalla parete intestinale e che vengono espulse una volta completata la loro funzione.\nIl sistema nervoso \u00e8 rappresentato da due masse gangliari sopra-esofagee e sotto-esofagee, da cui si diparte una catena ventrale e filuzzi e cordoni nervosi che si portano agli occhi laterali, ai cheliceri, ai palpi, agli ovigeri, ecc. La catena ventrale presenta gangli in numero analogo a quello dei segmenti, dai quali si dipartono i nervi degli arti e delle varie parti del corpo. Gli occhi sono su un tubercolo che si distacca dal \"collo\"; sono 4, sono disposti sulle facce laterali del tubercolo e possono avere tra loro dimensioni diverse a seconda della specie. Generalmente si tratta di due coppie, di cui l'anteriore \u00e8 pi\u00f9 grande; anatomicamente sono simili a quelli degli Aracnidi, ma talvolta possono ridursi o mancare del tutto. Sulla cute sono presenti organi sensitivi, generalmente rappresentati da peli tattili.\nI sessi sono distinti e vi \u00e8 un dimorfismo dovuto all'assenza o alla riduzione degli ovigeri nella femmina ed alla conformazione dei suoi femori. I testicoli occupano la porzione del tronco fino al terzo o al quarto segmento e si aprono all'esterno alla base della seconda \"coxa\", cos\u00ec anche gli ovari.\nCiclo biologico.\nNei Picnogonidi non si ha generalmente una copula vera e propria. Il maschio si dispone sul dorso della compagna e poi le si porta ventralmente appena questa inizia l'emissione delle uova, formando con le zampe una sorta di camera chiusa in cui avviene la fecondazione. Le uova fecondate vengono agglutinate dal maschio con la secrezione delle ghiandole \"cementarie\" e poi aggregate in masserelle sugli ovigeri. In alcuni casi (es. \"Pycnogonum litorale\") la fecondazione avviene internamente prima della emissione delle uova e durante la fase iniziale quando il maschio \u00e8 sul dorso della femmina. Lo stesso maschio pu\u00f2 provvedere anche a pi\u00f9 femmine e raccogliere sui propri ovigeri molte masserelle di uova, talvolta a migliaia, provenienti da pi\u00f9 accoppiamenti.\nLo sviluppo in rari casi avviene nell'uovo, da cui poi fuoriesce un individuo uguale all'adulto. In altre specie si ha una forma larvale esapoda, a tromba conica, detta \"protonymphon\", che completa il suo sviluppo sino alla metamorfosi attaccata all'ovigero del padre oppure a Nudibranchi, Lamellibranchi, Idrari, ecc., sui quali esercitano il loro parassitismo per lo pi\u00f9 esterno o, talora, anche interno (nel cavo gastrico dell'Idrario).\nEcologia.\nI Picnogonidi sono distribuiti dai poli all'Equatore senza una particolare frequenza preferenziale (es. \"Pentapycnon\") oppure con specie localizzate in determinate aree. Vivono tra le alghe, su colonie di Idrozoi ed Antozoi, su Poriferi, ecc. Alcune specie sono esclusivamente bipolari (\"Colossendeis\" spp. e \"Nymphon\" spp.), altre sono reperibili solo nelle acque artiche (\"Boreonymphon robustum\", \"Nymphon sluiteri\"). Si trovano a vari livelli di profondit\u00e0, dalle acque litorali, che sono le pi\u00f9 ricche di specie e di individui, a quelle abissali, dove si incontrano alcune specie giganti come \"Colossendeis colossea\". Numerose specie sono nuotatrici, ma il sistema locomotorio pi\u00f9 frequente \u00e8 la deambulazione.\nPaleontologia.\nSi conoscono poche forme fossili e, tra esse, le sole che siano avvicinabili a quelle viventi sono \"Paleopantopus\" e \"Palaeoisopus\"."}
{"id": "740956", "revid": "767487", "url": "https://it.wikipedia.org/wiki?curid=740956", "title": "Spite Your Face/OKFM", "text": "Spite Your Face/OKFM \u00e8 un singolo discografico su vinile di Foetus (in questo caso il nome usato \u00e8 Foetus Under Glass). Venne pubblicato dalla Self Immolation nel 1981. \u00c8 contemporaneamente il debutto del progetto di J. G. Thirlwell a nome Foetus e dell'etichetta Self Immolation. Come molte delle prime incisioni di Foetus, \"Spite Your Face/OKFM\" era un'edizione limitata a sole 1.000 copie.\nTracce.\n\"OKFM\" appare, in una versione modificata, anche nell'album \"Sink\"."}
{"id": "740958", "revid": "287204", "url": "https://it.wikipedia.org/wiki?curid=740958", "title": "Luis Enriquez Bacalov", "text": ""}
{"id": "740960", "revid": "339392", "url": "https://it.wikipedia.org/wiki?curid=740960", "title": "Dialetto Pugliese", "text": ""}
{"id": "740965", "revid": "1305772", "url": "https://it.wikipedia.org/wiki?curid=740965", "title": "Luis Marden", "text": "Fu un pioniere nell'uso della fotografia a colori, sia tradizionale che nella fotografia subacquea, e fece anche molte scoperte scientifiche. Sebbene ritiratosi nel 1976 continu\u00f2 a scrivere per molto tempo.\nFotografia subacquea.\nLa conoscenza della lingua spagnola lo port\u00f2 ad esplorare l'America Centrale, il Sud America e i Caraibi. Nel 1941 ad Antigua vide la sua prima barriera corallina."}
{"id": "740966", "revid": "394", "url": "https://it.wikipedia.org/wiki?curid=740966", "title": "Ippolito d'Este (1509-1572)", "text": "Biografia.\nLa giovinezza.\nSuo nonno paterno era Ercole I d'Este e suo nonno materno il papa Alessandro VI. Suo zio quindi fu Cesare Borgia.\nNel 1519, a soli dieci anni, ricevette la cresima e gli ordini minori; lo zio cardinale Ippolito d'Este, da cui aveva ripreso il nome, gli cedette l'arcivescovato di Milano (senza per\u00f2 le laute rendite dello stesso, che si era riservato fino alla morte, avvenuta nel 1520) ed il 20 maggio ottenne da Leone X l'investitura episcopale.\nIl 24 giugno dello stesso anno moriva la madre Lucrezia. Per divenire non solo un alto dignitario ecclesiastico, ma anche un ottimo diplomatico, fu formato insieme a Ercole - il primogenito erede del titolo ducale col nome di Ercole II d'Este - secondo l'educazione umanistica del tempo (studio dei classici, musica, danza, equitazione, armi). Ebbe come precettori fino al 1525 Celio Calcagnini e Fulvio Pellegrino Morato. Lasci\u00f2 poi Ferrara per compiere gli studi universitari a Padova. Sin da giovane Ippolito condusse vita gaudente e licenziosa, amante per\u00f2 anche dell'arte e, in particolare, dell'archeologia.\nErcole II lo invi\u00f2 quindi in Francia con vari obiettivi, tra cui quello di allontanare Renata, la sposa del duca, dai legami con la corte d'oltralpe, ma lo scopo principale era di ottenere il cardinalato, ed Ippolito non esit\u00f2 a sfruttare l'appoggio del re Francesco I, facendo passare in secondo piano la questione della cognata. L'operazione fu lunga e complessa, e si avvalse di \u00abun non facile lavorio di anticamere e di contatti ai pi\u00f9 alti livelli\u00bb, finch\u00e9 l'accordo fra il papa e il duca estense, vertente sul rinnovamento dell'investitura ferrarese, gli apr\u00ec le porte del cardinalato, e Paolo III lo cre\u00f2 cardinale nel concistoro del 5 marzo 1539.\nTornato in Francia, venne eletto consigliere regio, compiendo missioni diplomatiche per Francesco a Venezia e Roma, ponendosi poi al servizio anche di Enrico II, salito al trono nel 1547.\nLa lotta per l'ascesa al soglio di Pietro.\nCon la morte di Paolo III, l'ascesa al soglio pontificio divenne la sua sola ragione di vita, nel tentativo di assecondare la propria sete di potere e di assicurare imperitura gloria a una famiglia che non aveva ancora dato Papi alla Chiesa di Roma. Ippolito si prodig\u00f2 con ogni mezzo per raggiungere l'obiettivo, ma ogni conclave rappresent\u00f2 per lui un nuovo scacco; vennero infatti eletti Giulio III, Marcello II, Paolo IV (che lo allontan\u00f2 dallo stato pontificio con l'accusa di simonia, forse perch\u00e9 preoccupato di venirne avvelenato), Pio IV, Pio V e Gregorio XIII.\nRinunci\u00f2 al governo pastorale dell'arcidiocesi di Milano il 19 marzo 1550, ma riebbe l'amministrazione apostolica nel 1555 e vi rinunci\u00f2 nuovamente il 16 dicembre 1556. Nel 1552 fu nominato governatore di Siena.\nUna vita insoddisfatta, tra amore del piacere e amore del bello.\nDurante la sua vita ebbe relazioni amorose con donne dalla non brillante reputazione quali Madame d'\u00c9tampes e Diana di Poitiers, dandosi a feste di ogni tipo, senza badare allo sfarzo e alle spese, e incapace di mantenere un rapporto duraturo. Per questo, \u00e8 tuttora ignoto il nome della madre dell'unica sua figlia di cui si hanno notizie certe, Renata, andata poi sposa al conte Lodovico Pico della Mirandola nel 1553 e morta due anni dopo.\nIppolito tuttavia si impegn\u00f2 anche indefessamente nella costruzione, nel rinnovo e nel restauro di molte bellezze della citt\u00e0 d'origine e di quella d'elezione, Roma. \u00c8 noto soprattutto per aver voluto la meravigliosa Villa d'Este di Tivoli, affidandone i lavori a Pirro Ligorio.\nVilla d'Este, dove and\u00f2 a vivere, non fu che la ciliegina sulla torta: il cardinale si occup\u00f2 a Ferrara della Delizia di Belfiore e del palazzo di san Francesco, e fu operoso anche a Fontainebleau, Siena e Roma, dove avvi\u00f2 lavori di scavo a Santo Stefano Rotondo, sull'Esquilino. Si fece promotore anche del restauro della Villa Adriana.\nA Villa d'Este ebbe la magra consolazione di ricevere una cordiale visita di Gregorio XIII, accolto con tutti gli onori, tanto che \u00abla notte avanti la venuta del pontefice fece compiere una fontana meravigliosa che con quattro draghi rappresentava al vivo la girandola che si suole fare in Castello la vigilia di S. Pietro\u00bb.\nQuesta ricerca del bello nelle sue svariate forme testimonia di un personaggio che, al di l\u00e0 della corruzione e della mancanza di scrupoli, fu costantemente alla ricerca di qualcosa che potesse appagarlo pi\u00f9 profondamente.\nGli ultimi anni furono segnati da sofferenze fisiche e dalla gotta, che il celebre medico Girolamo Cardano cerc\u00f2 di curare con scarso successo. Approssimatasi l'ora del trapasso, lasci\u00f2 in eredit\u00e0 ad Alfonso II e al cardinale Luigi i beni prelatizi, e a quest'ultimo - da tempo in rotta con lo zio ma rappacificatosi con lui non appena cap\u00ec che la morte di Ippolito era imminente - concedeva anche le ville di Monte Cavallo, sul Quirinale, e quella di Tivoli.\nMor\u00ec a Roma dopo breve malattia nel pomeriggio del 2 dicembre 1572. Vestita di mitra e paramenti violacei, la salma fu esposta nella sala maggiore di Monte Giordano. Il giorno dopo la salma del cardinale veniva trasportata da Monte Giordano a Santa Caterina de' Funari (del cui ospizio per le \u201cragazze pericolanti\u201d era stato patrono), dove fu esposta per cinque giorni; portata poi a Tivoli l'8 dicembre, il giorno dopo nella Chiesa di Santa Maria Maggiore (conosciuta anche come Chiesa di S. Francesco) il vescovo di Tivoli Giovanni Andrea Croce celebr\u00f2 la Messa di Requiem.\nFu sepolto nella chiesa di Santa Maria Maggiore di Tivoli, in prossimit\u00e0 di Villa d'Este.\nFu un avveduto mecenate di artisti e letterati, tra cui Benvenuto Cellini."}
{"id": "740967", "revid": "767487", "url": "https://it.wikipedia.org/wiki?curid=740967", "title": "Wash It All Off", "text": "Wash It All Off \u00e8 un singolo in vinile pubblicato da Foetus. Venne pubblicato dalla Self Immolation nel 1981 e distribuito come edizione limitata; infatti la sua tiratura fu di 1.000 copie.\nTracce.\n\"Wash It All Off\" appare anche su \"Wash/Slog\" e su \"Sink\"."}
{"id": "740969", "revid": "1745361", "url": "https://it.wikipedia.org/wiki?curid=740969", "title": "Corebo (mitologia)", "text": "Corebo (), era un personaggio della mitologia greca.\nCome ci narra Pausania, quando nella citt\u00e0 di Argo regnava Crotopo, sua figlia Psamate ebbe un figlio da Apollo: Lino. Per vergogna e timore della reazione del padre, lo fece esporre e venne dilaniato da alcuni cani del gregge di Crotopo stesso.\nApollo, adirato, mand\u00f2 un mostro marino chiamato Pena (, \u00abPunizione\u00bb), che strappava i figli alle madri, uccidendoli. Fu proprio Corebo che, volendo fare cosa gradita agli Argivi, affront\u00f2 il mostro e lo uccise.\nApollo a questo punto mand\u00f2 una pestilenza che continu\u00f2 ad affliggere gli abitanti e Corebo si risolse ad andare di sua volont\u00e0 a Delfi, per chiedere all'oracolo cosa potesse calmare l'ira di Apollo.\nLa Pizia non gli consent\u00ec di rientrare nella citt\u00e0 di Argo, ma gli comand\u00f2 di prendere un tripode dal santuario e di abitare e costruire un tempio ad Apollo proprio nel luogo dove il tripode gli fosse caduto di mano. Il tripode gli cadde di mano proprio sul Monte Geran\u00eca, dove prese dimora e fond\u00f2 la citt\u00e0 di Tripodiskoi, (), oggi ritenuto il nucleo antico della citt\u00e0 di Megara.\nCorebo ha la tomba nell'agor\u00e0 di Megara, sempre secondo quanto riferisce sempre Pausania, e vi erano scritti versi elegiaci che raccontavano i particolari della storia. Sulla tomba c'\u00e8 proprio una scultura a ricordare Corebo che uccide la \"Pena\"."}
{"id": "740971", "revid": "2179318", "url": "https://it.wikipedia.org/wiki?curid=740971", "title": "Partito Fascista Sammarinese", "text": "Il Partito Fascista Sammarinese (PFS) fu il partito politico sammarinese espressione del movimento fascista italiano.\nStoria del partito.\nIl partito fu fondato il 10 agosto 1922 da Giuliano Gozi come rappresentante del piccolo ceto medio della repubblica di San Marino; nel settembre 1922 una squadra fascista devast\u00f2 la \"Casa del Popolo\" di Serravalle e durante lo stesso mese una squadra fascista proveniente dall'Italia entr\u00f2 a San Marino per catturare l'onorevole Giuseppe Giulietti, rifugiato nella Repubblica. Giulietti riusc\u00ec a non farsi trovare, ma la sua casa venne devastata.\nIl 1\u00ba ottobre 1923 fu eletta una reggenza filofascista, venne chiuso il quotidiano socialista \"Il Titano\" e cominciarono le violenze contro le opposizioni. Un esempio emblematico fu quello del socialista Gino Giacomini, che riusc\u00ec a evitare una bastonatura barricandosi armato nella sua casa di Borgo Maggiore e che nella notte del 14 ottobre fugg\u00ec dalla repubblica in compagnia di altri socialisti per andare in esilio a Roma, dove rimase fino alla caduta del regime.\nAlle elezioni del 1923 il partito si present\u00f2 con un programma simile all'omologa formazione fascista italiana, sempre con carattere antidemocratico, e ci furono numerosi episodi di violenza nei confronti delle opposizioni. Nello stesso anno venne sciolto il Consiglio Grande e Generale, trasformato in Consiglio Principe e Sovrano, mentre gi\u00e0 nel novembre 1922 erano state chiuse tutte le organizzazioni socialiste di San Marino.\nNel 1926 si form\u00f2 la Lista Patriottica, formata soprattutto da fascisti con una piccola rappresentanza di cattolici, e vennero sciolti, come in Italia, tutti i partiti d'opposizione; si instaur\u00f2 quindi il regime e fino al 1938 si present\u00f2 alle elezioni l'unica lista del PFS.\nLa legge elettorale pass\u00f2 dal sistema proporzionale a maggioritario: alla lista maggioritaria venivano assegnati 46 Consiglieri, mentre il rimanente quinto (12 Consiglieri) veniva distribuito fra la lista di maggioranza e quella di minoranza. La mancanza di coesione interna port\u00f2 ad un ulteriore avvicinamento al Partito Nazionale Fascista, facendo perdere a San Marino parte della sua\nindipendenza, al punto che Mussolini pot\u00e9 costruire la ferrovia Rimini-San Marino, interamente finanziata dall'Italia.\nIl quotidiano ufficiale, \"Il Popolo Sammarinese\" (ispirato al \"Popolo d'Italia\"), incominci\u00f2 a uscire nel 1926, nello stesso anno della visita di Mussolini nel Paese. \nNel giugno 1933 l'ex Capitano Reggente Ezio Balducci, fascista dissidente, denunciato per aver tentato un colpo di Stato a San Marino, venne arrestato a Roma e subito scarcerato. Il presunto golpe fu definito dalle autorit\u00e0 italiane \"un'assurda fantasia\". Il processo si tenne a San Marino nel luglio 1933, dopo aver inasprito le pene per i reati contro lo Stato (Legge 15 luglio 1933, n.11 l'art. 3):\nNel dicembre 1933 una legge attribu\u00ec al Consiglio dei XII, organo giudiziario di terza istanza, la competenza per giudicare i reati contro lo Stato (come avveniva in Italia con il Tribunale Speciale per la Difesa dello Stato). Nel marzo 1934 Balducci e altri presunti cospiratori furono cos\u00ec condannati dai quattro ai vent'anni di lavori forzati, sentenze che non verranno mai eseguite e saranno annullate nel 1945.\nNel 1942 fu promulgata una legge \u00abin difesa della razza\u00bb, analogamente a quella vigente in Italia dal 1938 e nella Germania nazista dal 1935.\nIl 28 luglio 1943, tre giorni dopo la caduta del fascismo in Italia, il Consiglio Principe e Sovrano venne sciolto da un \"Comitato della Libert\u00e0\" (CL), segnando la fine del fascismo sammarinese e la fuoriuscita dei politici fascisti di primo piano dalle cariche pubbliche.\nDal gennaio al settembre del 1944 si ricostitu\u00ec nel Paese il Fascio Repubblicano di San Marino, caduto definitivamente a seguito dello sfondamento della Linea Gotica da parte della 8\u00aa Armata britannica nel settembre 1944, a cui segu\u00ec il ritorno delle libert\u00e0 democratiche e, nel 1945, l'avvio dell'epurazione e la celebrazione di un processo a 49 fascisti sammarinesi."}
{"id": "740974", "revid": "1543377", "url": "https://it.wikipedia.org/wiki?curid=740974", "title": "Maakies", "text": "Maakies \u00e8 una striscia a fumetti comica statunitense, pubblicata settimanalmente. L'autore \u00e8 Tony Millionaire. Inizi\u00f2 ad essere pubblicata nel 1994 sul New York Press. Attualmente (dicembre 2006) compare in parecchi settimanali statunitensi come il Village Voice, \"Only\", The Stranger, e LA Weekly. In Italia \u00e8 apparso per la prima volta sulla rivista Linus nel novembre del 2006.\nCaratteristiche.\nMaakies \u00e8 incentrato sulle disavventure di \"zio Gabby\" (una scimmia irlandese) e \"Corvo Brillo\" (un corvo), due marinai antieroi con un'inclinazione all'alcolismo, la violenza, il suicidio e le malattie veneree. Percorre le strisce un umorismo nero, spesso perfino cinico e sadico; Millionaire stesso afferma: \u00abMaakies [...] \u00e8 il mio modo di scrivere e disegnare tutto ci\u00f2 che mi fa desiderare di buttarmi in un fiume, un modo di ridere dell'orrore di essere vivi.\u00bb.\nLe strisce sono ambientate in un imprecisato mondo marinaresco, che sembra oscillare tra il periodo delle guerre napoleoniche e l'et\u00e0 vittoriana; ma il vulcanico sperimentalismo di Millionaire fa s\u00ec che i personaggi, le ambientazioni e lo stile comico siano estremamente variabili.\nVario \u00e8 anche l'universo artistico a cui fa riferimento la striscia: nel segno grafico \u00e8 forte il richiamo al tratto dei fumetti americani di inizio Novecento, ma anche all'incisione e al Giapponese ukiyo-e. Un virtuosismo grafico che si evidenzia soprattutto nella cura quasi maniacale con cui vengono riprodotte le imbarcazioni (vascelli, pescherecci o vaporiere ogni volta diversi). Al linguaggio scurrile spesso si affiancano citazioni letterarie, soprattutto poesia (Thomas Eliot, Terrence Ross). E sempre guardando ai vecchi fumetti pubblicati sui quotidiani statunitensi si rif\u00e0 la presenza, sotto le vignette, di una seconda piccola striscia in cui invece il segno grafico appare semplificato.\nCollegamenti esterni.\nSito ufficiale di Maakies "}
{"id": "740977", "revid": "125655700", "url": "https://it.wikipedia.org/wiki?curid=740977", "title": "Corebo (Eneide)", "text": "Corebo \u00e8 un giovane guerriero nell\"Eneide\". Viene menzionato anche da Quinto Smirneo nell'opera \"Posthomerica\", e dallo Pseudo-Euripide nel \"Reso\".\nFiglio del re Migdone di Frigia e di Anassimene, innamorato di Cassandra, viene ucciso da Peneleo durante l'ultima notte di Troia, nel tentativo di difendere la sacerdotessa amata.\n&lt;poem&gt;\" \"Ci sommergono subito col numero; e per primo Corebo\"\n\"soccombe per mano di Peneleo vicino all'ara della dea\"\n\"possente nell'armi\" \" &lt;/poem&gt;"}
{"id": "740980", "revid": "486946", "url": "https://it.wikipedia.org/wiki?curid=740980", "title": "Emomali Sharifovich Rahmonov", "text": ""}
{"id": "740982", "revid": "2153076", "url": "https://it.wikipedia.org/wiki?curid=740982", "title": "The Hardest Way to Make an Easy Living", "text": "The Hardest Way to Make an Easy Living \u00e8 il terzo album di studio del rapper inglese The Streets, uscito nel 2006."}
{"id": "740984", "revid": "287204", "url": "https://it.wikipedia.org/wiki?curid=740984", "title": "Heinrich Rohr", "text": "Biografia.\nDopo aver suonato come organista nella sua parrocchia e aver completato nel 1922 a Bensheim la sua formazione di insegnante, lavor\u00f2 nella Marienschule (oggi Willigis-Gymnasium) di Magonza e contemporaneamente studi\u00f2 nella locale Musikhochschule (scuola superiore di Musica).\nLa formazione avanzata in musica liturgica e religiosa a Maria Laach e la vicinanza al movimento giovanile cattolico attorno a Romano Guardini conclusero questo periodo. Dal 1926 al 1929 insegn\u00f2 a Ruhlkirchen presso Alsfeld nell'Oberhessen, poi nella Aufbauschule di Alzey nel Rheinhessen. L'incontro con Adam Gottron, direttore diocesano delle corali religiose e la partecipazione alla prima \"kirchenmusikalischen Werkwoche\" della diocesi di Magonza a Ilbenstadt nel Wetterau (1936), lo portarono infine a diventare compositore. Nel 1936 Gottron lo incaric\u00f2 di comporre una \"Passione secondo Matteo\" per un coro misto a quattro voci. Nel 1938 segu\u00ec un \"Te Deum\" tedesco per coro a quattro voci.\nDopo la seconda guerra mondiale, Rohr venne nominato Kirchenmusikdirektor (direttore della musica religiosa) e direttore dell'istituto per musica religiosa della diocesi di Magonza dal vescovo Albert Stohr.\nRohr compose nel 1965, per il Congresso Liturgico, la Messa nella cattedrale di Magonza. \nNel 1972/73 ricevette la Martinus-Medaille, un riconoscimento della diocesi di Magonza e l'ordine papale gregoriano.\nNel 1973 si dimise dai suoi incarichi diocesani ma continu\u00f2 a comporre: nel 1980 scrisse il \"Christuslob\" per la preghiera delle ore degli ordini femminili dell'area di lingua tedesca e negli anni Novanta, pi\u00f9 che ottantenne, collabor\u00f2 alla formazione di cantori in un istituto di Bad Nauheim. \nNel 1990 ricevette l'\"Ehrenring\" (anello d'onore) dell'istituto liturgico tedesco a Treviri e la \"Gutenberg-Plakette\" della Citt\u00e0 di Magonza.\nAll'inizio del 1997, in occasione dei festeggiamenti del suo 95\u00ba compleanno concluse il \"Deutsches Me\u00dfantiphonale\" (antifonale per la Messa tedesco) a cui aveva lavorato per 70 anni."}
{"id": "740989", "revid": "4252", "url": "https://it.wikipedia.org/wiki?curid=740989", "title": "Michele di Klops", "text": " \nBiografia.\nDi nobile lignaggio era imparentato con il Principe Dimitri Donskoj (1363 - 1389).\nConvinto di seguire la propria vocazione, abbandon\u00f2 adulto Mosca vestito solo di cenci, giungendo quindi al monastero di Klops, vicino Novgorod. Qui visse per 43 anni, umiliando il proprio corpo con duri lavori, digiuni, veglie forzate e ogni sorta di privazione, ricevendo, come riferiscono le sue agiografie, il dono della chiaroveggenza da Dio.\nDenunci\u00f2 i vizi e le debolezze della gente che incontrava, non avendo alcun timore del potere di colui contro il quale si trovava a confrontare. Annunci\u00f2 la nascita del Principe Ivan III il 22 gennaio 1440 e la prigionia di Vassili II a Novgorod.\nDopo aver indicato il posto all'interno del monastero dove intendeva essere sepolto mor\u00ec l'11 gennaio 1453, giorno in cui viene commemorato dalle Chiese ortodosse orientali."}
{"id": "740993", "revid": "174925", "url": "https://it.wikipedia.org/wiki?curid=740993", "title": "Corebo (atleta)", "text": ""}
{"id": "740998", "revid": "125382412", "url": "https://it.wikipedia.org/wiki?curid=740998", "title": "Vigata", "text": "Vig\u00e0ta \u00e8 un immaginario comune siciliano creato dallo scrittore Andrea Camilleri, in cui sono ambientate le avventure del commissario Montalbano nell'immaginaria provincia di Montelusa. La localit\u00e0 corrisponde nella realt\u00e0 a Porto Empedocle, paese natale di Camilleri, in provincia di Agrigento.\nNumerosi altri toponimi della zona sono stati alterati nella finzione letteraria: Menfi diventa Merfi, Sciacca Fiacca, Realmonte Monterreale, Ribera Bibera, Raffadali Raccadali, Aragona Ragona, Gela Fela, Misilmeri Misilmesi, Comitini Comisini, Mussomeli Mussolevi, Lampedusa Sampedusa.\nIn una intervista, Camilleri dichiara che Vigata in realt\u00e0 non \u00e8 altro che il cortile della scuola da lui frequentata da giovane. In questo luogo, nelle pause di met\u00e0 mattinata e all'uscita da scuola in attesa della corriera, i ragazzi della scuola provenienti dal territorio vicino raccontavano le storie dei propri paesi ed \u00e8 dall'unione di tutte queste storie che prende corpo un paese immaginario che in seguito lo stesso Camilleri battezzer\u00e0 appunto Vigata ispirandosi alla vicina Licata.\u00ab Vig\u00e0ta in realt\u00e0 \u00e8 Porto Empedocle. Ora, Porto Empedocle \u00e8 un posto di diciottomila abitanti che non pu\u00f2 sostenere un numero eccessivo di delitti, manco fosse Chicago ai tempi del proibizionismo: non \u00e8 che siano santi, ma neanche sono a questi livelli. Allora, tanto valeva mettere un nome di fantasia: c'\u00e8 Licata vicino, e cos\u00ec ho pensato: Vig\u00e0ta. Ma Vig\u00e0ta non \u00e8 neanche lontanamente Licata. \u00c8 un luogo ideale, questo lo vorrei chiarire una volta per tutte. \u00bbNel 2003 l'amministrazione comunale di Porto Empedocle, per onorare il suo illustre cittadino e la fama derivatagli dal successo letterario, con il benestare dello scrittore, ha deciso di aggiungere al proprio nome ufficiale anche quello della citt\u00e0 immaginaria, nei soli cartelli turistici: \"Porto Empedocle Vigata\". Tale decisione \u00e8 stata revocata dall'amministrazione comunale nel 2009.\nNella serie televisiva Vigata non corrisponde invece a una localit\u00e0 precisa, ma a pi\u00f9 zone della Sicilia sud-orientale, la maggior parte delle quali in provincia di Ragusa. Il commissariato \u00e8, infatti, collocato nel municipio di Scicli, mentre l'abitazione di Montalbano \u00e8 nella contrada Punta Secca, frazione balneare di Santa Croce Camerina e, la \"mannara\", luogo dove il commissario indaga su alcuni fatti di sangue, \u00e8 in realt\u00e0 la Fornace Penna (Sampieri, frazione di Scicli)."}
{"id": "741000", "revid": "767487", "url": "https://it.wikipedia.org/wiki?curid=741000", "title": "Barb Wire (film)", "text": "Barb Wire \u00e8 un film del 1996, diretto da David Hogan.\n\u00c8 ispirato all'omonimo personaggio dei fumetti Dark Horse creato da Chris Warner e dal Team CGW (della linea editoriale \"Comics Greatest World\").\nTrama.\nNel 2017, gli Stati Uniti d'America sono caduti in una guerra civile, combattuta rispettivamente da una giunta militare neonazista e un esercito ribelle che si rif\u00e0 agli antichi modelli democratici degli USA. In questo conflitto, la ribelle Barbara Kopetski lascia le file dell'esercito per ritirarsi nella citt\u00e0 neutrale di Steel Harbor per gestire un bar. Ma il suo passato si ripresenta alla sua porta quando il suo ex compagno la contatta per proteggere la dottoressa Devonshire, una disertrice della giunta che sta tentando di raggiungere il Canada, la quale ha con s\u00e9 importanti ritrovati tecnologici che possono variare il corso della guerra in base a chi li utilizzer\u00e0. Nonostante la sua disillusione, Barbara decider\u00e0 di aiutare nuovamente i ribelli per la loro causa.\nAccoglienza.\nIl film, stroncato dalla critica, \u00e8 stato un fiasco anche al botteghino. Nonostante abbia avuto una nomination agli MTV Movie Award del 1997 nella categoria \"Miglior combattimento\", ha anche ottenuto sei nomination ai Razzie Award del 1996 nelle categorie di \"Peggior film\", \"Peggiore sceneggiatura\", \"Peggior attrice\" (Pamela Anderson), \"Peggior canzone originale\" (\"Welcome to Planet Boom! (a.k.a. This Boom's for You)\" di Tommy Lee), \"Peggior coppia sullo schermo\" (Pamela Anderson) e \"Peggiore nuova star\" (Pamela Anderson), vincendo quest'ultimo titolo."}
{"id": "741002", "revid": "599013", "url": "https://it.wikipedia.org/wiki?curid=741002", "title": "\u00c9l\u00e9mire Zolla", "text": ""}
{"id": "741005", "revid": "767487", "url": "https://it.wikipedia.org/wiki?curid=741005", "title": "Tell Me, What Is the Bane of Your Life", "text": "Tell Me, What Is the Bane of Your Life \u00e8 un singolo in vinile di Foetus (per l'occasione col nome Phillip And His Foetus Vibrations). Venne pubblicato dalla Self Immolation nel 1982 in edizione limitata. Venne distribuito, infatti, in sole 2.000 copie."}
{"id": "741008", "revid": "125031940", "url": "https://it.wikipedia.org/wiki?curid=741008", "title": "Camera (politica)", "text": "Una camera, in politica, indica un organo statale, generalmente depositario del potere legislativo.\nOrigine del termine.\nPer camera si intende in politica una sala in cui si riunisce un ramo del Parlamento.\nCaratteristiche.\nPu\u00f2 essere a composizione elettiva o costituito per designazione. In tal caso si suole distinguere tra:\nDiversi parlamenti adottano tale suddivisione, quest'ultima viene indicata con il termine bicameralismo. Gli organi legislativi invece con una sola camera sono detti monocamerali. Sono rarissimi e di interesse ormai esclusivamente storico i parlamenti costituiti da pi\u00f9 di due camere.\nGeneralmente, la legislazione ha quasi sempre origine nella camera bassa; la camera alta ha la funzione di dare una \"seconda lettura\" della proposta di legge e di deciderne l'approvazione o il veto.\nNel mondo.\nMolte democrazie europee hanno un parlamento composto da due assemblee, le quali vengono in genere formate secondo criteri diversi: una Camera rappresenta gli elettori di una nazione, mentre la seconda \u00e8 spesso la rappresentazione degli stati o delle regioni che compongono la nazione. \nL'Italia non corrisponde a questo principio, dato che le due camere vengono elette attenendosi a criteri assai simili.\nNella maggior parte dei paesi la camera bassa \u00e8 considerata quella che rappresenta meglio il popolo e ha un controllo esclusivo e predominante su materie come la finanza pubblica e l'imposizione fiscale. La camera alta \u00e8 spesso composta da un numero di membri inferiore a quello della camera bassa.\nIn Italia.\nSecondo la Costituzione della Repubblica Italiana, che \u00e8 la legge fondamentale dello Stato, entrata in vigore il 1\u00ba gennaio 1948, il Parlamento \u00e8 costituito da due assemblee (\"Camere\"), dotate di uguali poteri:\nI parlamentari sono eletti ogni cinque anni da tutti i cittadini che abbiano compiuto, rispettivamente, 18 anni per l'elezione della Camera e 25 anni per l'elezione del Senato.\nSpetta al Parlamento indirizzare e controllare il Governo, che per poter governare deve averne la \"fiducia\" (cio\u00e8 il consenso del parlamento al suo operato).\nNella sua attivit\u00e0 il Parlamento opera in rapporto continuo con il Governo, che propone i principali progetti di legge e che \u00e8 sempre presente in tutte le fasi del lavoro parlamentare.\nIn Italia, la legislazione pu\u00f2 avere origine in entrambe le camere e, a differenza di quanto accade in molti altri paesi, non \u00e8 possibile che una camera possa far prevalere la propria volont\u00e0 sull'altra.\nLa camera bassa (la Camera dei deputati) conta 400 membri. La camera alta (Senato della Repubblica) conta 200 membri pi\u00f9 i senatori a vita."}
{"id": "741010", "revid": "50701", "url": "https://it.wikipedia.org/wiki?curid=741010", "title": "Phillip And His Foetus Vibrations", "text": ""}
{"id": "741011", "revid": "292162", "url": "https://it.wikipedia.org/wiki?curid=741011", "title": "Lago di Lentini", "text": "Il lago di Lentini o biviere di Lentini (\"bliveri ri Lintini\" in ) \u00e8 un lago della Sicilia.\nSi trova in provincia di Siracusa ai margini della provincia di Catania, e si estende nel territorio del comune di Lentini.\nIl bacino idrografico occupa una superficie costituita da una depressione naturale posta tra le ultime propaggini settentrionali dei Monti Iblei e la piana di Catania.\nStoria.\nAlcuni ne attribuiscono l'origine ai Templari, che lo avrebbero realizzato tra la fine del XII secolo e l'inizio del XIII; essi avrebbero sbarrato l'alveo del fiume Trigona-Galici, qualche centinaio di metri prima della confluenza nel fiume San Leonardo, con lo scopo di creare una riserva di caccia e di pesca. La leggenda narra invece che Ercole, recando in dono a Cerere la pelle del leone di Nemea, si fosse innamorato dei luoghi facendo nascere un lago che da lui avrebbe preso il nome.\nIl lago fu apprezzato e descritto gi\u00e0 nell'Ottocento da viaggiatori stranieri, come Charles Didi\u00e8re, che, nell'agosto del 1829, chiam\u00f2 il Biviere \"terza meraviglia\" della Sicilia. Il lago era per\u00f2 anche portatore di febbre e di morte: non appena arrivava il caldo, infatti, la malaria (descritta anche da Giovanni Verga) si diffondeva nel territorio circostante. Per questo motivo, vi furono gi\u00e0 a partire dalla fine del XIX secolo, progetti di bonifica; intorno agli anni trenta il lago venne prosciugato. I lavori di bonifica durarono circa trenta anni. Scomparve cos\u00ec il lago di Lentini e con esso anche la flora e la fauna che in esso proliferava.\nAlla fine degli anni settanta, si pens\u00f2 alla ricostruzione del lago come serbatoio di acqua per uso agricolo e industriale. Fu con i finanziamenti della Cassa del Mezzogiorno che venne realizzato un invaso pi\u00f9 piccolo ma pi\u00f9 profondo con una capacit\u00e0 di 127 milioni di metri cubi utili d'acqua. Dopo lungo tempo e molte polemiche, il bacino si \u00e8 riempito trasformandosi nuovamente in un'importante oasi naturalistica e in habitat per la sosta di uccelli migratori e per la nidificazione di molte altre specie. Infatti, secondo alcuni censimenti della LIPU, sono state contate 25000 presenze di volatili, appartenenti a 150 specie diverse, 15 delle quali vi nidificano.\nCome raggiungerlo.\nDalla stazione ferroviaria di Lentini, girare a destra e seguire l'indicazione S.P.67 per Valsavoia.\nIl lago \u00e8 visibile dal treno percorrendo la ferrovia Catania-Siracusa tra le stazioni di Lentini Diramazione e Lentini e percorrendo la Catania-Gela tra le stazioni di Lentini Diramazione e di Palagonia."}
{"id": "741015", "revid": "713168", "url": "https://it.wikipedia.org/wiki?curid=741015", "title": "Trattato di Lione (1601)", "text": "Il trattato di Lione del 17 gennaio 1601 pose fine alla guerra franco-savoiarda, iniziata a luglio dell'anno precedente, con la firma della pace tra Enrico IV di Francia e Carlo Emanuele I di Savoia.\nNaturale approdo dopo le proteste francesi sorte in seguito al trattato di Vervins del 1598, che riportava la geografia di Francia e Spagna ai confini che avevano dopo il trattato di Cateau-Cambr\u00e9sis, il trattato di Lione fu voluto dal duca di Savoia Carlo Emanuele I, che ne affid\u00f2 l'arbitrato a papa Clemente VIII che negozi\u00f2 tra le due parti tramite il cardinale Pietro Aldobrandini. Le contese con la Francia riguardavano il Marchesato di Saluzzo, che era stato affidato, dopo il trattato di Vervins, al Piemonte.\nIl papa avrebbe dovuto pronunziarsi entro un anno, ma si vide impossibilitato ad evitare di scontentare uno dei contendenti e, nel luglio del 1600, ebbe inizio la guerra tra Enrico IV e i Savoia, che vedeva l'esercito piemontese subito in difficolt\u00e0. Preoccupato dagli sviluppi politici, Clemente VIII invi\u00f2 in Francia il suo legato Pietro Aldobrandini, per iniziare a concordare un trattato di pace.\nLa mediazione dell'Aldobrandini port\u00f2, alla fine, all'accordo tra i due contendenti:"}
{"id": "741016", "revid": "2039709", "url": "https://it.wikipedia.org/wiki?curid=741016", "title": "Pirottino", "text": "Originariamente il pirottino \u00e8 un piccolo contenitore di carta plissettata, entro cui vengono presentate le paste o le fette di torta glassata. Oggi il termine si riferisce pi\u00f9 spesso ad una piccola pirofila monodose realizzata in porcellana da forno. Dal punto di vista etimologico, la parola ha un'origine incerta, probabilmente deriva dal milanese \"pirotta\" (mortaio di legno a forma di scodella), anche se oggi si preferisce pensare che il prefissoide \"piro-\" collocherebbe questa parola nella stessa famiglia a cui appartiene il termine \"pirofila\", con derivazione dal greco antico (traslitterato: \"pyr\"), che significa \"fuoco\".\nPirottino in carta o silicone.\nOggi il nome sta frequentemente ad indicare il caratteristico contenitore ricavato da un foglio di carta da forno o in silicone per alimenti col bordo \"a fisarmonica\" usato in pasticceria come supporto di piccoli dolci, o con bordo liscio a volte merlato in sommit\u00e0. \u00c8 di varie dimensioni a seconda di quelle del contenuto.\nQuello in carta viene realizzato ad alte temperature pressando il foglio di carta tramite degli stampi in bronzo appositamente realizzati, con un numero variabile di denti, corrispondente al numero di pieghe o di merli sul pirottino."}
{"id": "741017", "revid": "1543377", "url": "https://it.wikipedia.org/wiki?curid=741017", "title": "Custom Built for Capitalism", "text": "Custom Built for Capitalism \u00e8 un EP di Foetus, qui accreditato come Foetus Over Frisco, progetto del musicista australiano James George Thirlwell, pubblicato dalla Self Immolation nel 1982.\nVenne pubblicato in edizione limitata in solo mille copie.\nTracce.\nTutti i brani sono di James George Thirlwell."}
{"id": "741020", "revid": "767487", "url": "https://it.wikipedia.org/wiki?curid=741020", "title": "Dennis la minaccia", "text": "Dennis la minaccia (\"Dennis the Menace\") \u00e8 un film del 1993 diretto da Nick Castle. Il film \u00e8 tratto dall'omonima striscia a fumetti creata nel 1951 da Hank Ketcham, e dai cartoni animati.\nIl film ha vinto due Young Artist Award nelle categorie \"Miglior giovane attore non protagonista in una commedia\" (Mason Gamble) e \"Miglior giovane attore in un ruolo \"voiceover\" - TV o cinema\" (Adam Wylie) e un Golden Screen, tutti nel 1994. Nello stesso anno ha anche ricevuto una nomination agli Young Artist Award nella categoria \"Miglior giovane attrice protagonista in una commedia\" (Amy Sakasitz) e una ai Razzie Award nella categoria \"Peggiore nuova star\" (Mason Gamble).\nHa avuto due seguiti di minor successo, nel 1998 \"Dennis colpisce ancora\" (\"Dennis the Menace Strikes Again!\") e nel 2007 \"Dennis - La minaccia di Natale\" (\"A Dennis the Menace Christmas\").\nTrama.\nDennis, \u00e9 un bambino di 5 anni, \u00e8 una costante fonte di guai nel suo quartiere, in particolare per il suo anziano vicino di casa, l'impiegato delle poste in pensione, George Wilson.\u00a0Una mattina d'estate, George finge di dormire per evitare Dennis, che lo scambia per malattia e spara una pillola nella bocca di George con una\u00a0fionda.\u00a0I genitori di Dennis, Henry e Alice, vengono a conoscenza dell'incidente e confiscano la fionda al figlio, ma non possono immediatamente disciplinarlo, perch\u00e9 entrambi lavorano.\u00a0Lasciano Dennis con il suo amico Joey a casa della loro compagna di classe Margaret Wade, che i bambini non amano, perch\u00e9 Margaret \u00e8 una snob e cos\u00ec nonostante la loro antipatia, i tre bambini sistemano una casa sull'albero abbandonata nel bosco, mentre un criminale itinerante Switchblade Sam arrivato da un treno merci per rubare i denaro e i gioielli per tutta la cittadina.\nDennis, mentre prende la vernice per la casa sull'albero, recupera la sua fionda, ma versa la vernice su tutto il pavimento del suo garage e tenta di aspirarla.\u00a0Tuttavia, spara inavvertitamente una goccia di vernice e schegge sulla griglia del barbecue di del signor Wilson mentre quest'ultimo sta cucinando il pollo.\u00a0Assaggiandolo con il sapore di vernice, il vicino sospetta di Dennis.\u00a0I Mitchell lasciano Dennis con la babysitter adolescente Polly, che invita il suo fidanzato Mickey.\u00a0Sgattaiolando fuori, Dennis fa uno scherzo a Polly e Mickey\u00a0suonando il campanello e nascondendosi finch\u00e9 Mickey, dopo numerosi schersi, attacca una puntina da disegno al campanello.\u00a0Il signor Wilson si reca nel garage dei Mitchell, contro il volere di sua moglie Martha, per indagare sulla bravata di Dennis, per\u00f2 si spara accidentalmente nelle gonadi con una pallina da golf.\u00a0Sperando di affrontare i Mitchell, si punge il pollice sulla virata.\u00a0Scambiandolo per il burlone, Polly e Mickey lo bagnano con acqua e farina, con grande divertimento di Martha.\u00a0Switchblade Sam commette una serie di rapine in tutta la cittadina e viene notato dal sospettoso capo della polizia, che gli consiglia educatamente di non causare problemi in giro.\nIl giorno dopo Dennis port\u00f2 per il signor Wilson un biglietto di scuse ma lui stava dormendo, Dennis nell'attessa che si svegli, gioca con la\u00a0sua dentiera\u00a0di George\u00a0e perde i due denti anteriori, sostituendoli con\u00a0Chiclets\u00a0appena prima che il vicino si\u00a0faccia\u00a0fotografare per il giornale locale.\u00a0Sia Alice che Henry devono partire per un viaggio di lavoro, ma hanno difficolt\u00e0 a trovare qualcuno disposto a fare da babysitter a Dennis.\u00a0Martha accetta di lasciare che Dennis rimanga con lei e il marito, felice di trattarlo come il figlio che non hanno mai avuto.\u00a0Mentre si diverte a raccontare a Dennis\u00a0una poesia della sua infanzia, il signor Wilson \u00e8 infuriato perch\u00e8 \u00e8 scivolando sull'acqua del bagno versata da Dennis, strappando il suo nuovo pigiama nel processo, e scoprendo che Dennis aveva svuotato il suo flacone spray nasale, e l'ha sostituito con un collutorio, e ha sostituito il collutorio con un detergente per WC.\u00a0Dennis fa entrare il suo cane Ruff nella casa dei vicini, portando il signor Wilson a scambiare il cane per sua moglie nell'oscurit\u00e0.\u00a0\nIl signor Wilson \u00e8 stato scelto per ospitare la\u00a0\"Summer Floraganza\" del\u00a0suo\u00a0garden club\u00a0, avendo trascorso quasi 40 anni a coltivare una rara\u00a0orchidea che finalmente fiorir\u00e0 nella notte per pochi secondi durante la festa.\u00a0Il volo di Alice \u00e8 ritardato da un temporale burrascoso che costringe Dennis a rimanere con i Wilson per la notte del Summer Floraganza.\u00a0Mentre Martha \u00e8 comprensiva, il signor Wilson \u00e8 profondamente costernato per questo.\u00a0Alla sua insistenza, per\u00f2, permette a malincuore a Dennis di partecipare alla festa, ma lo avverte di comportarsi bene.\u00a0Durante la festa, Dennis inizialmente si tiene alla larga da tutti, perch\u00e9 non gli piacciono le vecchiette che gli pizzicano le guance.\u00a0Si ritrova quindi a premere un pulsante nero che si scopre per aprire la porta del garage e ribaltare l'intero tavolo dei dolci.\u00a0Il signor Wilson con rabbia manda Dennis dentro.\u00a0Mentre i loro ospiti aspettano l'esibizione notturna del fiore, Switchblade Sam deruba la casa, rubando la collezione di monete antiche del signor Wilson dalla cassaforte.\u00a0Dennis lo sente mentre se ne va, poi scende le scale per trovare la cassaforte aperta e le monete scomparse.\u00a0Allerta tutti allla festa, distraendo il signor Wilson dal breve sbocciare del fiore, che poi muore.\u00a0Furioso per il fatto che il suo investimento di 40 anni sia stato tutto inutile, George sgrida Dennis, che fugge nei boschi tristemente e viene \"catturato\" da Switchblade Sam.\u00a0Henry e Alice arrivano a casa per sapere che il loro figlio \u00e8 scomparso, spingendo a una ricerca in tutta la citt\u00e0, e persino il signor Wilson, pieno di sensi di colpa, si propone di trovarlo dopo aver realizzato che il bambino stava dicendo la verit\u00e0 sulla rapina.\u00a0\nSwitchblade Sam si prepara a lasciare la cittadina con Dennis come ostaggio ignaro.\u00a0Mostrando a Sam il modo corretto per legarlo, Dennis ammanetta il suo rapitore, perde la chiave delle manette e involontariamente lo picchia e lo d\u00e0 fuoco pi\u00f9 volte.\u00a0Proprio mentre Dennis scopre le monete rubate di George e si rende conto che Sam \u00e8 un ladro, Sam tenta di pugnalarlo, ma viene intrappolato in una corda catturata da un treno in corsa, ed \u00e8 troppo malconcio per tentare qualcosa di pi\u00f9.\u00a0La mattina dopo, Dennis torna nel suo quartiere con Sam catturato e legato, con sollievo del signor Wilson e dell'intero vicinato.\u00a0Sam viene arrestato dal capo della polizia e Dennis d\u00e0 ingenuamente al ladro il suo\u00a0coltello a scatto, e tenta di pugnalarlo ancora una volta con esso, ma l'ufficiale di polizia chiude la portiera della macchina della polizia sulla mano di Sam, e lascia cadere il coltello nelle fogne e sussulta di dolore prima di essere portato via.\nDennis e il signor Wilson fanno ammenda e Alice afferma che pu\u00f2 portare Dennis a lavorare con lei poich\u00e9 il suo ufficio ora ha un asilo.\u00a0Il signor Wilson insiste che lui e sua moglie sarebbero felici di continuare a guardare Dennis, proprio mentre il bambino lancia accidentalmente un marshmallow fiammeggiante sulla fronte di George.\u00a0Durante i titoli di coda, Dennis inconsapevolmente fa trascinare collega di sua madre, Andrea, sulla\u00a0fotocopiatrice\u00a0dell'ufficio.\nProduzione.\nIl film \u00e8 stato prevalentemente girato in Illinois, fra Evanston, Elgin, Chicago, Morton Grove, Hinsdale, Niles e Rosemont.\nLa casa dei Mitchell e la casa dei Wilson sono rispettivamente la 1624 e la 1618 Ashland Avenue di Evanston; le scene notturne sotto il ponte della ferrovia vennero girate in un punto lungo il canale \"Illinois &amp; Michigan Canal National Heritage Corridor\", fra i comuni di Morris e Channahon. Per gli esterni dell'aeroporto venne scelto l'Aeroporto di Oklahoma City Will Rogers World ad Oklahoma City, Oklahoma."}
{"id": "741022", "revid": "1784938", "url": "https://it.wikipedia.org/wiki?curid=741022", "title": "Girondini", "text": "I girondini sono i membri di un gruppo politico rivoluzionario nato in Francia il 1\u00ba ottobre 1791, che partecipa con i propri deputati all'Assemblea legislativa e alla Convenzione Nazionale durante la Rivoluzione francese.\nI Girondini, provenienti dal dipartimento della Gironda, fanno per lo pi\u00f9 parte della borghesia provinciale dei grandi porti costieri. Fautori all'Assemblea legislativa della guerra contro l'Austria e del decentramento amministrativo, si confrontano aspramente con il gruppo dei Montagnardi nei primi mesi della Convenzione. Il club viene sciolto nel 1793 a seguito dell'insurrezione anti-girondina guidata da Robespierre; molti tra i suoi membri furono condannati a morte durante il Regime del Terrore.\nNascita del club dei Girondini.\nIl club dei Girondini, nato nel 1791, \u00e8 uno dei pi\u00f9 importanti gruppi politici che prendono parte alla Rivoluzione francese. Questo gruppo \u00e8 composto da notabili ex-foglianti dell'alta e media borghesia provinciale, di idee liberali e repubblicane e avversi al dirigismo economico. Il termine Girondini si spiega con l'origine dal dipartimento della Gironda della maggior parte dei loro deputati. All'epoca della rivoluzione, per\u00f2, i Girondini vengono solitamente chiamati Brissottini, perch\u00e9 il loro capo \u00e8 il giornalista Jacques Pierre Brissot, che per un periodo era stato membro del Club dei Giacobini.\nLa denominazione di Girondini \u00e8 pi\u00f9 recente, diffusa soltanto all'inizio del XIX secolo, in particolare da Alphonse de Lamartine nella sua \"Storia dei Girondini\". Oltre a Brissot, sono figure di spicco nel gruppo girondino Pierre Vergniaud, brillante avvocato di Bordeaux; il generale Charles Fran\u00e7ois Dumouriez; il marchese di Condorcet, ultimo filosofo illuminista e uno dei pochi uomini favorevoli al diritto di voto delle donne; Jean-Marie Roland e sua moglie Manon Roland, animatrice di salotti intellettuali e tanto influente nel club che un altro nome dato ai Girondini \u00e8 \"Rolandistes\". In una posizione pi\u00f9 sfumata, sedendo nella cosiddetta Pianura centrista, fu filo-girondino anche il deputato protestante Fran\u00e7ois-Antoine de Boissy d'Anglas. Erano sostenuti anche da Teresa Cabarrus (futura Madame Tallien).\nFra i Girondini molti sono giornalisti o avvocati. Buoni oratori, colti, appassionati del dibattito intellettuale, sono assertori delle libert\u00e0 civili e convinti che attraverso la diffusione di idee illuminate la societ\u00e0 francese potr\u00e0 rigenerarsi. Gi\u00e0 prima della Rivoluzione vari futuri Girondini si erano impegnati contro la schiavit\u00f9 nelle colonie; Brissot aveva fondato nel 1788 la \"Soci\u00e9t\u00e9 des Amis des Noirs\", di cui faceva parte anche Condorcet. Uno dei centri della elaborazione culturale girondina diventa poi il \"Cercle social\" (esistente dal 1790 al 1799), detto anche \"Conf\u00e9d\u00e9ration universelle des Amis de la V\u00e9rit\u00e9\", \u00abun misto di club politico rivoluzionario, loggia massonica e salotto letterario\u00bb, aperto a differenza degli altri club anche alle donne, dove si tengono conferenze pubbliche sui temi dell'unit\u00e0 del genere umano, del cosmopolitismo, della felicit\u00e0 e dell'utilit\u00e0 del sapere. Nella casa editrice omonima, nata nel 1791, \"Bouche de Fer\" e sovvenzionata da Roland, si pubblicano libri di filosofia, politica, letteratura e diversi periodici.\nI Girondini all'Assemblea legislativa.\nNell'Assemblea legislativa i Girondini rappresentano, con i Giacobini, la sinistra repubblicana, all'opposizione rispetto alla maggioranza di monarchici costituzionali. Bench\u00e9 in minoranza, riescono per\u00f2 a esercitare una notevole influenza sugli eventi politici del periodo. In questa prima fase i confini fra i due gruppi della sinistra repubblicana sono molto sfumati, tanto che Brissot e vari suoi compagni fanno parte del club dei Giacobini.\nI Girondini si vanno distinguendo dai Giacobini soprattutto sul tema della guerra rivoluzionaria: i primi ne sono fautori, gli altri contrari. Il 2 gennaio 1792 Brissot chiede all'Assemblea legislativa che la Francia dichiari guerra all'Austria, per la difesa della Rivoluzione in patria e per la liberazione dei popoli oppressi dall'assolutismo. Il conflitto conviene ai Girondini non soltanto per motivi ideologici, ma anche per assicurare quelle condizioni di emergenza che rafforzino il potere esecutivo e tengano occupata la massa dei sanculotti.\nSembra che Roland abbia dichiarato: \u00abDobbiamo far marciare le migliaia di uomini che abbiamo sotto le armi fin dove le gambe potranno portarli, altrimenti verranno a tagliarci la gola\u00bb. Anche se per motivi opposti, sul tema della guerra i Girondini si trovano d'accordo con il re Luigi XVI, il quale vuole la guerra nella speranza di una sconfitta francese, che permetta di restaurare il potere assoluto. L'avversario che pi\u00f9 si oppone alla guerra \u00e8 invece Maximilien de Robespierre, capo dei Giacobini. Pensa che sia rischiosa per la Rivoluzione; inoltre diffida dell'idea di liberare con le armi i popoli stranieri: infatti \u00abnessuno ama i missionari armati\u00bb.\nI Brissottini riescono a imporre la loro politica, provocando la caduta del ministero fogliante. Al suo posto il re nomina un ministero girondino, con Dumouriez ministro degli esteri, Roland ministro dell'interno, \u00c9tienne Clavi\u00e8re alle finanze: tutti fautori dell'intervento armato. E cos\u00ec il 20 aprile 1792 la guerra all\u2019Austria \u00e8 dichiarata. Nei primi mesi la Francia patisce vari insuccessi militari e viene invasa dall'esercito nemico; il re licenzia i ministri girondini e ricostituisce un governo fogliante.\nMa il pericolo che sta correndo la Francia esalta il patriottismo dei rivoluzionari francesi. In particolare, colpisce il proclama del comandante in capo degli eserciti coalizzati, il prussiano Duca di Brunswick, il quale chiede ai francesi la resa incondizionata, minacciando la distruzione e il saccheggio di Parigi se si fosse arrecato al re e alla famiglia reale il pi\u00f9 piccolo oltraggio. L'odio popolare nei confronti dei nemici e del re, considerato loro complice, si accresce, fino a portare alla caduta della monarchia, il 10 agosto 1792.\nI Girondini alla Convenzione.\nNello stesso mese di agosto l'Assemblea legislativa indice le elezioni per una nuova Assemblea costituente a suffragio universale maschile, la Convenzione nazionale, che avrebbe dovuto dare alla Francia un ordinamento repubblicano. Col suffragio universale maschile acquistano un ruolo politico quei cittadini che la costituzione del 1791 chiamava \"passivi\" ed escludeva dal diritto di voto.\nAlla Convenzione la maggioranza dei seggi va ai Girondini e ai Montagnardi, ovvero l'ala radicale formata da Robespierre, Danton, Marat e dai loro seguaci, cos\u00ec chiamati perch\u00e9 durante le riunioni siedono nei banchi pi\u00f9 in alto a sinistra. Ormai i rapporti fra Montagnardi e i pi\u00f9 moderati Girondini sono estremamente tesi. Le due opposte fazioni decretano con voto unanime alla Convenzione la fine della monarchia (21 settembre 1792) e l'avvento della repubblica (22 settembre).\nMa i primi contrasti si delineano gi\u00e0 tre giorni dopo, sulla questione del federalismo: i Girondini sono contrari all'accentramento e vogliono dare pi\u00f9 potere alle realt\u00e0 locali; la Montagna invece \u00e8 a favore di una Francia \"una e indivisibile\" e riesce a far approvare un decreto in tal senso. Un'ulteriore occasione di conflitto \u00e8 il processo al re. Robespierre e la Montagna si battono per la sua condanna, i Girondini temporeggiano, per timore che la morte di Luigi XVI scateni l'estremismo della piazza. Il 17 gennaio 1793 a maggioranza la Convenzione si dichiara a favore della condanna capitale del sovrano: una sconfitta per i Girondini, che approfondisce il solco che gi\u00e0 li divideva dai Montagnardi.\nLa difficile situazione della Francia rivoluzionaria - stretta fra la guerra all'Austria, le guerre di Vandea e la carestia - spinge poi la Montagna a imporre leggi severe per reprimere ogni dissenso. In questo quadro il 10 marzo viene istituito il Tribunale rivoluzionario, ovvero un tribunale speciale \u00ab...che si occuper\u00e0 di ogni atto controrivoluzionario, di ogni attentato contro la libert\u00e0, l'uguaglianza, l'unit\u00e0, l'indivisibilit\u00e0 della Repubblica, la sicurezza interna ed esterna dello Stato, e di ogni complotto tendente a ristabilire la monarchia\u00bb. Il 6 aprile nasce il Comitato di salute pubblica, formato da nove membri, fra cui nessun girondino; il suo compito \u00e8 di vigilare sull'operato dei ministri.\nLa fine dei Girondini.\nI deputati della Gironda gridano alla dittatura, ma ormai la loro forza \u00e8 in declino. I sanculotti vedono in loro dei nemici della rivoluzione, colpevoli della crisi economica e delle sconfitte militari, e pretendono che siano cacciati dalla Convenzione. La contrariet\u00e0 dei Girondini a un calmiere sui prezzi, che a loro avviso sarebbe un attentato alla propriet\u00e0 privata, li espone all'accusa di essere indifferenti alla miseria del popolo. Le sconfitte e poi il tradimento del generale Dumouriez, fuggito in Austria il 4 aprile 1793 assieme a Luigi Filippo, duca di Chartres (il futuro Re dei Francesi nel 1830), aggravano agli occhi dell'opinione pubblica la posizione dei Girondini. Il 26 maggio, al club dei Giacobini, Robespierre si scaglia contro Brissot e i suoi, accusandoli di complotto controrivoluzionario e di corruzione: \u00ab [...] invito il popolo a insorgere nella Convenzione nazionale contro i deputati corrotti\u00bb, dice.\nIl 31 maggio c'\u00e8 una prima manifestazione dai sanculotti contro i Girondini, che si conclude di fatto con un colpo di Stato. La successiva insurrezione del 2 giugno \u00e8 imponente. Davanti al palazzo delle Tuileries, dove \u00e8 riunita da tre giorni di fila la Convenzione, si schierano circa 80\u00a0000 manifestanti, sostenuti dalla Guardia nazionale con pi\u00f9 di 150 cannoni. I deputati non possono uscire, l'atmosfera \u00e8 tesa. Uno dei collaboratori di Robespierre, Georges Couthon, prende la parola e chiede che i 27 deputati e i due ministri girondini, \u00c9tienne Clavi\u00e8re e Pierre Lebrun, siano messi agli arresti domiciliari. La Convenzione, sotto assedio, \u00e8 obbligata ad approvare. \u00abL'Assemblea era come piombata nello stupore\u00bb, commenta nelle sue memorie il montagnardo Ren\u00e9 Levasseur.\nLa fine dei Girondini \u00e8 tragica. Brissot, Vergniaud, Lebrun e altri diciotto capi girondini, dopo un breve processo (24 \u2013 30 ottobre 1793) finiscono sulla ghigliottina. L'8 novembre compare davanti ai giudici Manon Roland; condannata, sale sul patibolo il giorno stesso. Clavi\u00e8re si suicida in carcere. Probabile suicida \u00e8 anche Condorcet, catturato mentre si allontanava da Parigi dopo cinque mesi di latitanza. Roland, rifugiato in Normandia, si trafigge il cuore con un pugnale, lasciando un biglietto con queste parole: \u00abnell'apprendere la morte di mia moglie, non ho voluto restare un giorno di pi\u00f9 sopra una terra macchiata di delitti\u00bb.\nLa liquidazione del gruppo girondino non resta senza conseguenze. Una giovane donna di provincia, Charlotte Corday, si reca a Parigi per assassinare Marat, che considera uno dei maggiori responsabili del Regime del Terrore. Entrata con uno stratagemma in casa sua, il 13 luglio 1793 Charlotte Corday pugnala il deputato giacobino mentre \u00e8 nella vasca da bagno. L'autrice del delitto viene arrestata e ghigliottinata il 17 luglio; al processo aveva dichiarato: \u00ab [...] ho ucciso un uomo per salvarne centomila\u00bb. \u00c8 un'illusione: nel luglio 1793 il regime del Terrore \u00e8 solo ai suoi inizi.\nDopo il Terrore.\nDopo la reazione termidoriana (27 luglio 1794), i girondini superstiti di unirono ai nuovi governanti moderati e poi sostennero il Direttorio. Alcuni continuarono la carriera politica in ruoli importanti. Tutti i girondini proscritti ancora vivi rimasti in Francia (tra cui Mercier e Louvet de Couvray e La R\u00e9velli\u00e8re-L\u00e9peaux), furono reintegrati nei loro incarichi dopo il 9 termidoro.\nL'ex deputato convenzionale girondino della Pianura Fran\u00e7ois-Antoine de Boissy d'Anglas, scampato al Terrore grazie al suo passaggio all'area mista centrista, fu per un periodo Presidente della Convenzione termidoriana e membro del nuovo Comitato di salute pubblica partecipando direttamente alla stesura della Costituzione francese del 1795. Egli fu alleato per un periodo dell'ex giacobino termidoriano Louis-Marie-Stanislas Fr\u00e9ron, uno dei pi\u00f9 attivi nella repressione del Club dei Giacobini (chiuso alla fine del 1794) durante il cosiddetto primo Terrore bianco anti-montagnardo. Fu prescritto dopo il colpo di Stato del 18 fruttidoro (1797) e in seguito sostenne Napoleone dal 1799 in poi. Con la seconda restaurazione fu nominato membro della Camera dei Pari.\nDumouriez rimase in Inghilterra fino alla morte nel 1823, mentre Teresa Cabarrus, scampata due volte alla ghigliottina grazie alla sua relazione col giacobino poi termidoriano Jean-Lambert Tallien (riuscendo a salvare anche diversi Girondini) fu un importante protagonista della vita politica e mondana del periodo seguente, e soprannominata \"Nostra Signora del Termidoro\" per il ruolo svolto durante il colpo di Stato che rovesci\u00f2 Robespierre e i suoi fedeli.\nLouis-Marie de La R\u00e9velli\u00e8re-L\u00e9peaux fu invece membro del Direttorio.\nGli ultimi girondini e i loro eredi ideologici, i liberali dottrinari furono tra i principali sostenitori della monarchia di luglio instaurata nel 1830."}
{"id": "741025", "revid": "767487", "url": "https://it.wikipedia.org/wiki?curid=741025", "title": "Calamity Crush", "text": "Calamity Crush \u00e8 un singolo in vinile di Foetus (in questo caso, Foetus Art Terrorism) pubblicato dalla Self Immolation/Some Bizzare nel 1984.\nTrack list.\nEntrambe le tracce compaiono anche su \"Sink\"."}
{"id": "741026", "revid": "767487", "url": "https://it.wikipedia.org/wiki?curid=741026", "title": "Zion I", "text": "I Zion I (si pronuncia \"Zion Eye\") sono un duo hip hop di Oakland, California. Il duo \u00e8 composto dal beatmaker e dj AmpLive e dall'MC Zumbi. I due sono artisti underground molto apprezzati, specialmente per l'abitudine di mischiare campioni e strumenti musicali e per le liriche poetiche e socialmente conscoius. Il debutto dei Zion I avviene nel 1997 con un Ep su cassetta, dal titolo \"Enter the Woods\". Il loro primo singolo, per l'etichetta indipendente Ground Control Records (\"Inner Light\"), apr\u00ec la strada per un album.\nNel 2000 i due pubblicarono \"Mind Over Matter\". In totale sono usciti cinque album di studio a nome Zion I, di cui un album realizzato in collaborazione con The Grouch, dal titolo \"Heroes in the City of Dope\".\nBiografia.\nLe radici musicali di Amp Live e Zumbi vanno fatte risalire alla loro infanzia. AmpLive inizia ad avvicinarsi al mondo della musica suonando diversi strumenti musicali, come piano e batteria. Durante gli anni delle superiori comincia a produrre basi, ispirato da molti generi musicali differenti. Zumbi si avvicina subito all'hip hop. Canzoni come \"The Breaks\" di Kurtis Blow e \"Rock Box\" dei Run-D.M.C. lo avvicinano alla cultura hip hop e Q-Tip dei A Tribe Called Quest rappresenta la sua ispirazione lirica per eccellenza, per originalit\u00e0 e per la particolarit\u00e0 della voce e dell'approccio alla rima. Zumbi scrisse le sue prime rime negli anni '80, quando studiava Studi Sociali alle superiori.\nZumbi continua a scrivere ed inizia ad esibirsi in piccoli club finch\u00e9, nel 1991, incontra AmpLive ed altri due MC's Sup dei Connecticut e Richard Raymond dei Cherry Hill e con loro forma un gruppo chiamato Metufour, che riesce a firmare un contratto per la Tommy Boy Records. Zumpi ed AmpLive, il cui suono era troppo indipendente per l'etichetta, lasciano presto il gruppo.\nIl debutto e i Zion I.\nDopo avere firmato un contratto con l'etichetta indipendente Ground Control Records, il duo realizza il suo primo singolo, \"Inner Light\", nel 1998 e produce un primo EP, dal titolo \"Starship\". Nel 1999 esce il secondo singolo, \"Critical\" featuring Planet Asia ed un secondo EP, \"Chapter 4\". Il loro album di debutto, \"Mind Over Matter\" arriver\u00e0 solo nel 2000. Il risultato fu uno dei prodotto underground pi\u00f9 osannati dell'anno e l'album ricevette la nomina a Independent Album of the Year da The Source Magazine. I Zion I registrarono un secondo album, dal titolo \"Deep Water Slang\", previsto per il 2002, ma a casa di problemi con la casa discografica, andata in fallimento, l'album non fu mai pubblicato. I due prepararono una nuova versione dell'album, \"Deep Water Slang V2.0\", che usc\u00ec nel 2003. Dall'album furono estratti i video di \"The Drill\", \"Finger Paint\", \"Boom Bip\" e \"Le Le Le\". \nNel 2003 il duo diede vita alla propria etichetta discografica personale, la Live Up Records e realizz\u00f2 un mixtape dal titolo \"Curb Servin\". Nel 2004 uscirono una compilation, dal titolo \"Politicks\" ed un secondo mixtape, \"Family Business\", che serv\u00ec ad aumentare l'appeal attorno al loro nuovo album. Nel 2004, insieme a Del tha Funkee Homosapien e Haiku D'Etat parteciparono al CD/DVD \"Calicomm 2004\". \"True &amp; Livin\"' usc\u00ec nel 2005, avvalendosi della collaborazioni di vari artisti underground, del calibro di Talib Kweli, Aesop Rock, Del tha Funkee Homosapien e Gift of Gab. L'album ebbe successo, come i precedenti. Il singolo \"The Bay\" divenne una hit nelle radio dei college della West Coast e alla pubblicazione del singolo segu\u00ec la realizzazione di un video. Il quinto album del duo \u00e8 una collaborazione con The Grouch, dei Living Legends, dal titolo \"Heroes in the City of Dope\" ed \u00e8 stato pubblicato il 10 ottobre del 2006. Una traccia dell'album, \"Spinning\", fu inserita nella colonna sonora di \"Grandma's Boy\" e all'uscita dell'album segu\u00ec un tour.\nI Zion I registrarono il tour realizzato con The Grouch per Riding Shotgun, un programma televisivo su ONLOQ.com.\nDiscografia.\nAlbum.\n14-03-2009 - \"The Take Over\" (Gold Dust Records)"}
{"id": "741028", "revid": "292162", "url": "https://it.wikipedia.org/wiki?curid=741028", "title": "Tuscolano", "text": "Tuscolano \u00e8 l'ottavo quartiere di Roma, indicato con Q. VIII.\nPrende il nome dalla via Tuscolana.\nGeografia fisica.\nTerritorio.\nSi trova nel settore est della citt\u00e0, a ridosso delle Mura aureliane.\nIl quartiere confina:\nStoria.\nL'origine del territorio Tuscolano, che da un punto di vista sia paesaggistico sia storico sia sociale risulta attualmente del tutto contiguo con quello Appio-Latino, non risale oltre l'et\u00e0 medievale se ci si riferisce alla via che gli conferisce il nome: la via Tuscolana, per l'appunto. Tale strada, pensata per mettere in collegamento Roma con Tuscolo, non sembra infatti avere una origine classica per l'assenza di documentazioni archeologiche e storiche ad essa collegate che risalgano a questo periodo. La prima menzione della via Tuscolana \u00e8 in una bolla di papa Onorio III del 1217. N\u00e9 sembrerebbero avere a che vedere con questo asse viario il mausoleo imperiale conosciuto come \"Monte del Grano\" (150-250 d.C.), riconducibile alla vicina villa romana \"Ad Duas Lauros\", alla quale si accedeva dalla via Labicana (l'attuale Casilina), n\u00e9 i Colombari di Via Pescara, pi\u00f9 vicini a Roma, probabilmente allineati su un qualche diverticolo della Labicana. Primo monumento inerente per certo alla via Tuscolana \u00e8 la Torre del Quadraro, del XII-XIII secolo, che ancora oggi d\u00e0 il nome all'area che sorge poco oltre Porta Furba, sulla sinistra della strada per Frascati.\nSegnano l'infrastrutturazione del territorio, come nel caso dell'Appio-Latino, cinque imponenti acquedotti lungo la dorsale rappresentata da via del Mandrione, costruiti tra il 144 a.C. e il 212 d.C.: l'\"Aqua Marcia\", l'\"Aqua Tepula\" e l'\"Aqua Iulia\"- raggruppate in un'unica struttura - l'\"Aqua Claudia\" e l'\"Anio Novus \"- riunite in una seconda teoria d'arcate - nonch\u00e9 l'\"Aqua Antoniniana\", diramazione verso S-O della \"Marcia\". Solcava il territorio, almeno fino alla prima met\u00e0 degli anni Trenta del secolo scorso, l'Acqua Mariana, che il \"Liber Pontificalis\" data all'anno 1122. La commission\u00f2 papa Callisto II per consentire l'irrigazione dell'Agro Lateranense, ma anche per garantire la vita di tutto quell'ecosistema che dalle sorgenti, \"Tepula\" e \"Iulia\" (Grottaferrata Squarciarelli), si estendeva fino a Roma.\nIl quartiere Tuscolano \u00e8 fra i primi 15 tracciati nel 1911, ufficialmente istituiti nel 1921 con delibera di Giunta n. 20 del 20 agosto 1921.\nStemma.\nD'argento alla collina tricipite di verde, con la vite di uva verde fruttifera di porpora.\nGeografia antropica.\nUrbanistica.\nNel territorio del Tuscolano si estendono le zone urbanistiche 9A Tuscolano Nord, 9B Tuscolano Sud, 9C Tor Fiscale, 6C Quadraro e parte delle zone urbanistiche 10A Don Bosco e 10B Appio Claudio.\nOdonimia.\nData la notevole estensione del quartiere, l'odonimia del Tuscolano comprende diverse tematiche, dai comuni di tutta Italia, ai personaggi di Roma antica e architetti italiani del 1400 e 1500.\nLe strade pi\u00f9 importanti sono la via Tuscolana, che divide in due sezioni il quartiere, e le consolari di confine sud via Appia Nuova e nord via Casilina, mentre piazza dei Re di Roma costituisce il centro nevralgico del traffico automobilistico proveniente dalle due direzioni di via Appia Nuova e dai quartieri Tuscolano da nord e Appio-Latino da sud, con il quale condivide la piazza.\nAltre strade, con toponimi di zona, sono via del Mandrione, via di Tor Pignattara, via delle Cave, via di Porta Furba e via della Marrana.\nL'area nord del quartiere \u00e8 dedicata a comuni italiani, con l'unica eccezione della via dedicata alle fonti del Clitunno. L'area centrale del quartiere \u00e8 dedicata a comuni e localit\u00e0 della regione Lazio. L'area sud \u00e8 dedicata a localit\u00e0 del Lazio o poco fuori.\nL'area centrale stretta fra la via Tuscolana a est, la via Appia Nuova a ovest, le ferrovie FL1 e FL5 a nord e via delle Cave a sud, \u00e8 dedicata a personaggi storici e citt\u00e0 della Roma antica, perlopi\u00f9 consoli, ma anche a figure leggendarie.\nVi sono poi strade intitolate ad agronomi, architetti, calciatori, pionieri dell'aviazione e aviatori della prima guerra mondiale, santi e figure illustri della famiglia salesiana, storici."}
{"id": "741030", "revid": "6009774", "url": "https://it.wikipedia.org/wiki?curid=741030", "title": "Ernesto Bonaiuti", "text": ""}
{"id": "741031", "revid": "767487", "url": "https://it.wikipedia.org/wiki?curid=741031", "title": "Brian Pumper", "text": "Biografia.\nAspirava a diventare un rapper con il nome di Bling Man ed \u00e8 anche un grande fan della musica hip hop e ha fatto alcuni album di hip hop con lo pseudonimo di \"I Shine Fam\"e \"Chocolate Hood Pussy\".\nHa formato la propria casa di produzione Freaky Empire.. Il 30 luglio 2010 \u00e8 stato annunciato che \u00e8 apparso in un sextape con Montana Fishburne, figlia allora diciannovenne dell'attore Laurence Fishburne, usando lo pseudonimo di \"Chippy D\". Il 1\u00ba settembre 2010 \u00e8 pubblicato il suo mixtape \"I Get Biz\" su iTunes.\nNel 2011 ha realizzato il video rap \"They Call Me Pumper\"."}
{"id": "741033", "revid": "77639", "url": "https://it.wikipedia.org/wiki?curid=741033", "title": "Ges\u00f9 figlio di Giuseppe", "text": ""}
{"id": "741036", "revid": "767487", "url": "https://it.wikipedia.org/wiki?curid=741036", "title": "Dennis colpisce ancora", "text": "Dennis colpisce ancora (\"Dennis the Menace Strikes Again!\") \u00e8 un film statunitense del 1998 diretto da Charles T. Kanganis, tratto dall'omonima striscia a fumetti creata nel 1951 da Hank Ketcham e seguito del film del 1993 \"Dennis la minaccia\". Il film, di scarso successo, \u00e8 uscito direttamente sul mercato dell\"'home video\". \nNel 2007 \u00e8 uscito il prequel \"Dennis - La minaccia di Natale\" (\"A Dennis the Menace Christmas\"), anch'esso distribuito direttamente in \"home video\".\nIl film ha ricevuto nel 1999 una nomination ai Golden Reel Award nella categoria \"Miglior montaggio sonoro - \"direct-to-video\"\".\nTrama.\nQuasi 2 anni dopo dagli eventi del Natale, Dennis Mitchell \u00e8 peggio che mai, si reca a casa del signor Wilson per offrirgli alcuni animali domestici come regali per il suo compleanno. Includono rane, rettili, insetti, tarantole, scorpioni, topi, mammiferi esotici e persino un cucciolo di alligatore. Questo calvario termina con il signor Wilson che scende involontariamente da una rampa di scale nel carretto rosso di Dennis e riceve accidentalmente la sua torta di compleanno che gli viene lanciata in faccia da Martha. Poco dopo questo incidente, il signor Johnson, nonno materno di Dennis, si presenta e annuncia che si trasferir\u00e0 dai Mitchell, cos\u00ec Dennis inizia a passare pi\u00f9 tempo con lui che con il vicino.\nIl signor Wilson, sconvolto dal fatto che sta invecchiando, viene ingannato da due truffatori disonesti, il Professore e il suo assistente, Sylvester, che cercano di convincerlo a comprare una radice \"rara\" usata per fare il t\u00e8 per ringiovanire le persone. Sta per pagare 10.000 $ quando Dennis arriva. Dennis poi rivela di possedere una radice dello stesso tipo, che dice di aver trovato in un luogo dove abbondano.\nPoco dopo, il Professore e Sylvester tornano e vendono a George una macchina che presumibilmente rende le persone pi\u00f9 giovani. Improvvisamente, gli atteggiamenti di lui e del signor Johnson si invertono mentre quest'ultimo sente il dolore del primo di vivere nello stesso quartiere di Dennis, mentre inizia a sentirsi giovane e felice. Mentre Dennis sta cercando di ripulire un mucchio di spazzatura che ha accidentalmente gettato sulla macchina del signor Johnson mentre la portava fuori, distrugge accidentalmente la macchina del signor Wilson con una miscela di zucchero filato che ha scambiato per sapone. Di conseguenza, il signor Wilson dichiara che lui e Martha si allontaneranno per stare lontano da Dennis per sempre, al che il signor Johnson decide di trasferirsi nella loro casa, anche se nessuno sembra voler davvero portare a termine questo piano.\nSentendo tutto, il Professore e Sylvester decidono di usare il piano di George come un'opportunit\u00e0 per ottenere pi\u00f9 soldi da lui. Dennis aiuta la polizia (non intenzionalmente) a catturarli (dato che fingono di essere diversi operai a casa Wilson quando stavano progettando di trasferirsi, tentando ancora una volta di prosciugare il suo conto in banca accumulando un mucchio dei suoi assegni non ancora convalidati da sostenendo che la casa aveva bisogno di diverse riparazioni prima di poter essere venduta).\nLa polizia restituisce gli assegni non incassati e George decide di non muoversi dopo che Dennis lo prega di non farlo. Il signor Johnson, per\u00f2, annuncia l'intenzione di riprendersi il camper, avendo promesso di portare Dennis al Grand Canyon, anche per tutto quello che gli ha fatto passare.\nDennis e il signor Johnson sono nel suo camper nel Grand Canyon e Dennis, volendo portare a casa un sasso in regalo al signor Wilson, prende accidentalmente quello da sotto il camper, facendolo rotolare gi\u00f9 per la pendenza che \u00e8 parcheggiato sopra con il signor Johnson ancora dentro. Mentre si godono il periodo natalizio, il signor Wilson e sua moglie vedono al telegiornale cosa \u00e8 successo mentre Dennis spiega alla telecamera e il signor Johnson viene trasportato in aereo in salvo. Dennis fa un saluto al signor Wilson, cosa che lo lascia cos\u00ec sbalordito che mormora agli spettatori \"\u00c8 una peste!\"."}
{"id": "741041", "revid": "1005847", "url": "https://it.wikipedia.org/wiki?curid=741041", "title": "Assemblea nazionale legislativa", "text": "L'Assemblea nazionale legislativa (in francese: \"Assembl\u00e9e nationale l\u00e9gislative\"), costituita il 3 settembre 1791 e dissolta il 21 settembre 1792, fu creata dalla costituzione del 1791 e succedette all'Assemblea nazionale costituente.\nEra formata da uomini nuovi, avendo deciso che nessuno dei membri della costituente potesse essere rieleggibile, a causa del suffragio censitario rappresentava per lo pi\u00f9 la media borghesia.\nSchieramenti politici.\nL'Assemblea legislativa si divideva in tre grandi orientamenti:\nCronologia.\nL'assemblea legislativa dovette far fronte alle difficolt\u00e0 economiche, finanziarie, all'agitazione religiosa e contro-rivoluzionaria animata dal clero reazionario. I suoi principali atti sono:"}
{"id": "741043", "revid": "1087849", "url": "https://it.wikipedia.org/wiki?curid=741043", "title": "J\u00f4f Fu\u00e2rt", "text": "Il J\u00f4f Fuart (\"Vi\u0161\" in sloveno, \"Wischberg\" in tedesco) \u00e8 una montagna delle Alpi Giulie, alta 2.666 m s.l.m., appartenente alla Catena J\u00f4f Fuart-Montasio: considerata una delle cime pi\u00f9 belle e imponenti delle Alpi Giulie, \u00e8 una delle due vette principali di un gruppo di cime che si allunga da ovest ad est, proseguimento a est del gruppo del Montasio, da cui \u00e8 separato dalla forcella \"Lavinal dell'Orso\", elevandosi tra la forcella \"Mos\u00e8\" e l\"'Alta Madre dei camosci\".\nDescrizione.\nLa via normale alla cima del monte sale dal versante sud (comune di Chiusaforte). Dalla cima si gode un panorama specialmente sui gruppi del Montasio, Canin, Triglav e Mangart. A Nord si vedono le verdi vallate della Carinzia, di Tarvisio, di Villaco, i laghi di W\u00f6rth e di Ossiach. Come le cime vicine (Monte Canin, J\u00f4f di Montasio) fu luogo di aspri combattimenti nel corso della prima guerra mondiale.\nAscensioni principali.\nCengia degli Dei.\nIl pi\u00f9 spettacolare percorso orizzontale delle Alpi, lungo 6 km e con passaggi fino al IV+ lungo le pareti del Fuart. Esso parte dalla forcella \"Lavinal dell'Orso\", passa per la gola nord-est tagliando le cime \"Riofreddo\", \"Innominata\" e \"Madri dei Camosci\" e compie il periplo delle pareti del Fuart fino alla forcella \"Mos\u00e8\" da cui poi si innesta sul sentiero Goitan. Il primo a completarlo fu Emilio Comici, con Mario Cesca, il 31 agosto 1930. Fu percorso in invernale da Nives Meroi, Romano Benet e Luca Vuerich dal 28 al 30 gennaio 2001.\nLungo le pareti del Fuart sono state tracciate anche numerose vie di arrampicata tutte lunghe, impegnative ed in ambiente selvaggio, poco ripetute, ma di ogni grado di difficolt\u00e0.\nRifugi.\nIl gruppo \u00e8 servito dal rifugio Luigi Pellarini (1.499 m s.l.m.), situato all'imbocco della carnizza di Camporosso a nord, dal rifugio Guido Corsi (1.874\u00a0m) a sud, dal Bivacco C.A.I. Gorizia (1.950\u00a0m circa) ad est. Lungo il sentiero che porta al bivacco, nella valle di Riobianco, si trova un capanno attrezzato in legno denominato rifugio Guido Brunner (1.432\u00a0m). \u00c8 inoltre presente nella valle di Riofreddo, a nordest, il bivacco Carnizza di Riofreddo, posto a 1.457 m nella localit\u00e0 omonima che va a sostituire il precedente bivacco Olimpia Calligaris, dismesso nel 1997."}
{"id": "741049", "revid": "729019", "url": "https://it.wikipedia.org/wiki?curid=741049", "title": "David Perry (attore)", "text": "Biografia.\nNel 1992 all'et\u00e0 di 22 anni fu scoperto dal regista francese Pierre Woodman, dopo aver realizzato con successo un casting per il suo nuovo film. La svolta definita avvenne per\u00f2 in seguito alla sua firma con una delle case cinematografiche di porno pi\u00f9 grandi al mondo, la Private, che lo port\u00f2 alla partecipazione in grandi produzioni porno. Oggi Perry dirige film porno in cui egli stesso \u00e8 la figura maschile di primo piano. Lavora spesso con attori come Denis Marti e Toni Ribas.\nDopo aver avuto relazioni con le attrici Jasmine Rouge e Veronika Vanoza, si \u00e8 sposato con l'ex pornoattrice Judith Grant, con la quale ha avuto un bambino. Perry ora vive e lavora a Budapest, capitale non solo dell'Ungheria, ma anche del porno europeo.\nDavid Perry \u00e8 conosciuto anche con i nomi di David Cassidy, David e Dave Ruze Reuzo.\nFilmografia.\nCome Attore.\nCome attore ha girato circa 770 film tra gli anni 90 e i primi anni del 2000.\nRegista.\nLa sua carriera da regista pornografico ha inizio nel 2003 con la direzione del film \"Tentazioni perverse di una coppia perbene\", e ha poi continuato fino a dirigerne pi\u00f9 di una cinquantina."}
{"id": "741055", "revid": "36426", "url": "https://it.wikipedia.org/wiki?curid=741055", "title": "Gianfigliazzi", "text": "I Gianfigliazzi sono un'antica famiglia fiorentina.\nIl nome familiare derivava probabilmente dalla contrazione con storpiatura del nome del patriarca \"Giovanni figlio di Galeazzo\".\nStoria.\nEssi, appartenenti al \"popolo\" di Santa Trinita, ebbero una rapidissima ascesa sociale tra il XIII e il XIV secolo, quando divennero improvvisamente ricchissimi grazie all'attivit\u00e0 di banchieri e commercianti.\nVerso il 1215 essi videro il loro patrimonio improvvisamente accresciuto grazie alle ingenti somme di denaro che riuscirono a spillare a un loro importante creditore insolvente, il vescovo di Fiesole. Questi soldi vennero sapientemente reinvestiti nella Francia del Sud, dove assi avevano numerosi familiari impegnati nell'attivit\u00e0 di credito. Se a Firenze essi erano normali banchieri che praticavano i tassi di interessi standard, in Francia essi, nelle loro svariate attivit\u00e0 finanziarie e creditizie, arrivarono anche a praticare tassi fino al 266,66%, vale a dire a fronte di 3 unit\u00e0 di denaro ne richiedevano 11. Questa spudorata rapacit\u00e0 era dovuta ai rischi della piazza e alla circolazione monetaria ancora piuttosto limitata. Essi prestavano anche denaro agli studenti dell'Universit\u00e0 di Avignone.\nA Firenze ottennero intanto numerosi onori e cariche civili e verso il 1300 acquistarono la torre in Via Tornabuoni che ancora esiste e porta il loro nome, ma numerose erano le case e i palazzi nella zona, come alcuni affacciati sul lungarno vicino all'attuale Palazzo Corsini.\nDante li vedeva particolarmente negativamente, essendo egli contrario ai facili guadagni conseguiti rapidamente, che facevano perdere secondo lui quella pudicizia e quella misura alla base del buon vivere cittadino. Egli li pose nell'Inferno (XVII, vv. 58-60) tra gli usurai, dove i peccatori sono puniti da una continua pioggia infuocata: essi sono indicati solo dallo stemma familiare (un leone azzurro in campo oro) che appare su una bisaccia al collo di un dannato.\nChichibio, protagonista di una celebre novella del Decameron (Sesta giornata, IV), era cuoco di Currado Gianfigliazzi, beffato dal suo servitore.\nEssi vollero ottenere il titolo di cavaliere, venendo per\u00f2 cos\u00ec estromessi dal governo della citt\u00e0 in seguito agli ordinamenti di Giano Della Bella, che rendevano ineleggibili i nobili a favore dei membri delle Arti.\nEssi entrarono nella consorteria dei Donati diventando in seguito una delle pi\u00f9 influenti famiglie dei guelfi neri. Dino Compagni li cita nella sua \"Cronica\" (Libro III, IV).\nNel secolo successivo li troviamo imparentati con alcune importanti famiglie come gli Strozzi.\nNel Cinquecento essi avevano anche una lussuosa villa suburbana nella zona di Marignolle. L\u00e0 si ferm\u00f2 papa Leone X al suo arrivo a Firenze nel 1515.\nLa famiglia nei secoli successivi perse gradualmente di importanza. Il ramo principale si estinse nel 1798, con la morte di Francesco Maria."}
{"id": "741057", "revid": "36426", "url": "https://it.wikipedia.org/wiki?curid=741057", "title": "Corporazioni delle arti (Firenze)", "text": ""}
{"id": "741058", "revid": "438678", "url": "https://it.wikipedia.org/wiki?curid=741058", "title": "Terra Promessa", "text": ""}
{"id": "741063", "revid": "301422", "url": "https://it.wikipedia.org/wiki?curid=741063", "title": "Deframmentazione", "text": "In informatica la deframmentazione \u00e8 un'operazione di ottimizzazione dell'archiviazione dei dati nella memoria di massa di un computer. Consiste nel ridurre la frammentazione esterna dei file presenti sulla memoria stessa (es: un disco fisso) ristrutturandone l'allocazione e facendo in modo che ciascun file risulti memorizzato in una zona contigua dal punto di vista fisico, permettendo cos\u00ec di ridurre drasticamente i tempi di accesso e lettura dei file. La deframmentazione \u00e8 un'operazione che pu\u00f2 essere svolta in modo automatico dal file system durante il suo regolare funzionamento oppure eseguita tramite esplicita richiesta dell'utente tramite l'esecuzione di un programma.\nCampo di applicazione.\nLa deframmentazione pu\u00f2 essere utilizzata solo per ridurre la frammentazione esterna. La frammentazione interna non pu\u00f2 invece attualmente essere ridotta, a causa del metodo di utilizzo dei file system odierni. L'utilizzo della deframmentazione \u00e8 essenziale per i file system che utilizzano una tecnica di allocazione file contigua, altrimenti a lungo andare non sarebbe possibile allocare nuovi file anche se ci fosse spazio sufficiente (ma frammentato) sul disco. Nell'allocazione a lista concatenata usata nei moderni file system la deframmentazione serve invece soltanto a velocizzare le operazioni di lettura/scrittura su disco.\nQuando un file viene scritto su un hard disk, questo occupa il primo spazio libero (settore) disponibile, ed occupa tanti settori quanti ne servono per contenere l'intero file. Se per\u00f2 lo spazio contiguo \u00e8 troppo piccolo rispetto alle dimensioni del file, il file viene suddiviso in uno o pi\u00f9 pezzi non contigui. Alla fine di ogni catena di settori contigui, viene inserito un riferimento che rimanda al successivo settore che contiene la restante porzione del file, fino al raggiungimento della fine del file.\nUn file, modificato in pi\u00f9 occasioni, pu\u00f2 aumentare di dimensione e quindi verr\u00e0 sempre pi\u00f9 suddiviso in \"frammenti\" per poter essere memorizzato nelle parti libere dell'hard disk. Reiterate azioni di questo tipo, anche se del tutto normali, portano ad una progressiva frammentazione dei file, con il risultato di rendere pi\u00f9 lento il loro reperimento.\nLa gestione del file da parte del sistema operativo \u00e8 trasparente per l'utente, ma l'hard disk \u00e8 costretto a leggere in punti differenti della faccia del disco, saltando da un settore all'altro, per fornire il file completo, rallentando cos\u00ec le operazioni di input/output.\nFunzionamento.\nLa deframmentazione ripristina la contiguit\u00e0 dei file rendendo pi\u00f9 veloce la loro lettura in quanto il sistema operativo non deve cercare le parti del file sparse per l'hard disk. Il programma di deframmentazione sposta temporaneamente i cluster di uno stesso file in zone libere del disco; successivamente cerca (o libera spostando altri cluster) uno spazio contiguo che possa contenere completamente questo file. Questa operazione ha tempistiche lunghe, in quanto il sistema operativo oltre a dover copiare i file in un'altra posizione del disco, deve riaggiornare tutti i puntatori della lista di ogni file. Nell'allocazione contigua la deframmentazione consiste solamente nel ricompattare tutti i file, eliminando gli spazi vuoti tra essi. Anch'essa \u00e8 un'operazione molto dispendiosa di tempo.\nProblematiche.\nLa problematica maggiore dell'operazione di deframmentazione \u00e8 la presenza di file che non possono essere spostati. Questi file sono file di paging e di swap, utilizzati dal sistema operativo per la gestione della RAM. Lo spostamento di questi file causerebbe la perdita dei riferimenti per il corretto funzionamento del sistema operativo. Inoltre, poich\u00e9 il programma di deframmentazione non pu\u00f2 spostare s\u00e9 stesso n\u00e9 file utilizzati da altri programmi, esistono tool che deframmentano il disco rigido prima dell'avvio del sistema operativo, permettendo cos\u00ec la completa deframmentazione.\nAltre tecniche.\nAlcuni programmi specializzati forniscono la possibilit\u00e0 di effettuare vari tipi di deframmentazione a seconda delle esigenze dell'utente. La deframmentazione pu\u00f2 essere effettuata al semplice fine di ricompattare i file frammentati (opzione utile per gli hdd di archivio) oppure per esempio per riordinare i file in ordine alfabetico oppure in base alla data e/o frequenza di accesso ai file. Quest'ultima opzione \u00e8 molto utile per hdd che ospitano il sistema operativo e i programmi. \nSoftware.\nPer deframmentare un disco \u00e8 possibile utilizzare Utilit\u00e0 di deframmentazione dischi (incluso in Windows), MyDefrag, Defraggler, Slimcleaner o UltraDefrag."}
{"id": "741064", "revid": "15756", "url": "https://it.wikipedia.org/wiki?curid=741064", "title": "Don Bosco (Roma)", "text": "Don Bosco \u00e8 il ventiquattresimo quartiere di Roma, indicato con Q. XXIV.\nDiventa ufficialmente quartiere nel 1961, soppiantando parte del suburbio Tuscolano, di cui si possono ancora trovare alcune targhe stradali con la numerazione S. V.\nIl toponimo indica anche la zona urbanistica 10A del Municipio Roma VII di Roma Capitale.\nGeografia fisica.\nTerritorio.\nSi trova nel quadrante est della citt\u00e0, fra la via Casilina a nord e la via Tuscolana a sud, diviso in due settori da viale Palmiro Togliatti.\nIl quartiere confina:\nStoria.\nInizialmente quest'area era compresa nella zona nota come il Quadraro, toponimo rimasto per gran parte della zona sud-est di quello che ufficialmente \u00e8 il quartiere Tuscolano. Infatti con Quadraro si indicava, fino agli anni trenta circa, tutta la zona a sud est di Roma che va da Porta Furba agli attuali studi cinematografici di Cinecitt\u00e0. Dopo la costruzione di quest'ultimi, la zona venne sempre pi\u00f9 frequentemente indicata con il termine \"Cinecitt\u00e0\", e cos\u00ec il quartiere che sorse attorno. Il toponimo Quadraro indica oggi l'area dove sorge l'insediamento urbano pi\u00f9 antico della zona. Nella divisione amministrativa di Roma degli anni venti quello che sarebbe divenuto il quartiere Don Bosco era ufficialmente noto come quinto suburbio (Suburbio V), oltre che popolarmente noto come parte del Quadraro.\nLa nascita si ebbe per due fattori: la fondazione e lo sviluppo degli studi cinematografici di Cinecitt\u00e0 nel 1936, allora i pi\u00f9 moderni e grandi d'Europa; poi per la costruzione e sviluppo del complesso salesiano e della basilica di San Giovanni Bosco.\nI lavori iniziarono nell'immediato dopoguerra, dove la zona vide la crescita urbanistica a partire dal Quadraro lungo la via Tuscolana fino agli studi cinematografici. Cos\u00ec sorse nei primi anni cinquanta il quartiere intensivo di Don Bosco, nato proprio con la promozione dei Salesiani intorno all'omonima basilica, inaugurata nel 1959.\nLa sua piazza fu utilizzata come set di alcune scene de \"La dolce vita\" di Federico Fellini, immaginandola come parte del quartiere EUR, invero assai distante dagli studi cinematografici di Cinecitt\u00e0.\nProgettata da Gaetano Rapisardi, recuperando alcune indicazioni del piano regolatore del 1931, quest'area era gi\u00e0 destinata durante gli anni trenta alla sua urbanizzazione, motivo per cui gli edifici della piazza sono palesemente caratterizzati da un'architettura tipica del ventennio fascista, uno stile architettonico noto in Europa come \"stile Novecento\" ed in Italia come \"stile littorio\".\nLa piazza di San Giovanni Bosco \u00e8 dominata dalla chiesa omonima, opera anch'essa del Rapisardi, caratterizzata dalla sua mole e la grande cupola con sculture di angeli che sorreggono la croce.\nNel quartiere \u00e8 da ricordare l'edificio dell'Istituto Luce, la pi\u00f9 antica istituzione pubblica destinata alla diffusione cinematografica italiana. La sua sede fu costruita tra il 1937 e 1938.\nGeografia antropica.\nUrbanistica.\nNel territorio di Don Bosco si estende l'omonima zona urbanistica 10A, parte della zona urbanistica 10F Osteria del Curato e le intere zone urbanistiche 7G Centro Direzionale Centocelle e 8A Torrespaccata."}
{"id": "741068", "revid": "889336", "url": "https://it.wikipedia.org/wiki?curid=741068", "title": "Bola de Ouro", "text": "La Bola de Ouro (Pallone d'Oro) \u00e8 un premio annuale assegnato dal 1973 dall'autorevole rivista brasiliana \"Placar\" al miglior giocatore del campionato brasiliano. Pu\u00f2 essere considerato l'equivalente brasiliano del \"calciatore dell'anno\". Viene assegnato in base alla media voto dei calciatori dopo ogni partita: il giocatore con la media pi\u00f9 alta alla fine dell'anno si aggiudica il titolo, mentre i migliori 11 per ruolo conquistano la Bola de Prata.\nAlbo d'oro.\nIl premio non \u00e8 stato assegnato nel 1970 e nel 1972 ma i giocatori con la migliore valutazione sono stati:\nI vincitori del premio nel 1971 e dal 1973 sono:"}
{"id": "741073", "revid": "287204", "url": "https://it.wikipedia.org/wiki?curid=741073", "title": "Brillante Calcio a 5", "text": "L'Associazione Sportiva Dilettantistica Brillante Calcio a 5 \u00e8 stata una squadra italiana di calcio a 5 fondata nel 1986 a Roma.\nStoria.\nAppartiene di diritto alla storia del calcio a 5 italiano, avendo partecipato sin dal 1986 alla Serie A, con un terzo posto l'anno successivo nel corso della poule finale. La retrocessione in serie B al termine della stagione 1989/1990 ha avviato una fase di flessione per una squadra che ha visto giocare nelle proprie file personaggi come Agenore Maurizi, Paolo Minicucci, Enzo Daniele, Alessandro Pomposelli. La retrocessione nei campionati regionali di Serie C nel 1995 segna il punto pi\u00f9 basso per la compagine romana che dopo una nuova ed efficiente programmazione, sotto la guida del presidente Di Gianvito, nella stagione 1999/2000 apre una nuova stagione di successi, conquistiamo Coppa Italia Regionale e Coppa Italia Nazionale e la Promozione al Campionato Nazionale di Serie B.\nIl ritorno in massima serie.\nLa stagione successiva, 2000/2001 segna una nuova promozione, con una vittoria mai messa in discussione durante l'anno sfiorando il triplo salto in tre anni. La promozione sfiorata ma non ottenuta crea nella squadra una esigenza di rinnovamente e riprogrammazione che porta ad una stagione interlocutoria, ma gi\u00e0 nella stagione 2003/2004 l'obiettivo dichiarato \u00e8 la promozione nella serie maggiore, che \u00e8 subito con il Reggio Calcio a 5 che riesce a spuntarla nelle ultime giornate, ma la Brillante sfrutta appieno le proprie potenzialit\u00e0 nei playoff promozione, eliminando l'Aversa, la Real Scafati ed infine la Lazio Calcio a 5 (poi ripescata), giungendo a coronare la rincorsa alla Serie A durata quattordici anni.\nLa breve parentesi in Serie A.\nMalgrado la presenza tra le file capitoline del capitano della nazionale Salvatore Zaffiro, la Brillante disputa un solo campionato di massima divisione, la retrocessione della stagione 2004-05 non fa altro che dare la possibilit\u00e0 alla squadra capitolina di riprogrammare un nuovo tentativo di scalata, a partire proprio da Zaffiro, che nella stagione 2006-07 \u00e8 il tecnico della Brillante.\nDopo otto stagioni consecutive di permanenza in Serie A2, nel luglio 2013 la squadra si fonde con il Torrino dando vita alla \"Roma Torrino Futsal\"."}
{"id": "741075", "revid": "339392", "url": "https://it.wikipedia.org/wiki?curid=741075", "title": "A.S. Brillante Calcio a Cinque", "text": ""}
{"id": "741076", "revid": "36426", "url": "https://it.wikipedia.org/wiki?curid=741076", "title": "Famiglia Peralta", "text": ""}
{"id": "741077", "revid": "36426", "url": "https://it.wikipedia.org/wiki?curid=741077", "title": "Famiglia Sanseverino", "text": ""}
{"id": "741080", "revid": "96673", "url": "https://it.wikipedia.org/wiki?curid=741080", "title": "Famiglia Cecina", "text": ""}
{"id": "741081", "revid": "1318658", "url": "https://it.wikipedia.org/wiki?curid=741081", "title": "Andrea di Totma", "text": " \nBiografia.\nNato nel 1638 nel villaggio di Ust-Tolshma, nell'Oblast' di Vologda, decise di abbandonare fin dall'infanzia il mondo materiale per dedicarsi unicamente alla preghiera e alla predicazione. Incoraggiato nel suo intento da Stefano, egumeno del monastero della Resurrezione di Gali\u010d, Andrea inizi\u00f2 dopo pochi anni la vita di \"Stolto in Cristo\", appellativo con cui erano indicati tutti coloro che, simulando la pazzia e vivendo di elemosine, cercavano di arrivare a condividere la Passione di Ges\u00f9. Visse da allora vagabondando nei dintorni della propria citt\u00e0 natale, sita sulle rive del fiume Sukhona. \nSecondo le agiografie del santo, di cui fonte principale \u00e8 il Sinassario a lui dedicato, Andrea impront\u00f2 la propria esistenza alla pi\u00f9 stretta povert\u00e0, camminando a piedi nudi sia d'estate che d'inverno, vestendosi unicamente di stracci e mangiando pane e acqua ma in cos\u00ec piccola quantit\u00e0 da sfiorare pi\u00f9 volte la morte per inedia. Tutto ci\u00f2 che gli veniva donato, da lui ritenuto non strettamente necessario, lo cedeva ai poveri.\nCulto.\nEra ritenuto capace di chiaroveggenza. Leggenda vuole che avesse saputo il giorno e l'ora della propria morte e che, poco prima di spirare, si sia recato sui propri piedi alla divina liturgia, per ricevere per l'ultima volta l'Eucaristia.\nSopra la sua tomba fu costruita una torre campanaria dedicata a Sant'Andrea Stratelate (commemorato il 18 agosto) con il quale condivideva il nome.\nViene ricordato il 10 ottobre.\nAl santo furono attribuiti un gran numero di miracoli sia da vivo che dopo la sua morte. Se ne riporta di seguito il pi\u00f9 famoso, citato dalle agiografie del santo:"}
{"id": "741082", "revid": "36426", "url": "https://it.wikipedia.org/wiki?curid=741082", "title": "Famiglia Moncada", "text": ""}
{"id": "741084", "revid": "36426", "url": "https://it.wikipedia.org/wiki?curid=741084", "title": "Famiglia Colonna", "text": ""}
{"id": "741085", "revid": "131962", "url": "https://it.wikipedia.org/wiki?curid=741085", "title": "Famiglia Sanvitale", "text": ""}
{"id": "741086", "revid": "486946", "url": "https://it.wikipedia.org/wiki?curid=741086", "title": "Famiglia Farnese", "text": ""}
{"id": "741090", "revid": "125075836", "url": "https://it.wikipedia.org/wiki?curid=741090", "title": "Renzo Stacchi", "text": "Ha prestato la voce ad attori come Tommy Lee Jones e Danny Glover ed \u00e8 stato per diversi anni il direttore artistico della Angriservices Edizioni."}
{"id": "741091", "revid": "36426", "url": "https://it.wikipedia.org/wiki?curid=741091", "title": "Famiglia Anguillara", "text": ""}
{"id": "741092", "revid": "131962", "url": "https://it.wikipedia.org/wiki?curid=741092", "title": "Famiglia Doria", "text": ""}
{"id": "741094", "revid": "131962", "url": "https://it.wikipedia.org/wiki?curid=741094", "title": "Famiglia Alagona", "text": ""}
{"id": "741095", "revid": "36426", "url": "https://it.wikipedia.org/wiki?curid=741095", "title": "Famiglia Savelli", "text": ""}
{"id": "741096", "revid": "36426", "url": "https://it.wikipedia.org/wiki?curid=741096", "title": "Famiglia Strozzi", "text": ""}
{"id": "741098", "revid": "36426", "url": "https://it.wikipedia.org/wiki?curid=741098", "title": "Famiglia Rucellai", "text": ""}
{"id": "741099", "revid": "36426", "url": "https://it.wikipedia.org/wiki?curid=741099", "title": "Famiglia Pucci", "text": ""}
{"id": "741100", "revid": "36426", "url": "https://it.wikipedia.org/wiki?curid=741100", "title": "Famiglia Della Robbia", "text": ""}
{"id": "741101", "revid": "36426", "url": "https://it.wikipedia.org/wiki?curid=741101", "title": "Famiglia Corsini", "text": ""}
{"id": "741104", "revid": "196390", "url": "https://it.wikipedia.org/wiki?curid=741104", "title": "Famiglia Antinori", "text": ""}
{"id": "741105", "revid": "36426", "url": "https://it.wikipedia.org/wiki?curid=741105", "title": "Famiglia Acciaiuoli", "text": ""}
{"id": "741106", "revid": "585241", "url": "https://it.wikipedia.org/wiki?curid=741106", "title": "Famiglia Adimari", "text": ""}
{"id": "741107", "revid": "36426", "url": "https://it.wikipedia.org/wiki?curid=741107", "title": "Famiglia Cerchi", "text": ""}
{"id": "741108", "revid": "36426", "url": "https://it.wikipedia.org/wiki?curid=741108", "title": "Famiglia Pazzi", "text": ""}
{"id": "741109", "revid": "28592", "url": "https://it.wikipedia.org/wiki?curid=741109", "title": "Famiglia Demidoff", "text": ""}
{"id": "741110", "revid": "78273", "url": "https://it.wikipedia.org/wiki?curid=741110", "title": "Leo Rodr\u00edguez", "text": ""}
{"id": "741111", "revid": "2075278", "url": "https://it.wikipedia.org/wiki?curid=741111", "title": "American Gods", "text": "American Gods \u00e8 un romanzo fantasy dello scrittore inglese Neil Gaiman pubblicato per la prima volta nel 2001. Il romanzo ha vinto nel 2001 il premio Bram Stoker e nel 2002 il premio Nebula e il premio Hugo.\nRacconta di Shadow, ingaggiato dal signor Wednesday come guardia del corpo. Ben presto, Shadow scopre che dietro il signor Wednesday si cela in realt\u00e0 il dio nordico Odino che vuole riunire tutti gli antichi d\u00e8i per una grande guerra contro le nuove divinit\u00e0, che vogliono prendere il loro posto nelle coscienze umane.\nNel 2003 Gaiman ha pubblicato un racconto, intitolato \"Il sovrano di Glen\" (\"The Monarch of Glen\"), che narra un'avventura di Shadow vissuta in Scozia successivamente agli eventi di \"American Gods\".\n\"I ragazzi di Anansi\" (\"Anansi Boys\") \u00e8 un romanzo dello stesso autore, ambientato nello stesso universo di American Gods e pubblicato nel 2005. L'opera non \u00e8 comunque un seguito in senso stretto di \"American Gods\", ma pi\u00f9 uno spin-off.\nTrama.\nShadow \u00e8 in prigione da quasi tre anni per aver picchiato a sangue due uomini, colpevoli di essere fuggiti dopo una rapina con la sua parte del bottino. A pochi giorni dal suo rilascio viene a sapere che sua moglie Laura \u00e8 morta in un incidente stradale, parte quindi per tornare a casa. Durante il viaggio in aereo si trova accanto ad uomo che si presenta con il nome Wednesday e che gli propone di lavorare per lui come guardia del corpo. Dopo un iniziale rifiuto, Shadow \u00e8 costretto ad accettare quando scopre che insieme alla moglie \u00e8 morto anche il suo migliore amico Robbie, proprietario della palestra che avrebbe dovuto dargli lavoro. Mentre pranzano, li raggiunge un amico di Wednesday, Mad Sweeney, un leprecauno, che dopo essersi ubriacato finisce per fare a botte con Shadow. La mattina dopo Shadow non ricorda niente, solo di aver ricevuto una moneta d'oro dal leprecauno. Prima di iniziare il lavoro per Wednesday, Shadow chiede di potersi occupare di sua moglie e cos\u00ec lui e Wednesday raggiungono Eagle Point. Shadow arriva alle pompe funebri e vede Audrey, la vedova di Robbie, che posa un mazzo di violette sul corpo della defunta e poi le sputa sul volto. Chiedendo spiegazioni sul gesto, scopre che sua moglie lo tradiva con Robbie. Prima di andarsene lascia nella bara della moglie la moneta d'oro, presa la sera prima. Dopo il funerale, Shadow viene rapito e portato su una limousine, dove un grasso giovane lo tempesta di domande sul suo nuovo datore di lavoro e sul suo piano, dicendogli poi di riferire un messaggio al suo capo: Arrivato al motel, Shadow riferisce a Wednesday, poi va nella sua camera, trovandola occupata dalla sua defunta moglie Laura. Parlano della sua morte, del suo tradimento e lo ringrazia per la moneta d'oro. La mattina dopo Shadow e Wednesday partono per Chicago per sbrigare degli affari. Arrivano di fronte alla casa di Chernobog e delle tre sorelle Zarya, una famiglia di origine slava, amica di Wednesday. Durante la serata Wednesday chiede a Chernobog di unirsi a lui nella sua misteriosa impresa, ma questi rifiuta fermamente. Chernobog si rivolge poi a Shadow, sfidandolo ad una partita di dama. Shadow accetta, ma ad una condizione: se Chernobog perde si unir\u00e0 a loro, in caso contrario potr\u00e0 uccidere Shadow. Vincono una partita a testa, cos\u00ec Chernobog andr\u00e0 con loro, ma alla fine di tutto uccider\u00e0 Shadow. Shadow e Wednesday partono per Madison, dove devono incontrarsi con alcuni sconosciuti nella House on the Rock, una famosa attrazione turistica. Entrano e durante il percorso verso la giostra pi\u00f9 grande del mondo, incontrano Chernobog e un certo signor Nancy. Arrivati alla giostra vi salgono e questa comincia a girare, poi le luci si spengono e Shadow vede gli d\u00e8i. Nonostante l'incredulit\u00e0, Shadow scopre la verit\u00e0, cio\u00e8 le persone che lo circondano non sono umane, ma divine: Wednesday \u00e8 in realt\u00e0 il dio scandinavo Odino, Chernobog il dio slavo omonimo e il signor Nancy il dio africano Anansi. Quando riprende i sensi Shadow si trova in luogo con molte persone non distinguibili e inizia la riunione. Wednesday comincia raccontando la loro storia, di come tutti quanto sono arrivati in America con gli emigrati e poi sono stati abbandonati e dimenticati dai loro fedeli. Ma adesso incombe una nuova minaccia: le nuove divinit\u00e0, comandate da un certo signor World, che li vogliono distruggere: Per sconfiggerli i vecchi d\u00e8i devono unirsi e agire. Mentre la riunione continua, Shadow perde i sensi e si trova di nuovo nella Sala della Giostra nella House on the Rock. Shadow viene di nuovo catturato e interrogato dagli scagnozzi del signor World, il leader della fazione nemica. Dopo un lungo pestaggio, si addormenta e viene svegliato da Laura, che ha ucciso tutte le guardie per farlo scappare, ma prima di andarsene gli confessa che vorrebbe tornare viva. Shadow cammina per ore e solo grazie ad uno dei due corvi di Odino riesce a trovare la strada: il corvo gli dice che con Wednesday si sarebbero rivisti a Cairo, la citt\u00e0 in Illinois. Shadow noleggia una macchina e nel viaggio si ferma a dormire in un motel a Middletown. Nella stanza accende la TV, con lo spegnimento automatico, ma poco dopo il personaggio dello show si rivolge proprio a Shadow: una dea, la Televisione. Gli offre di passare dalla parte dei nuovi d\u00e8i, perch\u00e9 sono il futuro, ma poi la televisione si spegne e Shadow si addormenta. Il giorno dopo Shadow arriva a Cairo, dove si incontra con gli amici di Wednesday, il signor Ibis e Jacquel, che hanno un'impresa di pompe funebri e che hanno ricevuto ordine da Wednesday di ospitarlo. Una mattina durante la sua permanenza, passeggiando, Shadow incontra Mad Sweeney, completamente stravolto, che gli chiede di restituirgli la moneta d'oro, dicendo che era la moneta sbagliata, ma Shadow l'ha regalata a Laura. Il leprecauno viene trovato morto il giorno dopo.\nArriva Wednesday e riparte insieme a Shadow: durante il viaggio gli comunica che per un po' dovr\u00e0 andare a vivere nella cittadina di Lakeside, perch\u00e9 l\u00ec sar\u00e0 al sicuro e non attirer\u00e0 l'attenzione. Durante il suo soggiorno nella nuova casa a Lakeside, Wednesday viene a prenderlo varie volte per farsi accompagnare durante i suoi viaggi di affari. Una volta lo porta da Easter, la dea Eostre, e la convincono ad unirsi a loro; un'altra volta vanno da Whiskey Jack, il dio pellerossa Wisakedjak, ma non riescono a convincerlo.\nQuando ormai Shadow si \u00e8 abituato alla vita tranquilla di Lakeside, compare in citt\u00e0 Audrey, la moglie di Robbie, per trovare suo cugino Chad Mulligan, capo della polizia cittadina. La donna accusa Shadow dell'omicidio delle due guardie, svelando che \u00e8 un evaso (ha violato i termini della libert\u00e0 vigilata) e un omicida. Shadow viene quindi portato in prigione, in attesa del trasferimento nel carcere della contea. Durante l'attesa, in un episodio analogo a quello della camera del motel, la trasmissione televisiva prende vita, mostrando l'uccisione in diretta di Wednesday, in una trappola tesagli dai nuovi d\u00e8i. Shadow viene liberato da Chernobog e dal signor Nancy e insieme vanno a riprendere il corpo di Wednesday. La riconsegna avviene in campo neutrale: il centro esatto dell'America nei pressi di Lebanon (in Kansas). Arrivati, vengono accolti da una donna, di nome Media, e da altri, tra cui un amico di prigione di Shadow, Low Key, che in realt\u00e0 \u00e8 Loki, antico dio, schieratosi dalla parte delle nuove divinit\u00e0. A mezzanotte in punto Shadow e gli altri prendono il corpo e se ne vanno. Shadow sente che deve assolutamente fare la veglia di Wednesday, che consiste nel venire impiccati all'albero del mondo, come era successo ad Odino, e rimanerci per nove giorni e nove notti. Nonostante i tentativi del signor Nancy e di Chernobog di distoglierlo da questa decisione, vanno in Virginia, dove si trova l'albero. Inizia il rito e Shadow viene legato all'albero. I giorni passano con lentezza e arriva il dolore, poi la fame, la sete, il freddo. D'improvviso tutto sparisce, Shadow si ritrova sulla via per il regno dei morti: lungo la strada Shadow scopre di essere il figlio di Odino e arriva fino al giudizio finale della sua anima e delle sue azioni. Al cospetto di Anubi, che \u00e8 il signor Jacquel, e di Thoth, il signor Ibis, il suo cuore viene messo su una bilancia con una piuma: se i suoi peccati sono pi\u00f9 pesanti della piuma, la sua anima e il suo cuore finiranno in pasto ad Ammet, il mangiatore di anime. Il cuore e la piuma restano in equilibrio, dando quindi la possibilit\u00e0 a Shadow di scegliere la propria destinazione: Inferno, Paradiso e Purgatorio. Shadow si dice stanco, scegliendo cos\u00ec l'oblio nel nulla assoluto.\nIntanto la battaglia finale fra i vecchi e nuovi dei sta per avere inizio presso la Lookout Mountain. Easter, insieme ad Horus, si reca all'albero del mondo e riporta in vita Shadow, il quale in un sogno aveva capito la truffa che era in atto. \u00c8 arrivato il momento decisivo della battaglia e lui deve fare la sua parte. Shadow si reca quindi al campo di battaglia e qui trova Loki sdraiato per terra, colpito mortalmente da Laura, e nell'ombra sente la voce e la presenza di Wednesday.\nShadow corre verso il campo di battaglia, nel quale gli d\u00e8i stanno per scontrarsi, e arriva in tempo per svelare la truffa: Odino, che si nutre delle morti che gli vengono dedicate in guerra, aveva bisogno di nutrimento in quella terra dove gli d\u00e8i venivano dimenticati. Insieme a Loki, che aveva impersonato anche il signor World, avevano escogitato un piano per far massacrare tra loro le divinit\u00e0 e trarre nutrimento dalle morti e dal caos. Per fare tutto questo serviva il figlio di Odino, ragion per cui i due hanno provocato la morte di Laura e Robbie: privato della famiglia e del lavoro all'uscita di prigione, Shadow si sarebbe lasciato coinvolgere da Wednesday. Shadow riesce cos\u00ec a fermare la guerra e lo spargimento di sangue.\nTornato dove ha trovato il cadavere di Loki, Shadow trova anche Laura che \u00e8 rimasta ferita nello scontro con il dio e desidera solo ritrovare la pace; l'uomo la accontenta staccando la moneta che porta al collo. A Shadow non resta quindi che saldare il suo debito nei confronti di Chernobog, ma il dio decide di risparmiarlo, in quanto in quel giorno aveva assunto le sembianze di Bielebog, la sua controparte buona.\nShadow visita l'Islanda, dove incontra un'altra incarnazione di Odino, creata dalla fede degli antichi islandesi. Shadow accusa Odino delle azioni di Wednesday, ma questi replica che, se anche Wednesday era lui, lui non \u00e8 Wednesday. Shadow finisce col regalare a Odino l'occhio di vetro dell'incarnazione americana.\nGli arrivi in America.\nNel corso dello svolgimento della storia principale, vengono inserite quattro storie (sotto forma di storie scritte dal signor Ibis) che narrano come alcuni d\u00e8i sono arrivati in America molti anni fa.\nLe nuove divinit\u00e0.\nNeil Gaiman per la sua storia crea delle nuove divinit\u00e0, i nuovi d\u00e8i che cercano di distruggere quelli vecchi per prenderne il posto nelle coscienze umane. Comunque le divinit\u00e0 che hanno un ruolo nella storia non sono molte:\n \u00a0\u00a0\u00a0\u00a0 Per\u00f2 poi lo spegnimento automatico fa oscurare lo schermo e la dea se ne va.\nLa serie Amazon Prime.\nA luglio del 2014 l'emittente televisiva statunitense Starz ha annunciato la produzione di \"American Gods\", serie TV totalmente basata per l'appunto sull'omonimo romanzo e realizzata da Bryan Fuller e Michael Green. La serie ha debuttato con i primi otto episodi il 30 aprile 2017 sul canale via cavo Starz. Il giorno successivo \u00e8 stata distribuita da Amazon Video sul mercato internazionale. La seconda stagione, sempre di otto episodi, \u00e8 stata distribuita su Amazon Prime dall'11 marzo al 29 aprile 2019. La terza stagione, composta da dieci episodi, \u00e8 stata trasmessa negli Stati Uniti da Stars, dal 10 gennaio al 21 marzo 2021. In Italia gli episodi sono stati pubblicati il giorno successivo su Prime Video.\nLa graphic novel.\nNel 2017 la Dark Horse ha pubblicato un adattamento a fumetti del romanzo, edito in Italia nel 2018 da Mondadori, nella collana Oscar Ink, con i testi di Neil Gaiman e Philip Craig Russell e le illustrazioni di Scott Hampton."}
{"id": "741112", "revid": "1873017", "url": "https://it.wikipedia.org/wiki?curid=741112", "title": "Stili del karate", "text": "Il karate si compone di diversi stili, tutti in ogni caso con una radice comune.\nLe origini.\nMolti generi di karate hanno avuto origine dal \"te\" e dal \"t\u014dde\" di Okinawa, alcuni sono scomparsi mentre altri si sono sviluppati sino ai giorni nostri, divenendo stili.\nNel XIX secolo le arti marziali di Okinawa erano raggruppabili in tre principali correnti: \"Shuri-te\" (l'attuale Sh\u014drin-ry\u016b), \"Naha-te\" (dal quale sono derivati Goju-ryu, Toon-ryu, ecc) e \"Tomari-te\". Questi sistemi di lotta differiscono nella tecnica e nelle origini geografiche, anche se le loro differenze non sono radicali perch\u00e9 la radice comune a tutte resta l'arte marziale cinese.\nLo \"Shuri-te,\" derivato dall'antico Ti e dalla Cina del Nord, prese il nome dall'allora capitale di Okinawa, Shuri, veniva praticato dalla classe nobile ed era caratterizzato da movimenti rapidi ed offensivi.\nIl \"Naha-te\", derivato dalla Cina del sud e praticato attorno alla grande citt\u00e0 commerciale di Naha (oggi \u00e8 la capitale), presentava movimenti poderosi, finalizzati alla difesa.\nIl \"Tomari-te\", dal nome della regione di Tomari (porto di Okinawa), era praticato da nobili di rango pi\u00f9 basso, che vivevano nei pressi del porto di Tomari.\nQueste differenze spontanee rappresentarono l'unica evoluzione dell'arte marziale sino all'avvento di carismatici maestri che seppero modernizzare il karate tra cui S\u014dkon Matsumura, allievo di Sakugawa.\n\u00c8 negli anni venti che gli stili, ormai ben differenziati, cominciano a diffondersi in Giappone, presentati al pubblico durante i festival di arti marziali o di educazione fisica e vennero codificati con nomi differenti dai vari maestri.\nSh\u014drin-ry\u016b.\nLo Shorin-ryu \u00e8 lo stile di Karate codificato pi\u00f9 antico, ed \u00e8 uno stile marziale incentrato sulla difesa personale ed il combattimento totale. La pratica prevede anche lo studio del Tuidi (tecniche di arresto e sottomissione), del Tegumi (lotta corpo a corpo tipica okinawense) e del Kyusho (punti vitali). Da esso derivano gli stili Shotokan, Shito-ryu, Wado-ryu e derivati.\nStile caratterizzato da movimenti fluidi, rapidi e naturali, deriva dagli insegnamenti delle guardie de re di Shuri (regno delle Ryukyu). Tode Sakugawa (vissuto nel 1700), funzionario della corte del re del Regno delle Ryukyu, nonch\u00e9 maestro dalla fama leggendaria, \u00e8 il maestro dal quale lo stile si \u00e8 sviluppato (anche se sappiamo dell'esistenza di altri maestri vissuti precedentemente). Lo Shorin-ryu venne poi ereditato e sviluppato da Sokon Matsumura, capo delle guardie del re, nonch\u00e9 guardia del corpo di tre re okinawensi. Successivamente fu sviluppato dal suo allievo Anko Itosu, funzionario di corte e grande maestro delle famiglie nobili, e da Choshin Chibana erede di Itosu, e considerato l'ultimo guerriero di Shuri. Alla morte di Choshin Chibana si formarono diverse scuole, tra cui lo Shidokan Shorin-ryu, scuola fondata da Katsuya Miyahira (erede ufficiale della scuola di Chibana).\nSh\u014drin-ry\u016b Shid\u014dkan.\nLo Sh\u014drin-ry\u016b Shid\u014dkan (\u5c0f\u6797\u6d41 \u5fd7\u9053\u9928) \u00e8 uno dei rami principali del karate Sh\u014drin-ry\u016b, fondato da Katsuya Miyahira nel 1948, basato sugli insegnamenti dei maestri Chibana, Motobu e Tokuda. Lo Sh\u014drin-ry\u016b Shid\u014dkan \u00e8 il Karate pi\u00f9 fedele agli insegnamenti di Anko Itosu sensei, ed \u00e8 basato sulla difesa personale.\nGoju Ryu.\nIl Goju Ryu, unico stile mantenuto tale dalle origini ed unico stile di karate ad essere inserito tra le \"arti marziali antiche\" del Giappone; attualmente praticato ad Okinawa (Shotokan, Wado-ryu e Shito-ryu non sono presenti), in Giappone e nel resto del mondo. Fu fondato dal maestro Kanryo Higahonna con il nome di \"Naha-te\" (il termine Go-ju fu tratto dal maestro Chojun Miyagi da un passaggio del Kempo Hakku, in un capitolo del Bubishi, che recita: 'Ho goju don to', ovvero 'la legge dell'Universo respira dura e morbida') ed \u00e8 uno stile strettamente legato allo Shorei Ryu. In Giappone si diffuse nella regione di Ky\u014dto,\ngrazie all'opera del maestro Gogen Yamaguchi che seguiva il Sensei Ch\u014djun Miyagi.\nLe contrazioni muscolari, i movimenti lenti e potenti caratteristici di questo stile richiedono grande vigore fisico; il Goju Ryu conserva molte delle peculiarit\u00e0 di un tempo: tra i vari stili \u00e8 quello che meno si \u00e8 modernizzato in quanto la sfera del karate-do \u00e8 rappresentata dall'aspetto di una mano e le competizioni sportive sono viste come il mignolo di essa. Tale stile, fatta eccezione per il Goju Ryu Giappone della scuola Goju Kai, ha infatti rifiutato lo sviluppo dal punto di vista sportivo, proseguendo su un'impostazione puramente tradizionale e da autodifesa, conservando cos\u00ec le tecniche letali del karate.\nIl Goju Ryu ha varie scuole o correnti , la pi\u00f9 rappresentantiva \u00e9 quella Jundokan di Miyazato, (successore ufficiale di Miyagi) dalla quale derivano molte associazioni (IOGKF, OGKK, OGK, ecc...), altre importanti create da altri allievi di Miyagi o loro successori sono il Meibukan, lo Shodokan, lo Shobukan, il , il Seibukai, il Jinbukan, , il Seigokan, la Goju-kai in Giappone \nShorei-Kan.\nSottostile del G\u014dj\u016b-ry\u016b, ideato dal Maestro Seikichi Toguchi.\nSeigokan.\nSottostile del G\u014dj\u016b-ry\u016b, ideato dal Maestro Seigo Tada.\nUechi-ry\u016b.\nUechi-ry\u016b o Pangai Noon \u00e8 uno stile poco diffuso; il suo fondatore \u00e8 Kanbun Uechi.\nTokitsu Ryu - Jiseido.\nSintesi di diverse scuole cinesi e giapponesi, il Tokitsu-Ryu \u00e9 un metodo fondato sull\u2019 integrazione di respirazione, energia e azione. Sviluppato in oltre 30 anni di studio e ricerca dal M\u00b0 Kenji Tokltsu, il metodo fa proprio il concetto, profondamente radicato nella cultura orientale, che corpo e spirito formino un\u2019unita\u2019 indissolubile.II Tokitsu-Ryu \u00e8 anche uno stile di combattimento a mano nuda che fa dell\u2019ef\ufb01cacia il suo obiettivo pi\u00f9\u2019 alto. Ef\ufb01cacia immediata, che trova la sua espressione nelle tecniche dl combattimento. Efficacia a lungo periodo, che signi\ufb01ca preservare e incrementare la salute e il benessere col passare degli anni.\nKuma-Ryu.\nKuma-Ryu (\"stile dell'orso\") \u00e8 uno stile di karate originario di Okinawa che utilizza posizioni erette, veloci chiusure dello spazio e tecniche di combattimento sulla corta distanza. Ufficialmente conosciuto come: Kuma-Ryu Karate-Jutsu, questo stile presenta leve articolari, tecniche di controllo e immobilizzazione e attacchi sul meridiano, (o \"punti di pressione\"). Sono utilizzati i calci alti nel Kuma-Ryu e gli stessi possono anche essere diretti in determinate aree e sulle gambe. Le tecniche sono ampiamente basate su quelle che si trovano nei classici kata o \"forme\" di Okinawa.\nIsshin-ry\u016b.\nStile fondato da Tatsuo Shimabuku.\nShito Ryu.\nLo stile dello Shito Ryu venne fondato dal maestro Kenwa Mabuni nel 1931. Egli inizi\u00f2 a studiare il Karate-Do all'et\u00e0 di 13 anni dal maestro Ankoh Itosu e, all'et\u00e0 di 20 anni, Kenwa Mabuni inizi\u00f2 lo studio del Naha-Te con il maestro Higaonna.\nKenwa Mabuni in seguito si un\u00ec alle forze di polizia e questo gli permise di viaggiare per tutta l'isola di Okinawa cos\u00ec da imparare nuove arti marziali classiche dell'isola. Mabuni si trasfer\u00ec ad Osaka nel 1929 dove inizi\u00f2 a insegnare la via del Karate-Do e in seguito qui vi apr\u00ec un proprio dojo.\nIl grande maestro Mabuni, dopo una vasta conoscenza del Karate acquisita dalle sue esperienze, decise di insegnare la sua versione del Karate-Do. Il grande maestro Mabuni incentr\u00f2 il suo nuovo metodo di insegnamento sulle basi dei suoi due maestri pi\u00f9 importanti: il maestro Kanryu Higaonna di Naha e Anko Itosu di Shuri.\nKenwa Mabuni chiam\u00f2 questo nuovo stile del karate \"Shito Ryu\" dandogli le iniziali dei loro nomi, Higaonna e Itosu o, pi\u00f9 semplicemente, scuola di Itosu e Higaonna.\nLo Shito Ryu oggi \u00e8 uno degli stili pi\u00f9 importanti e diffuso al mondo.\nI primi cinque kata sono i \"pinan\": \"nidan, shodan, sandan, yondan, godan\".\nShotokan.\nLo Shotokan \u00e8 uno stile del Karate-do tradizionale giapponese.\nLe tecniche dello Shotokan non derivano dalla mera applicazione di forza fisica, sono armoniche e decontratte ma allo stesso tempo, piene di vitalit\u00e0 ed energia. L'allenamento tende allo sviluppo dell'energia interna (\"ki\"), al miglioramento delle qualit\u00e0 dell'essere umano e al raggiungimento della coordinazione di corpo e mente.\nLo Shotokan \u00e8 secondo i suoi estimatori una forma di Bud\u014d, una via di auto-miglioramento, una filosofia di vita; non \u00e8 semplicemente uno sport n\u00e9 una mera forma di autodifesa.\nNel Karate sportivo i praticanti si allenano con l'obbiettivo di vincere coppe e medaglie dominando i propri avversari che, nella maggior parte dei casi finiscono per essere espressione della sola forza muscolare.\nPoich\u00e9 questo contrasta profondamente con le finalit\u00e0 dell'allenamento, nello Shotokan si evitano le competizioni.\nCiononostante, i praticanti che lo desiderano, possono partecipare a manifestazioni competitive a titolo di scelta personale.\nIl termine Shotokan significa gruppo, collegio di Shoto (\"Shoto\" era lo pseudonimo usato dal maestro Gichin Funakoshi per firmare i propri poemi).\nLa traduzione del termine \"Shoto\" \u00e8 \"onde di pino\" e il maestro Funakoshi spieg\u00f2 il motivo della scelta del termine nel suo libro \"Karate-Do - La mia strada di vita\".\nIl Dojo in cui il maestro Funakoshi insegnava a Tokyo venne chiamato Shotokan (\"kan\" = casa, edificio), mentre Shotokai \u00e8 il nome dell'associazione fondata nel 1935 dagli allevi del maestro per la diffusione del Karate-Do e per raccogliere fondi per la costruzione del dojo centrale a Tokyo.\nPoich\u00e9 i suoi allievi provenivano dallo Shotokan, presto si confuse il nome della scuola con quello del suo metodo, che il maestro Funakoshi chiamava semplicemente Karate-Do.\nIl dojo centrale (Shotokan) e la casa del maestro appartengono oggi alla Nihon Karate-Do Shotokai Kyokai.\nIl maestro Funakoshi fu quindi fondatore del Dojo Shotokan e del gruppo Shotokai.\nAlla guida di quest'ultimo gli successe il maestro Shigeru Egami che continu\u00f2 l'evoluzione del Karate quale arte marziale tradizionale fino alla forma che oggi \u00e8 chiamata stile Shotokan.\nIl Karate tradizionale, che fa capo alla Japan Karate Association, prevede, anche nel kumite, spostamenti effettuati senza sollevare i piedi da terra, scivolando nella direzione voluta, allo scopo di conservare la massima stabilit\u00e0.\nEsistono poi al giorno d'oggi anche molte scuole che hanno ripreso a praticare lo shotokan full contact, spesso per\u00f2 con un nome diverso dello stile.\nWado Ryu.\nIl dojo di Wado-Ryu venne fondato nel 1934 da uno dei primi e pi\u00f9 validi allievi di Funakoshi, il maestro Hironori \u014ctsuka e fu il primo maestro fondatore\ndi uno stile ad essere originario del Giappone. Nato nel 1892 a Ibaragi, vicino a Tokyo, cominci\u00f2 in tenera et\u00e0 la pratica del jujitsu, continuandola per 17 anni, sino al suo primo approccio con il karate nel 1922. Divenne allievo di Gichin Funakoshi rimanendo a lungo con lui, prima di codificare, consigliato dallo stesso, un nuovo stile: il Wado ryu (letteralmente \"La scuola della Via dell'Armonia\") il quale \u00e8 una fusione di Jujitsu e Te di Okinawa (Otsuka si rec\u00f2 a studiare presso vari maestri di Shito Ryu e Goju Ryu direttamente a Okinawa) oltre ad alcune influenze dall'Aikid\u014d, di cui conosce e frequenta il fondatore Morihei Ueshiba nel 1917. Lo stile presenta posizioni basse e pone l'accento sulla morbidit\u00e0 e la fluidit\u00e0 delle tecniche (principio portante \u00e8 \"Nogaru\" ovvero \"scivolare come una goccia d'acqua\") con spostamenti laterali e rotazione dell'anca. Ad un contrasto cruento preferisce adottare tecniche di schivata ed evasione che lasciano l'avversario esposto ad una serie di attacchi rapidi e dirompenti in zone sensibili del corpo. A questa dinamica di attacco-contrattacco si aggiunge inoltre lo studio del Jujitsu con proiezioni, leve articolari, strangolamenti e sbilanciamenti che derivano dalla tradizione Shindo Yoshin Ryu praticata dal Soke per quasi vent'anni. Tutto ci\u00f2 si traduce dunque nello studio di una distanza medio-corta. Il maestro Otsuka introdusse inoltre il moderno concetto di (Kumite). Affid\u00f2 ai suoi primi allievi, i maestri Yamashita, Kono, Suzuki, Toyama (in Italia) e Mochizuki di trasmettere e divulgare lo stile Wado Ryu in Europa.\nSankukai.\nSank\u016bkai, o Sankud\u00f2, \u00e8 uno stile fondato dal Maestro Y. Nanbu, nato a K\u014dbe in Giappone nel febbraio 1943 da una vecchia famiglia di J\u016bd\u014dka. Il nonno era un lottatore di Sumo molto famoso; suo padre (5\u00ba dan), teneva corsi di judo al Dojo della polizia della citt\u00e0 di Kobe.\nSotto la direttiva del padre, il maestro Nanbu cominci\u00f2 a praticare il judo a soli cinque anni.\nQuando entr\u00f2 nella scuola comunale, impar\u00f2 il Kendo sotto la guida di suo zio.\nNegli anni cinquanta, sia il Karate che l'Aikid\u014d erano vietati (infatti il generale Douglas MacArthur, comandante delle forze d'occupazione degli Stati Uniti in Giappone, aveva proibito la pratica di queste due discipline) cos\u00ec Nanbu dovette cominciare a praticare queste arti sotto la direzione del maestro Someka, che era direttore di un club \"amichevole\".\nEgli cominci\u00f2 a leggere con avidit\u00e0 i libri di suo padre su tutte le arti marziali: Tonfa, Nunchaku, Tambo, Sai, eccetera, cui si dedic\u00f2 ben presto nei Dojo del vicinato.\nA diciotto anni il maestro Nanbu entr\u00f2 nella facolt\u00e0 di Scienze Economiche di Osaka, dove ebbe come maestro Tani, 8\u00ba dan, che professava lo Shito-Ryu.\nFu ben presto promosso capitano della squadra di Karate della sua universit\u00e0, titolo questo che ha molto valore, data l'importanza dei karateka universitari giapponesi.\nNel 1963 divenne campione universitario del Giappone (c'erano allora 1250 concorrenti).\nPer questa vittoria Yoshinao Nanbu ricevette ufficialmente la \"medaglia al valore\" (mandata da tutti i Karateka giapponesi) dalle mani del direttore dell'universit\u00e0 di Waseda, Ohama, promotore dell'organizzazione dell'Associazione degli studenti dell'universit\u00e0.\nNel 1964 ricevette l'invito da PLEE, allora promotore del Karate in Francia, a partecipare come invitato alla coppa di Francia; la vinse combattendo individualmente.\nPartecip\u00f2 anche alla coppa internazionale di Cannes (sette Paesi; Gran Bretagna, Germania, Italia, Norvegia, Stati Uniti, Svizzera e Francia), e vinse anche qui il combattimento individuale.\nDa questo momento il maestro Nanbu cominci\u00f2 a considerare la sua arte come una professione, e cos\u00ec di conseguenza modific\u00f2 i suoi programmi.\nNel 1968 and\u00f2 a trovare tutti i maestri giapponesi, invitandoli l'uno dopo l'altro, per imparare tutti i tipi di tecniche; ufficialmente per\u00f2 si trovava ancora sotto le direttive del maestro Tani e cio\u00e8 del \"shukokai-shito-ryu\".\nLo stesso anno, proprio su richiesta del maestro Tani (che diceva di lui che aveva il genio del Karate), Nanbu si diede da fare per mettere in piedi l'organizzazione mondiale di Shukokai.\nLa sua riunione ebbe successo grazie alle numerose dimostrazioni da lui date in parecchi Paesi, come la Scozia, la Gran Bretagna, la Francia, la Norvegia, la Germania, l'Italia, il Belgio e la Jugoslavia.\nApr\u00ec in seguito dei \"club Nanbu\" a Parigi e in provincia, e divenne allenatore della squadra francese.\n(I suoi nuovi allievi da quel momento cominciarono a vincere i campionati di Francia e d'Europa).\nIn seguito ai suoi duri sforzi per promuovere il Shukokai, il maestro Nanbu venne nominato presidente della federazione scozzese di karate, consigliere e direttore tecnico della federazione belga di karate, presidente della federazione norvegese di karate, consigliere e direttore tecnico della squadra di Karate Jugoslava.\nNel 1969 il maestro Nanbu giunse per la prima volta in Canada, per salutare dei suoi discepoli; e lo stesso anno il maestro Tani gli propose di occuparsi dell'organizzazione del terzo campionato del mondo di Karate che avrebbe avuto luogo a Parigi nel mese di ottobre.\nIl giorno dopo il campionato, il maestro Nanbu ruppe definitivamente con lo stile Shukokai, poich\u00e9 si era accorto che, essendo uno stile essenzialmente competitivo, i suoi seguaci finivano per praticare solamente le tecniche pi\u00f9 redditizie per la competizione, e, cio\u00e8 lo Tsuki (pugno diretto) e il Mae-Geri (calcio frontale), lasciando da parte le altre tecniche come il Yoko-Geri (calcio laterale) e il Mawashi-Geri (calcio circolare) pi\u00f9 difficili da applicare durante la gara.\nQuesto modo di combattere era divenuto cos\u00ec rigido e schematico che un esperto di Shukokai pot\u00e9 un giorno dire:\n\"Questo metodo, in s\u00e9 eccellente purtroppo non ha saputo fare altro che fabbricare handicappati\".\nCosciente dei limiti del Shukokai, il maestro Nanbu riparti per il Giappone, e dopo lunghi mesi di riflessione e di meditazione trov\u00f2 la soluzione dei suoi problemi, fondando la sua tecnica personale, che chiam\u00f2 \"sankukai\".\nQuando il Sankukai prese la sua fisionomia definitiva, il maestro Nanbu sottopose le sue conclusioni a un istituto riconosciuto ufficialmente, che ne studio i rapporti di forza e la dinamica dell'energia.\nLa conclusioni che gli esperti trassero furono ottime; infatti essi approvarono la nuova tecnica, poich\u00e9 questa mostrava chiaramente che si potevano migliorare in maniera considerevole:\nGrazie al maestro Nanbu, il Sankukai mise radici in Giappone, in Francia, in Gran Bretagna, in Spagna, in Germania, in Norvegia, in Marocco, in Svizzera, in Belgio, in Messico, in Guatemala e in Canada.\nSe il karate \u00e8 soprattutto una scuola che forma l'uomo, la competizione tuttavia ha la sua importanza educativa nella veste dell'emulazione.\nNanbudo.\nNel 1974, all'et\u00e0 di 31 anni, il maestro Nanbu decise di abbandonare temporaneamente il mondo del karate per ritirarsi nella localit\u00e0 di Cap d'Ail. Fu proprio in questo luogo, in quattro anni di riflessione, in cui si rese conto che il Karate Sankukai era solo una tappa del suo viaggio e che era necessaria un'evoluzione nel suo stile. Decise quindi di abbandonare quest'ultimo e di far nascere, nel 1978, il Nanbudo, l'arte marziale (non pi\u00f9 definibile, secondo lo stesso maestro Nanbu, karate) che a tutt'oggi il maestro segue e continua a migliorare tramite seminari in tutto il mondo.\nSeido juku.\nTadashi Nakamura \u00e8 il fondatore e presidente della World Seido Karate Organization. Karateka di fama mondiale, Nakamura \u00e8 cintura nera nono Dan con cinquant'anni di esperienza nella pratica e nell'insegnamento delle arti marziali. Esperto nell'uso delle armi orientali, Nakamura ha dato numerose lezioni, e dimostrazioni in molti paesi in giro per il mondo. Il Gran Maestro Nakamura inizi\u00f2 i suoi studi di karate nel 1953 all'et\u00e0 di undici anni. Le sue prime esperienze furono nello stile Goju, con gli insegnamenti del Maestro Kei Miyagi, figlio del fondatore di questo stile. Nel 1956, Nakamura inizi\u00f2 a studiare con Masutatsu Oyama, fondatore del KyokushinKarate, nel 1959 consegu\u00ec il grado di Shodan, in quel tempo fu il pi\u00f9 giovane studente di Kyokushin del Giappone a prendere la cintura nera. Nel 1961, all'et\u00e0 di diciannove anni, Nakamura debutt\u00f2 nel panorama dei tornei, con un primo posto al campionato nazionale studentesco di karate. L'anno seguente, Nakamura divenne eroe nazionale per aver battuto con un K.O. un campione tailandese di kickboxing in un incontro che avrebbe dovuto determinare, quale nazione detenesse l'arte marziale pi\u00f9 forte. \nDurante la sua carriera sportiva, Nakamura vinse molti altri tornei. In questo periodo, Nakamura inizi\u00f2 ad insegnare il karate anche agli altri. Serv\u00ec come capo istruttore a Camp-Zama, una base americana vicino a Tokio, dal 1961 al 1965 e allen\u00f2 la squadra di karate del Toho Medical University per tre anni. Mentre conseguiva il suo settimo dan di Kyokushin Karate, Nakamura serviva anche come capo istruttore nella sede centrale di Tokio del Kyokushin Karate. Nel 1966, Nakamura fu scelto direttamente da Masutatsu Oyama per portare il vero spirito del Kaicho Karate in America. Quell'anno Nakamura part\u00ec per New York dove Inizi\u00f2 ad insegnare Kyokushin Karate, in un piccolo Dojo di Brooklyn. Nel 1971, Nakamura fond\u00f2 il quartier generale del Kyokushin Karate, nel Nord America. Serv\u00ec come capo del Kyokushin Karate, per l'America, per un decennio, allenando e formando molti abili studenti in quel periodo. Nel 1976, Nakamura rispettosamente si scisse dal Kyokushin Karate. Quello stesso anno, fond\u00f2 la World Seido Karate Organization, che rifletteva le sue convinzione sul vero significato del karate. Nakamura cre\u00f2 il Seido che in giapponese significa \u201cvia sincera\u201d, per creare individui completi, atti a migliorare se stessi e la societ\u00e0 che gli circonda, con i principi di amore, rispetto e ubbidienza.\nKyokushinkai.\nChiamato anche Kyokushin-kan, fu fondato dal maestro di origini coreane Masutatsu \u014cyama che, dopo aver praticato lo stile Shotokan sotto la guida di Gichin Funakoshi e lo stile Goju-ryu, ha creato questo stile basato sul kumite full contact. Incorpora alcuni kata dello Shotokan e altri tradizionali. Lo stile necessita di una notevole preparazione fisica per poter essere praticato a causa anche dei combattimenti a contatto pieno. Le competizioni si svolgono senza protezioni. Dal Kyokushinkai, nel corso degli anni, sono nati tutti gli altri stili di Full Contact Karate.\nAshihara.\nFondato da Hideyuki Ashihara nel 1980, ex praticante ed istruttore di Kyokushinkai. Si basa sul concetto di Sabaki. Prevede combattimenti a contatto pieno e dei kata alquanto diversi da quelli del Kyokushinkai. \u00c8 presente in molti paesi del mondo.\nEnshin.\nFondato nel 1988 da Joko Ninomiya, allievo di Ashihara. Dopo aver insegnato Kyokushinkai per qualche anno, e aver seguito il maestro Ashihara, aiutandolo nella divulgazione dell'Ashihara Karate, nel 1988 decide di portare avanti il suo stile: l'Enshin. Il karate Enshin, basato sempre sul concetto di Sabaki, \u00e8 caratterizzato da combattimenti a contatto pieno. I kata, come nell'Ashihara, si discostano molto da quelli del Kyokusinkai. Ogni anno si disputa il Sabaki Challenge, torneo al quale prendono parte combattenti di ogni stile e federazione.\nShid\u014dkan.\nFondato da Yoshiji Soeno, il karate Shidokan (\u58eb\u9053\u9928), come avviene per quasi tutti gli altri stili a contatto pieno, deriva dal Kyokushinkai e prevede lo studio dei kata. \u00c8 un metodo di combattimento che utilizza, fra le altre cose, le tecniche di pugilato, le ginocchiate e le gomitate tipiche della Muay Thai, il grapplin e la lotta a terra.\nSeidokaikan.\nFondato da Kazuyoshi Ishii nel 1980, \u00e8 uno stile a contatto pieno che deriva dal Kyokushinkai.\nTen Ryu Kai.\nTen Ryu Kai \u00e8 uno stile di karate a contatto che deriva dallo Shidokan.\nShinseikai.\nFondato da Minoru Tanaka, deriva dal Seidokaikan. Tra le altre cose prevede anche allenamenti di Karate Gloves (Karate con i guantoni), per offrire ai praticanti la possibilit\u00e0 di cimentarsi in combattimenti interstile. Lo Shinseikai (Shin = verit\u00e0, Sei = giusto, Kai = associazione, quindi Associazione della giusta verit\u00e0) ha come particolarit\u00e0, diversamente dalle altre organizzazioni, un sistema molto aperto dove la gerarchia dei capo scuola internazionali \u00e8 messa sullo stesso piano, non ci sono privilegiati ne pedine, siamo tutti sullo stesso livello.\nKoryu Uchinadi.\nIl Koryu Uchinadi Kenpo-jutsu (\u53e4\u6d41\u6c96\u7e04\u624b\u62f3\u6cd5\u8853) \u00e8 la sistematizzazione didattica moderna delle discipline di combattimento storiche di Okinawa operata da Patrick McCarthy, Hanshi 8\u00ba dan.\nSi tratta di un'arte non agonistica interamente finalizzata all'autodifesa reale contro atti abituali di violenza fisica attraverso un metodo di apprendimento/insegnamento coesivo e coerente.\nWashin-Ryu.\nWashin-Ryu (\u548c\u771f\u6d41) significa \"Armonia con verit\u00e0\", ed \u00e8 uno stile di karate portato negli Stati Uniti da Hidy Ochiai. La sua sede centrale si trova a Vestal, appena fuori di Binghamton. Ci sono comunque molte diramazioni negli Stati Uniti nordorientali. Con 13 ramificazioni a New York, 2 delle quali in Connecticut e in Pennsylvania e una nell'Ohio e in Massachusetts, il Washin-Ryu ha molto seguito.\nNonostante si dica che alcune arti marziali si concentrino sui calci ed i pugni, Hidy Ochiai \u00e8 famoso per sostenere che il Washin-Ryu \u00e8 \"al 100% mente, corpo, e spirito\". Le lezioni di Washin-Ryu includono la pratica dei kata, l'autodifesa, il combattimento e la pratica con l'uso delle armi. La sequenza delle cinture \u00e8: Bianca, Gialla, Arancione, Verde, Blu, Viola, Marrone (3\u00b0 a 1\u00b0), Nera (1\u00b0 a 10\u00b0).\nChito-ryu.\nStile fondato da Tsuyoshi Chitose.\nFudokan.\nStile fondato da Ilija Jorga nel 1980.\nSanshinkai.\nUno stile di karate nato dallo Isshin-ry\u016b e dalla combinazione con Judo, Jujitsu, e Tae Kwon Do.\nDaido Juku.\nIl Daido Juku (o Daidojuku) conosciuto anche come Kudo \u00e8 un'arte marziale ibrida fondata nel 1981 da Azuma Takashi. Daidojuku, tradotto letteralmente dal giapponese, significa \"la grande via\". Il Daido juku combina diversi stili per ottenere come risultato un combattimento realistico.\nIl karate sportivo e il karate marziale.\nDopo l'inserimento della competizione sportiva, avvenuto nel dopoguerra, si sono sviluppate su scala mondiale due correnti di pensiero antagoniste:\nuna puramente sportiva, l'altra legata alla via delle arti marziali (bud\u014d).\nLa differenza tra questi due concetti di karate risiede nel fatto che il karate sportivo (Sporting Karate) \u00e8 diretto principalmente alla ricerca del risultato nella competizione: il raggiungimento della medaglia ne rappresenta il traguardo principale; nel karate-d\u014d (Karate tradizionale), invece, la competizione sportiva \u00e8 concepita come un momento di crescita e verifica personale, importante ma non fondamentale: chi non trova soddisfazione nelle gare,\nha la possibilit\u00e0 di continuare la pratica del karate-do facendo della ricerca e del miglioramento uno stile di vita. Il karate-do, legato al budo, \u00e8 infatti espresso dal pensiero: \"la forza di una persona \u00e8 proporzionale alla lunghezza del cammino percorso nella Via: pi\u00f9 lungo \u00e8 il cammino percorso, maggiori sono le sue qualit\u00e0\"."}
{"id": "741113", "revid": "767487", "url": "https://it.wikipedia.org/wiki?curid=741113", "title": "Io zombo, tu zombi, lei zomba", "text": "Io zombo, tu zombi, lei zomba \u00e8 un film commedia dell'orrore del 1979 diretto dal regista Nello Rossati.\nTrama.\nA causa d'una formula vud\u00f9, letta in un romanzetto, un becchino e tre morti per incidente stradale diventano zombi nostrani. Dal romanzetto i quattro apprendono d'avere bisogno di carne umana per sfamarsi e che gli zombi sono costretti a muoversi con movimenti goffi e lenti. In preda ai morsi della fame, e nonostante diversi scrupoli morali, gli zombi cercano d'attirare delle vittime umane di cui nutrirsi. Fallito un agguato stradale, gli zombi si rendono conto che i movimenti lenti li penalizzano nei confronti delle persone vive e quindi non possono sperare di sopraffarle con la forza.\nPer ovviare a ci\u00f2, i quattro assumono la gestione d'un motel fuori mano appartenente alla zia d'uno dei morti per incidente stradale, con l'intenzione di mangiarsi i clienti. Tra gli ospiti dell'albergo: un toscano conducente di carro funebre, una famigliola di tre persone formata da un marito rassegnato, una moglie logorroica e un bambino pestifero, un commesso viaggiatore con gravi problemi di salute e infine un malvivente che, con la procace compagna Nadia, deve disfarsi del cadavere del primo marito della donna, un ricco possidente ciociaro che ha appena ucciso con la complicit\u00e0 dell'amante.\nNonostante le trappole che gli zombi dell'albergo tenderanno ai vari personaggi, qualcosa andr\u00e0 sempre storto per loro e dritto per gli ospiti, e gli zombi non riusciranno a mangiarsi nessuno. Quel che \u00e8 peggio, riveleranno senza volerlo la loro vera identit\u00e0 al ragazzino, che riuscir\u00e0 anche a impadronirsi del romanzetto e a recitare la formula vud\u00f9 di rianimazione dei morti. Il primo marito di Nadia, rianimato come zombi dal ragazzino, si rivela alla moglie e all'amante di lei: la moglie muore d'infarto, mentre l'amante viene messo in fuga. Lo zombi rivela agli altri quattro non morti dell'albergo che tutti loro non sono obbligati a nutrirsi di carne umana ma che possono benissimo mangiare le stesse cose dei vivi. I cinque decidono quindi di resuscitare come zombi anche Nadia cos\u00ec da godere con lei dei piaceri della carne. Nel frattempo i genitori del ragazzino e il commesso viaggiatore, resisi conto anch'essi della vera identit\u00e0 degli zombi, fuggono dall'albergo e avvertono la polizia, che circonda il locale. I sei zombi, consapevoli che se verranno colpiti alla testa moriranno per sempre, sono costretti a fuggire e si accorgono che, a dispetto di quanto scritto nel romanzetto, possono correre e muoversi come persone normali.\nLa fuga li porta a rifugiarsi in un supermercato, dove sono nuovamente assediati dalla polizia e dal resto della popolazione viva della zona. La polizia fa irruzione nel supermercato, seguita dal resto della popolazione: cinque zombi si fingono esseri umani vivi e catturano lo zombi becchino consegnandolo alla folla che, incitata dalla madre del ragazzino e dal capo della polizia, intende ghigliottinarlo. Proprio mentre la mannaia sta per calare sulla testa del becchino viene rivelato che tutta la vicenda \u00e8 in realt\u00e0 un sogno del becchino stesso: i vari personaggi della vicenda finora narrata sono presentati nella realt\u00e0 sotto diverse spoglie. Con sollievo il becchino, incitato dal parroco, torna al lavoro di sepoltura del defunto, finch\u00e9 non assiste a un altro incidente e decide di scappare via.\nCommento.\nFilm girato in buona parte nel comune di Palombara Sabina, di budget bassissimo (lo stesso Renzo Montagnani, uno degli interpreti, se ne lament\u00f2 in un'intervista asserendo perentorio: \u00abUna cazzata! Rossati, per me, non \u00e8 un bravo regista e poi non c'era il becco di un quattrino... \u00bb) ma che ha il pregio non solo di trattare un argomento horror \"serio\" in maniera parodistica ma anche di riunire un cast di attori/caratteristi assolutamente notevole per i tempi, basta citare, oltre a Renzo Montagnani, Duilio Del Prete, Gianfranco D'Angelo, Cochi Ponzoni, Daniele Vargas, Ghigo Masino, Vittorio Marsiglia, Anna Mazzamauro, Nadia Cassini e Tullio Solenghi (qui all'esordio comico). Nel cast c'\u00e8 anche un giovanissimo Fabrizio Vidale, futuro doppiatore di cinema e tv e nella sua prima apparizione cinematografica, anche Flavio Insinna.\nIl film \u00e8 stato girato, per il resto, al motel Sylvan di Sant'Angelo Romano (Roma)."}
{"id": "741114", "revid": "63727", "url": "https://it.wikipedia.org/wiki?curid=741114", "title": "Bugatti Tipo 73", "text": "La Bugatti Tipo 73 \u00e8 un prototipo prodotto nel secondo dopoguerra dalla casa automobilistica francese Bugatti.\nStoria.\nNell'immediato dopoguerra, la produzione Bugatti si limit\u00f2 solamente a pochi modelli, principalmente rimasti allo stadio di prototipo o destinati alle corse, ma con scarso successo. Questo periodo storico rappresenta la fine della prima parte della storia della casa francese, segnata profondamente dalla morte del patron Ettore Bugatti alla fine degli anni quaranta.\nIl progetto della Tipo 73 risale al 1943, ma il prototipo fu svelato nel 1947 al salone dell'automobile di Parigi. In seguito furono presentati altri tre prototipi, la Tipo 73A, la Tipo 73B e la Tipo 73C. La \"Tipo 73\" e la \"Tipo 73C\" erano equipaggiate da un 4 cilindri da 1469 cm\u00b3 con distribuzione a doppio asse a camme in testa.\nLa \"Tipo 73A\" e la Tipo \"73B\", invece, erano equipaggiate sempre da un 4 cilindri in linea, ma della cilindrata di 1488\u00a0cm\u00b3, con distribuzione a singolo asse a camme in testa.\nLa \"Tipo 73\" fu l'ultima creazione realizzata sotto la supervisione di Ettore Bugatti, che mor\u00ec poche settimane dopo la presentazione del primo prototipo.\nLa \"Tipo 73\" fu realizzata in soli 5 esemplari, dei quali tre erano prototipi, due coup\u00e9 e una spider, mentre gli altri due erano due monoposto impiegate in gara con scarso successo."}
{"id": "741115", "revid": "339392", "url": "https://it.wikipedia.org/wiki?curid=741115", "title": "Bugatti Tipo 73-101", "text": ""}
{"id": "741116", "revid": "287204", "url": "https://it.wikipedia.org/wiki?curid=741116", "title": "T38", "text": ""}
{"id": "741117", "revid": "580", "url": "https://it.wikipedia.org/wiki?curid=741117", "title": "Vacca (araldica)", "text": "In araldica la vacca, facilmente distinguibile dal \"bove\" per la presenza della mammelle gonfie di latte, simboleggia l'uomo \"benefico e grato\". In genere \u00e8 ferma e raramente si presenta rampante. Nell'araldica statale e civica hanno particolare rilevanza le due vacche di rosso, passanti una sull'altra, del viscontado di B\u00e9arn, richiamate negli stemmi della contea di Foix, del dipartimento francese dei Pirenei orientali, dello stato di Andorra, etc."}
{"id": "741120", "revid": "1342471", "url": "https://it.wikipedia.org/wiki?curid=741120", "title": "Ashley Judd", "text": "\u00c8 ben conosciuta per i ruoli da protagonista in alcuni thriller come \"Il collezionista\" (1997), \"Colpevole d'innocenza\" (1999) e \"High Crimes - Crimini di stato\" (2002).\nBiografia.\nInfanzia.\nAshley Judd nasce a Granada Hills, in California da Michael Ciminella Jr., un analista di marketing italo-statunitense (di origine siciliana) dell'industria delle corse dei cavalli, e Naomi Judd, una conosciuta cantante country; ha una sorellastra, Wynonna Judd, anche lei cantante country. Quando nacque, sua madre lavorava come infermiera, e non sarebbe divenuta una cantante insieme alla figlia sino ai primi anni ottanta. I genitori divorziarono quando la bambina aveva quattro anni, e due anni dopo, sua madre la fece tornare in Kentucky, suo luogo di nascita, dove Ashley crebbe in povert\u00e0: spesso mancava l'acqua corrente, l'elettricit\u00e0 o il telefono.\nAshley crebbe con l'insegnamento religioso della madre, e trascorse dodici anni a scuola prima del college. Durante le vacanze estive ebbe una breve esperienza come modella nel mondo delle sfilate in Giappone, ma non continu\u00f2. A scuola era eccellente in francese, mentre non andava bene in antropologia, storia dell'arte e teatro. Stette in Francia per sei mesi per approfondire la lingua; questa esperienza fu trasportata nel suo ruolo nella serie televisiva \"Sisters\".\nEra nell'UK Honors Program e venne eletta al rango di Phi Beta Kappa, ma non si laure\u00f2 con la sua classe, lasciando cos\u00ec presto l'universit\u00e0 e andando in cerca di una carriera da attrice ad Hollywood, dove studi\u00f2 con un noto insegnante di recitazione, Robert Carnegie, alla Playhouse West. Durante questo periodo, Judd lavorava come cameriera al ristorante \"The Ivy\" e viveva in una casa compratale dalla sorella a Malib\u00f9, in California, la quale fin\u00ec bruciata durante l'incendio di Malib\u00f9.\nCarriera.\nAshley Judd inizi\u00f2 a recitare in televisione, e apparve nel ruolo del guardiamarina Robin Lefler, un ufficiale della Flotta Stellare, in due episodi datati 1991 della serie TV \"\". Dal 1991 al 1994 recit\u00f2 nel ruolo di Reed, la figlia di Alex (Swoosie Kurtz), nella serie TV della NBC \"Sisters\". Il suo debutto cinematografico avvenne nel 1992, con \"Poliziotto in blue jeans\", mentre il primo ruolo da protagonista le fu assegnato nel 1993 con \"Ruby in paradiso\". Ebbe anche un piccolo ruolo in \"Assassini nati\" di Oliver Stone, del 1994, ma le scene in cui era presente vennero completamente tagliate al montaggio. Guadagn\u00f2 critiche positive per il suo ruolo in \"Smoke\" del 1995 e \"Heat - La sfida\" di Michael Mann. Interpret\u00f2 inoltre il ruolo di Callie nell'oscuro racconto di Philip Ridley, \"The passion of darkly noon\". Nel 1996 interpreta Marilyn Monroe nel film tv \"Norma Jean &amp; Marilyn\" dove appare completamente nuda.\nDalla fine degli anni novanta, Judd ha mostrato di avere successo come attrice protagonista, dopo i successi ottenuti con diversi thriller tra cui \"Il collezionista\" del 1997 e \"Colpevole d'innocenza\" del 1999. Altre sue pellicole come \"Qualcuno come te\" e \"High Crimes\", ricevettero critiche non entusiaste e scarsi incassi al botteghino nonostante abbia ricevuto i complimenti per la sua performance nella biografia di Cole Porter nel film \"De-Lovely\" ricevendo una \"nomination\" al Golden Globe per la migliore attrice in un film commedia o musicale, e il suo collega sul set, Kevin Kline come miglior attore. Al momento \u00e8 il volto di \"American Beauty\", una compagnia di bellezza di Est\u00e9e Lauder e del gioielliere H. Stern.\nVita privata.\nDurante gli anni novanta, Judd ha frequentato il giocatore di baseball Brady Anderson, i cantanti Lyle Lovett e Michael Bolton, e gli attori Matthew McConaughey e Robert De Niro. Nel dicembre 1999 si \u00e8 fidanzata con il pilota scozzese di CART, e successivamente leader del campionato della Indy Racing League, Dario Franchitti. I due si sono sposati allo Skibo Castle, vicino a Dornoch, in Scozia, il 12 dicembre 2001. La coppia divorzia nel 2013 e non ha avuto figli.\nJudd ha a che fare anche con la pallacanestro; spesso siede durante le partite della Universit\u00e0 del Kentucky al fianco di Donna Smith (moglie dell'allenatore inglese Tubby Smith) o nel settore per gli studenti. Nel 2005 scrisse per un giornale locale del Kentucky un articolo riguardante i campionati della NCAA. Su richiesta di suo cugino, pos\u00f2 per un poster indossando solamente una maglietta da hockey: il poster venne venduto per trovare nuovi fondi per la squadra universitaria di hockey su ghiaccio. Pratica anche yoga, le piace cucinare ed \u00e8 dedita al giardinaggio.\nL'attrice \u00e8 attiva in cause politiche e umanitarie. Venne nominata ambasciatrice globale per la YouthAIDS, un'organizzazione internazionale che promuove la prevenzione ed il trattamento dell'AIDS, e tiene eventi pro-bono in tutto il mondo. Il 29 ottobre 2006 Judd \u00e8 apparsa ad un evento del Partito Democratico americano in Tennessee a favore del candidato Harold Ford Jr., intitolato \"Women for Ford\".\nQuando risiede a Manhattan, presta servizio presso una chiesa carismatica dei Missionari Battisti. Lei e suo marito trascorrevano il loro tempo dividendosi tra la casa in Scozia e la loro fattoria nel Tennessee. Nel febbraio 2006, Judd \u00e8 entrata nella clinica privata Shades of Hope di Buffalo, in Texas, apparentemente per problemi di salute e vi \u00e8 rimasta per 47 giorni. Si \u00e8 scoperto dopo che si trovava l\u00ec per curare la sua tendenza familiare ai disturbi alimentari, che le hanno causato depressione.\nNell'ottobre 2017, insieme alla collega Rose McGowan, \u00e8 stata tra le prime a denunciare pubblicamente le molestie sessuali subite anni prima dal produttore Harvey Weinstein: il gesto ha portato altre e famose colleghe a uscire allo scoperto, contribuendo a svelare uno scandalo che ha destato grande scalpore nell'ambiente \"hollywoodiano\". Durante il \"Women in the World summit\" di New York nell'aprile 2019, Judd ha dichiarato: \"\u00abSono stata stuprata tre volte. In una delle tre occasioni sono rimasta incinta. Per questo sono molto grata per aver avuto la possibilit\u00e0 di abortire in modo sicuro e legale. Perch\u00e9 il mio stupratore avrebbe avuto il diritto ad essere padre di quel bambino sia in Kentucky, dove lui vive, sia in Tennessee, dove vivo io. E cos\u00ec avrei dovuto avere come co-genitore del bambino la persona che mi aveva violentata.\u00bb\"\nNel 2021 \u00e8 stata costretta all'immobilit\u00e0 per sei mesi, in seguito a una rovinosa caduta occorsale mentre si trovava in Congo.\nDoppiatrici italiane.\nNelle versioni in italiano dei suoi film, Ashley Judd \u00e8 stata doppiata da:"}
{"id": "741123", "revid": "125512552", "url": "https://it.wikipedia.org/wiki?curid=741123", "title": "Napoli Barrese", "text": "L'Associazione Sportiva Dilettantistica Napoli Barrese, meglio nota come Barrese, \u00e8 stata una squadra italiana di calcio a 5 rappresentante il quartiere Barra di Napoli.\nStoria.\nFondata nel 2002 con il nome di \"Mini Soccer Barra\" e iscritta al campionato di serie D, vince al primo tentativo il proprio girone, raccogliendo 58 punti in 22 partite. La stagione successiva la societ\u00e0 rileva il titolo della Napoli Futsal e partecipa alla serie C1 con la nuova denominazione di \"A.S. Barrese Calcio a 5\", stravincendo il campionato con 77 punti in 28 partite, con il campo di casa imbattuto grazie alle 14 affermazioni in altrettante partite disputate.\nNella stagione 2004-05 la Barrese conquista subito i play-off in serie B da matricola, ma il suo cammino si ferma davanti alla Divino Amore, dopo che durante l'anno ha cambiato la conduzione tecnica da Alberto Bouch\u00e8 a Rosario Volpe. La successiva stagione la squadra campana invece domina il proprio girone di Serie B accedendo per la prima volta nella sua storia alla Serie A2, lasciando l'Ischia a ben 11 punti di distacco.\nNella stagione 2006-07 la societ\u00e0 cambia denominazione in \"Napoli Barrese\" e conquista la Coppa Italia di Serie A2, battendo nella finale di Montebelluna i padroni di casa della Marca Trevigiana per 5-3 al termine dei tempi supplementari. \nIl successivo campionato \u00e8 quello della maggiore soddisfazione nella storia del club: al termine della stagione regolare arriva la promozione alla massima serie, ottenuta vincendo il girone B della Serie A2. Nei successivi play-off scudetto la squadra campana, dopo una brillante gara casalinga vinta per 2-0, viene sconfitta seccamente per 7-2 dal Terni.\nNon avendo presentato la documentazione completa e necessaria ai fini della richiesta d'iscrizione, il 31 luglio 2010 la societ\u00e0 viene esclusa dal campionato di Serie A. Fallito il progetto di fusione con il Napoli, la societ\u00e0 unisce le forze con il Marigliano Marcianise partecipante al campionato di Serie A2. Dopo un anno di transizione, dalla stagione 2011-12 la societ\u00e0 assume la denominazione Napoli Ma.Ma. Futsal per meglio rappresentare le tre componenti del club. Nell'estate del 2012 si assiste a un'ulteriore fusione, questa volta con lo Scafati Santa-Maria: il logo societario della neonata Napoli Futsal Santa Maria Scafati ripropone quasi pedissequamente il logo della storica \"Barrese\". 2018-2019 nasce la nuova Real Barrese che vince il campionato di serie D tramite i playoff che da seguito nel successivo anno Serie C2\n2019-2020 dove arriva terza prima della pandemia di Coronavirus.\n2020-2021 Tramite una fusione tra Massa Vesuvio e Real Barrese, la societ\u00e0 prende il nome della vecchia Napoli Barrese e partecipa al campionato di calcio a 5 serie C1"}
{"id": "741126", "revid": "14806", "url": "https://it.wikipedia.org/wiki?curid=741126", "title": "Mini Soccer Barra", "text": ""}
{"id": "741127", "revid": "1318658", "url": "https://it.wikipedia.org/wiki?curid=741127", "title": "Arnaldo Catinari", "text": ""}
{"id": "741129", "revid": "14806", "url": "https://it.wikipedia.org/wiki?curid=741129", "title": "A.S. Barrese Calcio a 5", "text": ""}
{"id": "741130", "revid": "116513470", "url": "https://it.wikipedia.org/wiki?curid=741130", "title": "George Bovell", "text": "Ai Giochi della XXVIII Olimpiade del 2004, all'Olympic Aquatic Centre di Atene, ha vinto la medaglia di bronzo nei 200\u00a0m misti, dietro alla coppia statunitense formata da Michael Phelps, che in quella gara fece il record olimpico della disciplina, e Ryan Lochte, ma escludendo dal podio un futuro primatista del mondo, l'ungherese L\u00e1szl\u00f3 Cseh.\nTale medaglia \u00e8 stata la dodicesima di Trinidad e Tobago ai Giochi, per lo Stato caraibico la prima nel nuoto in una competizione internazionale e l'unica della rassegna olimpica in tutte le discipline presenti a tali Giochi.\nBovell ha anche fatto da portabandiera di Trinidad e Tobago alla cerimonia d'apertura dei ventesimi Giochi del Centroamerica e dei Caraibi a Cartagena (Colombia)."}
{"id": "741135", "revid": "547992", "url": "https://it.wikipedia.org/wiki?curid=741135", "title": "Gerardo D'Ambrosio", "text": "Biografia.\nDiplomato al liceo classico e laureato a pieni voti in Giurisprudenza a Napoli nel 1952 con tesi in diritto amministrativo. Nel 1953 diventa procuratore legale, entra in Magistratura nel 1957. Dopo una breve permanenza alla Procura della Repubblica presso il Tribunale di Nola, viene destinato al Tribunale di Voghera. In seguito viene trasferito al Tribunale di Milano, dapprima come Pretore Civile (per cinque anni), poi come giudice istruttore penale.\nDa rilevare che con quest'ultimo incarico ha, tra l'altro, condotto l'istruttoria relativa alla strage di piazza Fontana, indagando sugli ambienti neofascisti (Ordine Nuovo): per questo, e per la sua appartenenza a Magistratura democratica, fu etichettato come \u00abcomunista\u00bb. \nSuccessivamente fu bollato come \u00abfascista\u00bb per aver scagionato Pino Rauti dall'accusa di strage e per aver stabilito che l'anarchico Giuseppe Pinelli mor\u00ec a causa di un malore \u201cattivo\u201d, archiviando le indagini. D'Ambrosio, il cui intervento nell'istruttoria era stato chiesto a gran voce da chi temeva che la verit\u00e0 fosse inquinata, scrisse: \u00abL'istruttoria lascia tranquillamente ritenere che il commissario Calabresi non era nel suo ufficio al momento della morte di Pinelli\u00bb. \nTutti gli imputati, agenti e funzionari di polizia, furono prosciolti con formula piena \u00abperch\u00e9 il fatto non sussiste\u00bb.\nNel 1981 \u00e8 assegnato alla Procura generale di Milano con funzione di sostituto procuratore generale, per otto anni. In questo periodo ha sostenuto l'accusa nei primi processi per terrorismo e nel processo conseguente allo scandalo dei petroli. Ha condotto inoltre le istruttorie relative agli illeciti del Banco Ambrosiano, che vedeva tra gli altri imputati Roberto Calvi. Nel 1989 \u00e8 stato nominato procuratore aggiunto di Milano ed ha diretto dapprima il Dipartimento criminalit\u00e0 organizzata e, dal 1991, quello dei reati contro la pubblica amministrazione.\nNel 1991 \u00e8 stato sottoposto con successo ad un trapianto di cuore. Dal 1992 \u00e8 tra i protagonisti (insieme a Francesco Saverio Borrelli, Antonio Di Pietro, Piercamillo Davigo e Gherardo Colombo) del \"Pool\" che si occupa dell'inchiesta Mani pulite: sono gli anni di Tangentopoli, che gli d\u00e0 grande notoriet\u00e0. Nel 1999 \u00e8 stato nominato procuratore capo della Procura della Repubblica di Milano, contribuendo alla riorganizzazione degli Uffici, necessitata dalla introduzione del giudice unico. Nel 2002 \u00e8 stato collocato a riposo per limiti di et\u00e0.\nDal 2003 collabora col quotidiano \"l'Unit\u00e0\"; cominci\u00f2 poi a scrivere anche per il settimanale \"Oggi\".\nNel 2005, inoltre, pubblica presso la Casa editrice RCS il saggio \"La giustizia ingiusta\".\nAttivit\u00e0 politica.\nIn occasione delle elezioni politiche del 2006 accetta la candidatura, proposta dai Democratici di Sinistra, per un seggio al Senato, risultando eletto nella Regione Lombardia. \u00c8 stato componente della II Commissione permanente (\u00abGiustizia\u00bb) del Senato.\nTra gli altri interventi in Senato, vanno menzionati quelli contro un provvedimento (poi approvato nell'estate 2006) d'indulto che prevedeva sconti di pena di tre anni. D'Ambrosio sosteneva che la quantificazione della riduzione di pena era eccessiva, in quanto sarebbero stati scarcerati molti pi\u00f9 detenuti (secondo la stima di D'Ambrosio, circa 24.000) del previsto (la stima era di 10.000 scarcerazioni).\nAlle elezioni del 2008 \u00e8 stato confermato senatore del PD, restando in parlamento fino al febbraio 2013.\nIl 21 maggio 2012 il consiglio comunale di Santa Maria a Vico, sua citt\u00e0 natale, gli ha negato \u2013 con decisione presa a maggioranza\u00a0\u2013 la cittadinanza onoraria. \n\u00c8 deceduto il 30 marzo 2014 all'et\u00e0 di 83 anni.\nCritic\u00f2 anche il collega giudice istruttore Guido Salvini per la riapertura dell\u2019inchiesta sulla strage di Piazza Fontana, definendola, tra l\u2019altro, \u201cinutile\u201d, cos\u00ec attirandosi l\u2019ira dei familiari delle vittime."}
{"id": "741137", "revid": "486946", "url": "https://it.wikipedia.org/wiki?curid=741137", "title": "Obice M-30", "text": ""}
{"id": "741138", "revid": "22475", "url": "https://it.wikipedia.org/wiki?curid=741138", "title": "Obriachi", "text": "Gli Obriachi o Ubriachi erano una famiglia di Firenze. In seguito all'esilio si disperse in Italia e a Venezia, dove fu nota soprattutto come \"Embriachi\", fond\u00f2 una bottega di intagliatori d'avorio che divenne celebre in tutta Europa.\nStoria familiare.\nLa prima menzione risale al 1173, ed erano un'importante famiglia ghibellina di Oltrarno. Essi ottennero una rapida fortuna con l'attivit\u00e0 di banchieri, soprattutto trafficando con la Sicilia, per un periodo del XIII secolo ebbero un quasi monopolio del mercato dell'isola grazie ai loro appoggi anti-angioini in seguito ai Vespri siciliani del 1282.\nDante li cit\u00f2 nell'Inferno tra gli usurai (XVII, 61-63), accanto ad altre blasonate famiglie fiorentine e padovane. Essi sono indicati da un anonimo dannato che porta al collo una borsa con lo stemma di famiglia, un'oca bianca in campo rosso. Tra i banchieri fiorentini essi non erano certo i peggiori strozzini per meritarsi la menzione (anche se per Dante qualsiasi banchiere era \"usuraio\" secondo il concetto medievale, cio\u00e8 cavava denaro dal denaro, violando la legge naturale del denaro che nasce dal lavoro materiale e intellettuale) ma forse il poeta, dopo i rapaci Gianfigliazzi, aveva bisogno di un'altra famiglia con uno stemma \"animalesco\" per sottolineare l'atmosfera grottesca del girone infernale degli usurai.\nDopo la battaglia di Benevento, che vide la definitiva sconfitta dei ghibellini fiorentini, emigrarono a Bologna e in Veneto. Tra gli usurai ricordati ci sono un Locco Obriachi, che operava in Sicilia e un certo Ciapo che a Bologna prestava soldi agli studenti.\nLa Bottega degli Embriachi.\nA Venezia in particolare, forti di una tradizione artigiana di massimo pregio acquisita da alcuni membri della famiglia, a partire dalla fine del XIV secolo crearono la famosa \"Bottega degli Embriachi\" (vennero infatti ribattezzati cos\u00ec secondo il dialetto locale). \nIl loro fu uno dei pi\u00f9 importanti laboratori di lavorazione dell'avorio, che raggiunse vertici ineguagliati, sia per la quantit\u00e0 che per la qualit\u00e0 della produzione a livello europeo.\nLa bottega era specializzata in opere eseguite su pannelli d'avorio, soprattutto di piccole dimensioni. Tuttavia non mancarono occasionalmente di eseguire anche pezzi di dimensioni pi\u00f9 importanti per alcuni ricchi committenti. \nAl Louvre \u00e8 esposta una grande pala d'altare offerta all'abbazia di Poissy dal duca di Berry Giovanni. \n&lt;br&gt;Baldassarre degli Embriachi fu autore del grande trittico donato da Gian Galeazzo Visconti al primo altare della Certosa di Pavia (oggi esposto nella sagrestia vecchia) composto da 62 formelle nei pannelli e 54 statuine in avorio intagliato con storie della vita di Ges\u00f9, storie della vita di Maria Vergine e di Cristo, storie della vita dei Re Magi.\nLa famiglia si estinse nel 1436."}
{"id": "741142", "revid": "36426", "url": "https://it.wikipedia.org/wiki?curid=741142", "title": "Embriachi", "text": ""}
{"id": "741143", "revid": "339392", "url": "https://it.wikipedia.org/wiki?curid=741143", "title": "Donez", "text": ""}
{"id": "741144", "revid": "599013", "url": "https://it.wikipedia.org/wiki?curid=741144", "title": "Strada statale 48 delle Dolomiti", "text": "La strada statale 48 delle Dolomiti (SS 48) (in tedesco \"Gro\u00dfe Dolomitenstra\u00dfe\"), strada regionale 48 delle Dolomiti (SR 48) in Veneto e in Trentino \u00e8 una strada statale e regionale italiana. \u00c8 una strada di montagna che percorre l'area dolomitica dall'Alto Adige, attraverso il Trentino fino al Cadore (provincia di Belluno) attraversando scenari montani molto suggestivi.\nStoria.\nLa parte fra Vigo di Fassa e Cortina d'Ampezzo \u00e8 una strada turistica storica che corrisponde alla cosiddetta Grande strada delle Dolomiti (in tedesco \"Gro\u00dfe Dolomitenstra\u00dfe\") progettata da membri sudtirolesi del Deutscher und \u00d6sterreichischer Alpenverein (Theodor Christomannos e Albert Wachtler) alla fine dell'Ottocento e completata nel 1909.\nNel 1992 \u00e8 stata costruita una strada di fondovalle denominata strada provinciale 232 della Valle di Fiemme con la funzione di variante a scorrimento veloce, in parte in viadotto e in parte in galleria, tra il comune di Castello-Molina di Fiemme e il bivio per il passo Rolle, poco prima di Predazzo.\nCompetenza del tracciato.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione in Trentino-Alto Adige \u00e8 passata dall'ANAS alla Provincia autonoma di Bolzano ed alla Provincia autonoma di Trento, che hanno lasciato la classificazione e la sigla di statale (SS) alla strada in quanto la strada rimane di propriet\u00e0 dello Stato.\nIn seguito invece al decreto legislativo n. 112 del 1998, dal 2001, la propriet\u00e0 del tratto veneto \u00e8 passata dall'ANAS alla Regione Veneto, che ha devoluto la gestione alla Veneto Strade S.p.A..\nPercorso.\nDa Ora al passo Pordoi.\nInizia a Ora, in provincia di Bolzano, staccandosi dalla strada statale 12 dell'Abetone e del Brennero. Da Ora inizia la salita per passo di San Lugano, e intanto la strada punta verso sud, supera quattro tornanti ed entra nel centro abitato di Montagna. Superata Montagna, la strada punta verso est ed entra in comune di Trodena nel parco naturale, nelle frazioni di Fontanefredde e San Lugano, dove sale sull'omonimo passo.\nLa strada scende dal passo di San Lugano ed entra in provincia di Trento, nella val di Fiemme, dove entra nel centri abitati di Carano, Castello-Molina di Fiemme, Cavalese, Tesero, Panchi\u00e0 e Ziano di Fiemme. Superata Ziano di Fiemme, la strada percorre parallela il torrente Avisio, punta verso nord e raggiunge Predazzo, dove incrocia la strada statale 50 del Grappa e del Passo Rolle e attraversa la frazione di Mezzavalle.\nSuperata Mezzavalle entra in val di Fassa, nella frazione di Forno del comune di Moena, il cui capoluogo viene superato grazie a una nuova variante. Superata Moena entra in comune di Soraga di Fassa, costeggiando l'omonimo lago, poi nel comune di San Giovanni di Fassa, dove incrocia, nella frazione di Vigo di Fassa, la strada statale 241 di Val d'Ega e Passo di Costalunga.\nSuperata Vigo di Fassa entra nella frazione di Pozza di Fassa, e oltre al medesimo centro abitato la strada attraversa la frazione di Pera di Fassa. Successivamente la strada punta verso est appena entrata in comune di Mazzin, dove attraversa il capoluogo, la frazione di Campestrin e Fontanazzo. Superato tale comune, la strada raggiunge il comune di Campitello di Fassa, poi il comune di Canazei, dove interseca la strada statale 641 del Passo Fedaia.\nDa Canazei inizia la salita, durante la quale si stacca la Strada statale 242 di Val Gardena e Passo Sella, per il passo Pordoi (2239 m s.l.m.), che si raggiunge con un alto numero di tornanti. Al passo Pordoi, la strada entra in Veneto, in provincia di Belluno.\nDal Passo Pordoi a Cima Gogna.\nPer scendere dal Passo Pordoi, la strada compie 33 tornanti ed entra in Agordino, Ad Arabba (dove incrocia la strada statale 244 della Val Badia), nel comune di Livinallongo del Col di Lana, la strada punta verso est. Superata Arabba, entra in altre localit\u00e0 del comune e successivamente attraversa ll capoluogo, dove incrocia la strada statale 563 di Salesei. Attraversato il capoluogo attraversa le frazioni di Andraz e di Cernadoi, dove incrocia la strada statale 203 Agordina.\nDa Cernadoi la strada punta verso nord e inizia la salita per il passo di Falzarego, che si raggiunge con 13 tornanti. Scesi dal passo la strada entra nell'Ampezzano, nella frazione di Pocol, in comune di Cortina d'Ampezzo, dove incrocia la strada statale 638 del Passo di Giau. Giunti a Cortina d'Ampezzo, viene incrociata la strada statale 51 di Alemagna e la SS 48 prosegue verso est e inizia a salire per il passo Tre Croci. Scesa dal passo Tre Croci, la strada entra in Cadore, nella val d'Ansiei e incrocia la diramazione SS 48 bis (oggi SP 49) per Misurina.\nLa strada percorre parallela il torrente Ansiei ed entra in comune di Auronzo di Cadore, attraversando diverse localit\u00e0 e il capoluogo, dove interseca la strada statale 532 del Passo di Sant'Antonio. Superata Auronzo di Cadore la strada incrocia lo svincolo della strada statale 52 Carnica per il Comelico, mentre la SS 48 prosegue dritta, puntando verso sud, e termina nella frazione di Cima Gogna, innestandosi nella strada statale 52 Carnica.\nStrada statale 48 bis di Misurina.\nAnche la ex SS 48 bis di Misurina \u00e8 passata dal 2001 alla Veneto Strade, che l'ha rinumerata in SP 49 di Misurina."}
{"id": "741148", "revid": "656614", "url": "https://it.wikipedia.org/wiki?curid=741148", "title": "Satellite Tethered", "text": "Un satellite tethered \u00e8 un satellite connesso ad un altro attraverso un sottile cavo detto \"tether\".\nI primi studi sui sistemi Tethered si devono a Mario Grossi (1972), con il contributo di ulteriori sviluppi da parte di Giuseppe Colombo.\nDescrizione e peculiarit\u00e0.\nDopo studi da parte della NASA, fu istituito un progetto a breve termine per lo sviluppo di un satellite con un cavo di 100\u00a0km. I satelliti tethered sono composti da tre parti:\nPrima del posizionamento, il satellite di base contiene quello ausiliario ed il cavo, inoltre pu\u00f2 non essere un satellite vero e proprio, ma anche uno Shuttle, una Stazione spaziale o la Luna. Il cavo collega i due satelliti ed \u00e8 costituito da un complesso materiale formato da rame e kevlar. Il satellite ausiliario viene lanciato dal satellite di base verso un corpo che esercita attrazione.\nDurante la fase di elongazione, il satellite ausiliario viene rilasciato verso un corpo attrattivo, come la Terra. Successivamente le fasi di messa in stazione e la fase di ritrazione richiedono una difficolt\u00e0 molto maggiore, poich\u00e9 la dinamica \u00e8 governata da un insieme di equazioni differenziali ordinarie e parziali, non lineari. I problemi che emergono sono:\nMissione TSS-1.\nIl Tethered Satellite System 1 (TSS-1) fu sviluppato dall'Agenzia Spaziale Italiana (ASI) e fu lanciato durante la missione STS-46, sullo Space Shuttle Atlantis, dal 31 luglio all'8 agosto 1992. In questa missione furono effettuate molte scoperte sulla dinamica dei sistemi tethered, anche se il cavo che teneva il satellite vincolato allo Shuttle si srotol\u00f2 solo per 260 metri dei 20,7 km previsti, a causa di un problema tecnico causato da un bullone troppo sporgente. Tuttavia questa lunghezza fu sufficiente per studiare come rilasciare, controllare e recuperare il satellite. Questo tipo di sistemi si rivel\u00f2 pi\u00f9 facile da controllare e anche pi\u00f9 stabile di quanto non era stato previsto.\nLe tensioni e le correnti raggiunte furono troppo esigue per effettuare la maggior parte degli esperimenti, tuttavia furono effettuate molte misurazioni, tra cui le forze e le correnti indotte dal cavo e il comportamento degli elettroni che trasportano la corrente di ritorno.\nIn questa missione Shuttle partecip\u00f2 per la prima volta un astronauta italiano, Franco Malerba. Principal Investigator della missione (Theoretical and Experimental Investigation of TSS Dynamics) fu lo scienziato italiano Silvio Bergamaschi, allievo ed erede culturale di Giuseppe Colombo.\nMissione TSS-1R.\nFu il seguito della missione TSS-1 nel febbraio 1996, con il viaggio dello Shuttle (Columbia) STS-75.\nSi \u00e8 ipotizzato fosse stata una scarica elettrica a danneggiare e distruggere il cavo (prodotto dalla Lockheed Martin) che lo manteneva ancorato alla navicella Shuttle, perch\u00e9 le sollecitazioni meccaniche subite erano 10 volte minori di quelle per cui il cavo era stato progettato. La rottura avvenne vicino al rocchetto, quando la lunghezza era gi\u00e0 di 19,7 km, cio\u00e8 a 1\u00a0km dalla conclusione dello srotolamento.\nUna volta tranciato il cavo, il TSS-1R vag\u00f2 nello spazio e se ne persero le tracce.\nA questa missione Shuttle parteciparono gli astronauti italiani Maurizio Cheli e Umberto Guidoni.\nTiPS.\nIl Tether Physics and Survivability Experiment (TiPS) era l'unico satellite tethered in orbita attorno alla terra. Fu lanciato nel giugno 1996 all'interno di un progetto dello US Naval Research Laboratory e rimase in funzione per oltre 10 anni, sino al luglio 2006. Il cavo era lungo 4 chilometri e i due satelliti collegati, chiamati \"Ralph\" e \"Norton\", potevano essere osservati da terra con l'uso di un binocolo o un telescopio."}
{"id": "741149", "revid": "767487", "url": "https://it.wikipedia.org/wiki?curid=741149", "title": "Cantone di Divion", "text": "Il Cantone di Divion era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741151", "revid": "287204", "url": "https://it.wikipedia.org/wiki?curid=741151", "title": "Cantone di Douvrin", "text": "Il Cantone di Douvrin \u00e8 una divisione amministrativa dell'Arrondissement di B\u00e9thune.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 14 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "741154", "revid": "767487", "url": "https://it.wikipedia.org/wiki?curid=741154", "title": "Cantone di Houdain", "text": "Il Cantone di Houdain erea una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Bruay-la-Buissi\u00e8re e i comuni di:"}
{"id": "741155", "revid": "767487", "url": "https://it.wikipedia.org/wiki?curid=741155", "title": "Cantone di Laventie", "text": "Il Cantone di Laventie era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741156", "revid": "287204", "url": "https://it.wikipedia.org/wiki?curid=741156", "title": "Cantone di Lillers", "text": "Il Cantone di Lillers \u00e8 una divisione amministrativa dell'Arrondissement di B\u00e9thune.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 22 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "741159", "revid": "767487", "url": "https://it.wikipedia.org/wiki?curid=741159", "title": "Cantone di N\u0153ux-les-Mines", "text": "Il Cantone di N\u0153ux-les-Mines \u00e8 una divisione amministrativa dell'Arrondissement di B\u00e9thune e dell'Arrondissement di Lens.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 13 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "741161", "revid": "984922", "url": "https://it.wikipedia.org/wiki?curid=741161", "title": "Cantone di Norrent-Fontes", "text": "Il Cantone di Norrent-Fontes era una divisione amministrativa dell'Arrondissement di B\u00e9thune.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741163", "revid": "984922", "url": "https://it.wikipedia.org/wiki?curid=741163", "title": "Cantone di Calais-Centre", "text": "Il Cantone di Calais-Centre era una divisione amministrativa dell'Arrondissement di Calais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Calais e i comuni di:"}
{"id": "741165", "revid": "1543377", "url": "https://it.wikipedia.org/wiki?curid=741165", "title": "Wash/Slog", "text": "Wash/Slog \u00e8 un EP di Foetus, qui accreditato come You've Got Foetus On Your Breath, pubblicato nel 1985 dalla Self Immolation attraverso la Some Bizzare Records.\nIl disco raggiunse il quinto posto nelle classifiche di rock indipendente del Regno Unito.\nTracce.\nLe canzoni sono versioni ri-registrate rispetto a quelle originali comparse, rispettivamente, su \"Wash It All Off\" e \"Deaf\". Entrambe appaiono anche su \"Sink\"."}
{"id": "741166", "revid": "1881833", "url": "https://it.wikipedia.org/wiki?curid=741166", "title": "Boris Abramovi\u010d Berezovskij", "text": "Biografia.\nPrimi anni.\nBerezovskij \u00e8 nato nel 1946, a Mosca, da Abram Markovi\u010d Berezovskij (1911-1979), un ingegnere civile, e da Anna Aleksandrovna Gelman (22 novembre 1923 - 3 settembre 2013), entrambi di origine ebraica. Ha studiato matematica applicata e nel 1983 riceve il dottorato. Dopo la laurea nell'universit\u00e0 di ingegneria di Mosca nel 1968, Berezovskij ha lavorato come ingegnere, dal 1969 fino al 1987. Ha condotto ricerche sulla ottimizzazione e sulla teoria del controllo tra il 1975 e il 1989. \u00c8 stato membro dell'Accademia russa delle scienze. \nCarriera politica.\nIn qualit\u00e0 di imprenditore, nel 1990, Berezovskij fa la propria ascesa, poich\u00e9 il paese si trovava in balia di una rapida privatizzazione dei beni dello Stato. Ne ha approfittato per ottenere il controllo su diverse attivit\u00e0, tra cui il principale canale televisivo del Paese, Channel One. Nel 1997, la rivista Forbes ha stimato la ricchezza di Berezovskij in 3 miliardi di dollari. Egli \u00e8 stato vice segretario del consiglio di sicurezza della Russia ed amico della figlia di Boris El'cin, primo presidente della Federazione russa. \nBerezovskij \u00e8 noto sia per essere stato uno dei primi miliardari del periodo post-sovietico e sia per essere stato accusato, dal giornalista Paul Klebnikov (assassinato a Mosca nel 2004), in un articolo sulla rivista \"Forbes\" e, successivamente, nel libro \"Godfather of the Kremlin\" (\"Il padrino del Cremlino\"), di essere un boss della mafia russa. Le prime accuse, tuttavia, gli sono state attribuite nel 1999 durante il governo Primakov.\nBerezovskij ha aiutato \"Unity\", il partito politico di Boris El'cin, che ha sostenuto Vladimir Putin nelle elezioni della Duma di Stato del 2000. A seguito delle elezioni presidenziali russe del marzo 2000, tuttavia, Berezovskij si contrappose al nuovo presidente russo Vladimir Putin, si dimise dalla Duma e rimase, per il resto della sua vita, un suo fervente oppositore. \nAlla fine del 2000, dopo che il viceprocuratore generale russo gli chiese di presentarsi per un interrogatorio, egli si trasfer\u00ec in Gran Bretagna, paese che gli concesse nel 2003 asilo politico. \nIl governo di Mosca, successivamente, lo condann\u00f2 per reati di frode e appropriazione indebita e si impossess\u00f2 del suo patrimonio televisivo e delle sue aziende presenti nel suolo russo. La Russia ha provato pi\u00f9 volte ad ottenere l'estradizione di Berezovskij dalla Gran Bretagna, ma senza successo: divenne inoltre motivo di tensione diplomatica tra i due paesi, in quanto Mosca lo considerava il principale finanziatore delle opposizioni politiche a Putin in esilio in Gran Bretagna.\nDecesso.\nA Londra \"era fuggito anche l'ex agente segreto Aleksandr Litvinenko che aveva clamorosamente denunciato come i suoi capi gli avessero ordinato di assassinare proprio quel Boris Berezovskij che ora lo proteggeva. (...) La vecchia volpe stava attentissimo, ma a un certo punto decise di fare causa al suo ex protetto Roman Abramovi\u010d, sostenendo che gli doveva un mucchio di quattrini. Anzich\u00e9 mantenere un \u00abbasso profilo\u00bb, fin\u00ec su tutte le prime pagine e, forse, questo lo rese nuovamente un bersaglio\".\nIl processo per danni contro il suo ex-socio d'affari Abramovi\u010d, perso l'anno prima, \"gli era costato 100 milioni di sterline. La sua nuova compagna, madre dei due pi\u00f9 piccoli dei suoi figli, sempre al suo fianco durante le udienze, lo ha lasciato all'indomani del verdetto, ottenendo dal tribunale il congelamento di altri 200 milioni per ricevere a sua volta l'assegno di mantenimento. Cos\u00ec Berezovskij, messe all'asta tutte le sue propriet\u00e0, visse nella magione di Ascot, cortesia dell'ex-consorte\" Galina.\nQui, nei pressi di Londra, il 23 marzo 2013, \u00e8 stato trovato morto all'et\u00e0 di 67 anni. Il suo medico legale ha dichiarato che sul corpo non erano presenti segni causati da una lotta e che, quindi, si presume che si sia suicidato: il \"coroner\" ha comunque emesso un \"open verdict\". Venne sepolto nel cimitero di Brookwood."}
{"id": "741171", "revid": "135224", "url": "https://it.wikipedia.org/wiki?curid=741171", "title": "Scrovegni", "text": "Gli Scrovegni furono una nobile famiglia di Padova.\nStoria.\nSecondo la tradizione, avrebbero avuto umili origini e raggiunsero posizioni di rilievo solo in epoca tarda, grazie alle attivit\u00e0 di prestito portate avanti dal noto Rinaldo degli Scrovegni: capostipite sarebbe stato un Rinaldo Pota di Scrova, musicante e poi usuraio, oppure un maniscalco di Brugine.\nQuesta tesi \u00e8 oggi ritenuta priva di fondamento, poich\u00e9 ricerche pi\u00f9 recenti hanno dimostrato come gli Scrovegni occupassero posizioni di rilievo sociale e politico gi\u00e0 nei secoli precedenti. Sono stati infatti identificati con i Saurelli, antica casata documentata dal XII secolo, con possedimenti nella zona a est di Padova e fino a Chioggia, in territorio veneziano. Tra le terre di loro propriet\u00e0, spicca quella denominata \"peta de Scrufa\", che diede ai Saurelli il soprannome, divenuto vero e proprio cognome nella prima met\u00e0 del Duecento, e lo stemma parlante recante una scrofa.\nAl 1146 risale la prima attestazione di una loro abitazione, localizzata lungo la strada Maggiore, vicino al Duomo. L'edificio pervenne loro dopo che essi avevano arbitrato una vertenza tra i canonici della cattedrale e alcuni abitanti di Monselice; sin da questo episodio si notano i buoni rapporti che la famiglia sempre intrattenne con il clero.\nUlteriore conferma di un prestigio sociale consolidato gi\u00e0 da tempo, \u00e8 attestato che Bellotto, figlio di Ugolino Saurelli, era prestatore di due vescovi padovani nel 1228-30 e che nel 1235 fu uno dei garanti di un trattato di pace tra Padova e Venezia.\nRinaldo di Ugolino, dopo aver sposato Capellina Malcapelli di Vicenza (il che gli permise di creare solidi legami anche al di fuori di Padova), si dedic\u00f2 al consolidamento del proprio patrimonio, acquisendo propriet\u00e0 e feudi. Passer\u00e0 alla storia a causa della sua spregiudicata attivit\u00e0 di usuraio che avrebbe rovinato numerosi acquirenti di tutte le classi sociali; mor\u00ec nel 1288-90 e, a detta di Pietro Selvatico, alla sua morte la sua casa venne presa d'assalto dalla folla inferocita. Dante assurge Rinaldo ad emblema della classe degli usurai, collocandolo nel settimo cerchio dell\"'Inferno\" (canto XVII).\nManfredo e Enrico, figli di Rinaldo, e Pietro di Bellotto, suo nipote, furono eredi delle attivit\u00e0 finanziarie del padre sin dal 1290. In quest'ambito furono coinvolte anche le figlie di Rinaldo, andate in sposa a esponenti di importanti casate della nobilt\u00e0 locale: Alessandrina, Adeleta, Alice, Leonora e Beatrice si unirono rispettivamente a Frassalasta Capodivacca, Albertino Papafava da Carrara, Forzat\u00e8 Forzat\u00e8, Giacomo Patario e Vitaliano Dente-Lemizzi. Gli Scrovegni attuarono infatti strategie matrimoniali mirate a consolidarne sia la posizione sociale, sia la solidit\u00e0 economica. \nLa figlia di Manfredo, Bartolomea spos\u00f2 Marsilio da Carrara, secondo principe di Padova. Mor\u00ec giovane nel 1333 e venne sepolta nell'arca parietale posta alle spalle dell'altare nella Cappella di San Giacomo presso la Basilica del Santo. \nEnrico di Rinaldo (\u2020 1336) fu senza dubbio il membro pi\u00f9 illustre della casata. Si dedic\u00f2 infatti a potenziare l'attivit\u00e0 monetaria avviata dal padre, utilizzandola come strumento per l'ascesa politica. L'erezione della nota Cappella degli Scrovegni, nella zona dell'Arena, gli permise di rafforzare l'amicizia con la Chiesa, e consolid\u00f2 i legami con la nobilt\u00e0 sposando la sorella di Ubertino da Carrara e, in seconde nozze, la figlia di Francesco d'Este. Enrico fu inizialmente fautore dell'ascesa della signoria carrarese a Padova (tanto che spos\u00f2 la sorella di Ubertino da Carrara); successivamente, non condividendo le scelte di Giacomo I da Carrara nei confronti di Cangrande della Scala, decise di lasciare la citt\u00e0 per stabilirsi con la famiglia a Venezia. Torn\u00f2 a Padova solo per un breve periodo, nel 1328, quando lo Scaligero la occup\u00f2; ma l'ascesa di Marsilio da Carrara lo riport\u00f2 in laguna, dove avvi\u00f2 una nuova organizzazione di prestito.\nI figli Bartolomeo e Ugolino, invece, tornarono a Padova verso la met\u00e0 del Trecento, partecipando alla vita politica sotto Francesco il Vecchio da Carrara. \nUgolino, in particolare, fu podest\u00e0 di Belluno (1361-62 e 1369-71) e Capitano del Popolo di Firenze (1374-75 e 1376-90). Si ribell\u00f2 a Francesco Novello da Carrara, successore di Francesco il Vecchio, e dovette riparare con i figli nel castello di Padova.\nGiacomo e Enrico di Ugolino si distinsero come uomini d'arme: al servizio di Francesco il Vecchio, nel 1373 erano alla guardia delle Brentelle ed essendosi distinti nel corso della battaglia di Piove di Sacco, vennero creati cavalieri; nel 1379 furono al seguito del Carrarese mentre questi occup\u00f2 Chioggia e parteciparono alle operazioni militari contro Treviso.\nIncerte le sorti della famiglia: l'ultima attestazione a Padova risale al 1444, ma si ha notizia di un loro trasferimento in Francia, dove fiorivano ancora nella met\u00e0 del Cinquecento.\nStemma.\nL'arma della famiglia \u00e8 un tipico \"stemma parlante\" poich\u00e9 reca una \"scrofa pregna rampante d'azzurro in campo bianco\". Essa ci \u00e8 descritta direttamente da Dante, che la effigia sulla borsa di Rinaldo rendendolo cos\u00ec riconoscibile."}
{"id": "741174", "revid": "984922", "url": "https://it.wikipedia.org/wiki?curid=741174", "title": "Cantone di Calais-Est", "text": "Il Cantone di Calais-Est era una divisione amministrativa dell'Arrondissement di Calais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Calais e il comune di Marck."}
{"id": "741177", "revid": "984922", "url": "https://it.wikipedia.org/wiki?curid=741177", "title": "Cantone di Calais-Nord-Ovest", "text": "Il Cantone di Calais-Nord-Ovest era una divisione amministrativa dell'Arrondissement di Calais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Calais e i comuni di:"}
{"id": "741179", "revid": "767487", "url": "https://it.wikipedia.org/wiki?curid=741179", "title": "Finely Honed Machine", "text": "Finely Honed Machine \u00e8 un singolo in vinile di Foetus (che in questo caso porta il nome di Foetus \u00dcber Frisco), pubblicato dalla Self Immolation/Some Bizzare nel 1985 in edizione limitata, in quanto ne vennero stampate soltanto 3.000 copie.\nTracce.\n\"Sick Minutes\" appare anche su \"Sink\"."}
{"id": "741181", "revid": "984922", "url": "https://it.wikipedia.org/wiki?curid=741181", "title": "Cantone di Calais-Sud-Est", "text": "Il Cantone di Calais-Sud-Est era una divisione amministrativa dell'Arrondissement di Calais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Calais."}
{"id": "741182", "revid": "767487", "url": "https://it.wikipedia.org/wiki?curid=741182", "title": "Cantone di Gu\u00eenes", "text": "Il Cantone di Gu\u00eenes era una divisione amministrativa dell'Arrondissement di Calais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "741183", "revid": "1543377", "url": "https://it.wikipedia.org/wiki?curid=741183", "title": "Alexandre Despatie", "text": "\u00c8 stato campione del mondo nel trampolino da 1 metro e 3 metri, e primo ad aver vinto un titolo mondiale in 3 diverse categorie (trampolino sia da 1 che da 3 metri e piattaforma da 10 metri).\nBiografia.\nCominci\u00f2 a praticare tuffi a 5 anni e a soli 13, vincendo nel 1998 i Giochi del Commonwealth a Kuala Lumpur, entr\u00f2 nel Guinness dei primati. Cosa ancora pi\u00f9 importante fu che come voto prese un 10. Dopo un quarto posto olimpico a Sydney 2000 ed un argento a mondiali di Fukuoka del 2001 nella piattaforma da 10 metri, a loro volta seguiti da un oro a Manchester nei Giochi del Commonwealth 2002 nel trampolino da 3 metri, nel 2003 a Barcellona s'aggiudic\u00f2 l'oro nella piattaforma da 10 metri.\nAlle Olimpiadi di Atene del 2004 ha vinto la medaglia d'argento nella dal trampolino 3 metri.\nAi Campionati mondiali di nuoto 2005, svoltisi proprio a Montr\u00e9al, ha ottenuto due ori, nel trampolino da 1 e da 3 metri; l'anno dopo a Melbourne ha difeso il titolo del Commonwealth nel trampolino da 1 e da 3 metri, oltre a vincere il concorso sincronizzato da 3 metri insieme ad Arturo Miranda. Nella piattaforma da 10 metri ha vinto il bronzo.\nSempre con Miranda nel 2007 si \u00e8 aggiudicato l'argento ai mondiali e poi lo stesso metallo da solo nel trampolino da 3 metri.\nNel 2008 alle Olimpiadi di Pechino ha vinto l'argento nella prova dal trampolino 3 metri confermando il risultato di Atene 2004. Nella finale, disputata al Centro Acquatico Nazionale, ha totalizzato con 536,65 chiudendo alle spalle del cinese Chong He (572,90).\nAi mondiali di Roma del 2009 ha vinto due bronzi nel trampolino da tre metri, nella gara del sincro, in coppia con Reuben Ross, e nel concorso individuale.\nNel 2018 \u00e8 stato inserito nel Canada's Sports Hall of Fame."}
{"id": "741190", "revid": "1305772", "url": "https://it.wikipedia.org/wiki?curid=741190", "title": "The Foetus of Excellence", "text": "The Foetus of Excellence \u00e8 un box, da non confondere con box set, di Foetus. Venne pubblicato nel 1985 in un'edizione speciale di 836 pezzi (esattamente quanti ne bastavano per recuperare le spese di produzione) dalla Self Immolation/Some Bizzare.\n\"The Foetus of Excellence\" \u00e8 stata di fatto una scatola pensata per raccogliere tutti i precedenti vinili di Foetus editi dalla Bizarre, con una T-shirt allegata, ma senza alcun disco. \u00c8 stata l'unica pubblicazione ad entrare nella classifica di vendite britannica, seppure in una posizione molto bassa, senza avere al suo interno musica registrata."}
{"id": "741191", "revid": "77358", "url": "https://it.wikipedia.org/wiki?curid=741191", "title": "Campionati del mondo di nuoto", "text": ""}
{"id": "741192", "revid": "119298070", "url": "https://it.wikipedia.org/wiki?curid=741192", "title": "BMC Ado 16", "text": "Ado 16 \u00e8 la sigla progettuale di una autovettura di classe media prodotta dalla BMC (British Motor Corporation Ltd) tra il 1962 ed il 1974 e venduta con vari marchi e nomi.\nLo sviluppo.\nAlla fine degli anni cinquanta, portato a termine il progetto Mini la BMC aveva l'esigenza di pensare ad un modello che, riprendendone i concetti fondamentali (trazione anteriore, motore trasversale, cambio montato sotto il motore), si ponesse un gradino sopra come dimensioni, abitabilit\u00e0 e cilindrata.\nAlec Issigonis, incaricato del progetto, tuttavia non si accontent\u00f2 di realizzare una copia in scala maggiore della \"Mini\", e volle dare alla nuova media BMC una personalit\u00e0 propria. Il colpo di genio furono le sospensioni a ruote indipendenti a bracci triangolari con sistema \"Hydrolastic\".\nLo schema prevedeva l'interconnessione tra la ruota anteriore e quella posteriore del medesimo lato attraverso un circuito idraulico. Al posto degli ammortizzatori c'erano delle sfere riempite per met\u00e0 d'aria e per met\u00e0 di liquido idraulico: quando una sfera si comprimeva per effetto di uno scuotimento della ruota, l'aria in essa contenuta andava a spingere l'olio idraulico, attraverso il circuito d'interconnessione, verso l'altra ruota dello stesso lato.\nI vantaggi di tale sistema erano, un miglior comfort, un minor beccheggio in accelerazione e in frenata e una maggiore stabilit\u00e0.\nPer dare un vestito adeguato all'originalit\u00e0 meccanica, la BMC si rivolse alla Pininfarina, che forn\u00ec un'approfondita consulenza. La \"Ado 16\", infatti, aveva una riuscita linea a 2 volumi (con 2 o 4 porte: mancava il portellone posteriore), che sintetizzava alla perfezione modernit\u00e0 (le concorrenti erano tutte a tre volumi) e gusto britannico (piccole pinne posteriori, frontale classico).\nL'evoluzione.\nLa presentazione delle versioni Austin e Morris avvenne nel 1962. La vettura, disponibile con carrozzeria a 2 o 4 porte, era mossa dal 4 cilindri con albero a camme laterale \"A-Series\" di 1098cm\u00b3, che alimentato con un solo carburatore forniva 48cv.\nIl nome commerciale del modello, sia per Austin che per Morris, era semplicemente \"1100\". Le due versioni, inoltre, si distinguevano solo per piccoli dettagli del frontale, creando confusione nel pubblico. Entrambe erano poi disponibili nelle versioni base e \"De Luxe\".\nIl modello, tuttavia, ottenne in Gran Bretagna un grande successo.\nNel 1963 la gamma venne ampliata notevolmente. Il listini di Austin e Morris s'arricchirono delle versioni station wagon 3 porte, denominate, rispettivamente, \"Countyman\" (base e \"De Luxe\") e \"Traveller\" (base e \"De Luxe\"). Contemporaneamente vennero lanciate le versioni \"upmarket\", con motore bicarburatore da 55cv, frontali e particolari estetici specifici, e allestimenti sportivi o lussuosi a vari livelli. Il lancio, molto complesso, prevedeva varianti coi marchi MG, Wolseley, Riley e Vanden Plas.\nLa gamma '63 s'articolava nelle versioni:\nNel 1967 un leggero restyling, che interess\u00f2 soprattutto la coda (dove vennero attenuate le \"pinne\") e gli interni, diede vita alla serie \"MK2\".\nAccanto alla versione 1100 da 48cv venne resa disponibile la variante di 1275\u00a0cm\u00b3 da 55 (versione monocarburatore) o 65cv (bicarburatore) del motore \"A-Series\".\nLe versioni Austin e Morris, berlina e station wagon, potevano adottare sia il 1100 da 48cv che il 1300 da 55cv, mentre il 1300 da 65cv era riservato alle versioni coi marchi MG, Wolseley, Riley e Vanden Plas.\nNel 1968, con la trasformazione della BMC in British Leyland, la gamma venne semplificata con la soppressione delle versioni con marchio Riley e Wolseley.\nNel 1971 anche la versione MG venne soppressa. Il ruolo di sportiva venne assunto dalla \"1300 GT\" da 71cv, venduta con marchio Austin. La \"1300 GT\", disponibile solo con carrozzeria a 4 porte, si distingueva dalle \"1300 De Luxe\" per la mascherina, i profili laterali (lucidi con fascia centrale nera), il tetto rivestito in vinile e gli interni molto curati (strumentazione Smiths, plancia in radica).\nNel 1974 tutte le \"Ado 16\" rimaste in listino (Austin, Morris e Vanden Plas) uscirono di scena, rimpiazzate dalla Austin Allegro.\nLe Ado 16 prodotte all'estero.\nLa \"Ado 16\" ottenne un buon successo anche sui mercati esteri e venne, conseguentemente, costruita anche fuori dall'Inghilterra. Le principali produzioni \"extra inglesi\" avvennero in Italia, Spagna, Nuova Zelanda, Australia, Rhodesia e Sudafrica.\nLe produzioni pi\u00f9 interessanti, perch\u00e9 non riservate ai mercati locali, sono quelle di Italia e Spagna.\nIn Italia dal 1964 al 1974 vennero costruite dalla Innocenti di Milano, 4 versioni della \"Ado 16 1100\": la Innocenti IM3, con motore da 55cv, frontale ristilizzato (da Pininfarina) e interni curati, la Innocenti I4, con motore da 48cv, carrozzeria identica alla Morris e interni semplificati, la \"I4 S\", identica alla \"I4\" ma con motore da 55cv e la Innocenti I5, con motore da 55cv, allestimento della \"IM3\" e frontale della \"I4\".\nIn Spagna la \"Ado 16\" (identica alle inglesi Austin e Morris) tra il 1967 ed il 1974, venne prodotta presso lo stabilimento \"Authi\" (Automoviles de Turismo Hispano Ingleses) di Pamplona.\nAnche la versione con motore ridotto a 998\u00a0cm\u00b3 per Danimarca, Grecia e Portogallo veniva assemblata dall'Authi.\nDal 1971 al 1978, sulla meccanica della \"Ado 16\", venne realizzato il nuovo modello a tre volumi Austin Apache, disegnato da Giovanni Michelotti e prodotto in Sudafrica. La produzione della versione con guida a sinistra inizi\u00f2 nel 1972 a Pamplona e fu commercializzata come Austin Victoria, cos\u00ec denominata in ricordo della regina di Spagna, scomparsa pochi anni prima.\nIn Australia venne anche commercializzata come Morris 1500.\nLe Ado 16 \"italiane\".\nDi tutte le \"Ado 16\" prodotte fuori del Regno Unito ebbero grande rilievo, almeno sul nostro mercato, quelle assemblate dalla Innocenti di Lambrate.\nNel 1963, infatti, la Casa milanese stipul\u00f2 un accordo con la BMC per costruire in Italia una variante della \"Ado 16\".\nLa vettura, commercializzata dall'aprile del 1963 col nome di \"IM3\" (vale a dire \"Innocenti-Morris 3\u00b0 modello\": gli altri due erano la A40 e la Spider 950), presentava alcune differenze rispetto al modello d'origine, la Morris \"1100\".\nIl frontale, ristilizzato da Pininfarina, appariva, coi suoi fari a sviluppo verticale e l'ampia mascherina, specifico della \"IM3\". Anche gli interni, caratterizzati da finiture pi\u00f9 curate, erano diversi. La \"Ado 16\" italiana adottava inoltre una plancia specifica rivestita in alluminio satinato, sedili pi\u00f9 accoglienti (quello posteriore con bracciolo centrale reclinabile) e \"sagomati\", pannelli porta pi\u00f9 \"ricchi\", pavimento rivestito in moquette (anzich\u00e9 in gomma) ed una dotazione d'accessori pi\u00f9 completa.\nAnche per il motore la Innocenti fece una scelta mirata: la variante da 55cv (la stessa delle versioni \"Vanden Plas\" e \"MG\") del 4 cilindri \"A-serries\" di 1098\u00a0cm\u00b3, anzich\u00e9 quella da 48cv montata sulle varianti Austin e Morris.\nL'intenzione di rendere la \"IM3\" un modello, diremmo oggi, \"premium\" era evidente pure nel prezzo di listino (Lit.1.290.000 +IGE), superiore, addirittura, a quello della ben pi\u00f9 grande Fiat 1500 (Lit.1.200.000 +IGE).\nInsomma la \"IM3\" era dedicata a quella fetta di pubblico che, pur cercando finiture e dotazioni di livello superiore, non voleva vetture dalle cilindrate e dalle dimensioni impegnative.\nIl discreto successo incontrato dal modello, favorito anche dalla linea elegante e dall'abitabilit\u00e0 interna (rispetto alle dimensioni esterne) e dall'ottimo comportamento stradale, indusse l'Innocenti a pensare ad una variante pi\u00f9 economica, in grado di competere pi\u00f9 direttamente con la Fiat 1100 (la \"IM3\" infatti aveva un prezzo molto pi\u00f9 elevato).\nCos\u00ec nell'ottobre 1964, al Salone di Torino, venne lanciata la \"I4\" (che alcuni chiamano \"J4\" per via della \"i\" allungata, tipica del marchio \"Innocenti\"), in pratica una \"Morris 1100\" priva di modifiche (carrozzeria, interni e motore, da 48cv, erano identici all'originale inglese), proposta a Lit.1.050.000+IGE.\nDal 1966 fece poi ingresso la \"I4 S (Lit.1.150.000+IGE)\", ossia una \"I4\" col motore da 55cv della \"IM3\".\nTra la seconda met\u00e0 degli anni sessanta e l'inizio dei settanta, quando il modello iniziava a sentire il peso degli anni, la Innocenti riorganizz\u00f2 la gamma. La \"IM3\", ritoccata in alcuni particolari minori, divenne \"IM3 S\" (agosto 1966), destinata a lasciare spazio, assieme alle \"I4\" e \"I4 S\", alla \"I5\" (estate 1970).\nLa \"I5\" non era altro che una \"I4\" S ristilizzata nel frontale e negli interni.\nLa produzione di quest'ultima variante fu abbandonata nel 1974, quando venne rimpiazzata dalla Regent."}
{"id": "741194", "revid": "842", "url": "https://it.wikipedia.org/wiki?curid=741194", "title": "British Motor Corporation Ltd", "text": ""}
{"id": "741197", "revid": "122191893", "url": "https://it.wikipedia.org/wiki?curid=741197", "title": "Giuseppe Incorpora", "text": "Il re Umberto I d'Italia lo nomin\u00f2 Cavaliere del Regno, dandogli anche il titolo di \"fotografo della Real Casa\".\nVita.\nNato a Palermo nel 1834 nel quartiere Tribunali, senza padre, fu allevato dalla madre che, assieme alle due sorelle nubili e agiate, ne cur\u00f2 l'educazione e l'istruzione, affidandolo a un ajo religioso di origine francese.\nIl suo estro speculativo, il fascino che su di lui esercitava la nuova tecnica di \"dipingere con la luce \"e la sua perfetta conoscenza del francese. lo misero presto in contatto con i primi fotografi itineranti che dalla natia Francia, si spingevano e spesso si fermavano in Sicilia. Ebbe certi e proficui contatti con Laisn\u00e9 e Chauffourier e da loro apprese i rudimenti della nuova tecnologia. Gi\u00e0 nel 1859 fotografava per diletto e per curiosit\u00e0.\nSposatosi a 21 anni con Rosina Pagano, orfana di un alto burocrate borbonico, cominci\u00f2 a occuparsi professionalmente di fotografia aprendo il primo modesto atelier a Palermo in via Teatro di S. Cecilia, assai prossima ai tenimenti di famiglia in largo della Messinese.\nNel 1859 conobbe Eug\u00e8ne Sevaistre, altro fotografo itinerante fermatosi a Palermo e maestro nella produzione di stereogrammi. Sevaistre fu l'autore delle riprese effettuate a Palermo fra fine maggio e i primi di giugno del 1860, allorch\u00e9 Palermo insorse contro i Borboni e accolse entusiasticamente Giuseppe Garibaldi che con i suoi Mille e i \u2018picciotti\u2019 della provincia di Trapani e di Palermo, aveva raggiunto la capitale dell'isola.\nGiuseppe Incorpora e Eug\u00e8ne Sevaistre ebbero certamente un sodalizio nella produzione in serie delle vedute stereoscopiche scattate durante i moti di fine maggio, fotogrammi che rappresentano un documento straordinario sia degli avvenimenti che riproducono che della tecnica di ripresa fuori studio, poi classificata e definita \"reportage\".\nVisit\u00f2 e ritrasse Garibaldi, sia nel suo alloggio su Porta Nuova, come documenta la foto autografa marcata G. Incorpora ancora posseduta dalla famiglia, che in studio, nel giugno 1860.\nNello stesso anno aveva attrezzato infatti un nuovo atelier in via Montesanto, trasferendosi poi in via Butera, in uno dei palazzi dei Trabia, e poi ancora, apertasi la Strada Nuova verso i Colli, con l'addizione extra moenia del Regalmici, a porta Maqueda, nel palazzo Tagliavia. La ricerca di una migliore sistemazione dello studio e dell'abitazione, assieme alla sua crescente passione per la botanica, lo portarono ad affittare il piano nobile del palazzo Pajno, in via Rosolino Pilo, dove gli fu possibile montare, su una grande terrazza l\u00ec esistente, una loggia vetrata, abitare comodamente con la sua famiglia gi\u00e0 numerosa \u2013 gli erano nati otto figli \u2013 e dedicarsi alla floricoltura specializzata e alla raccolta di piante esotiche, poi donata all'esotario dell'Orto Botanico.\nIn questo lungo periodo, l'attivit\u00e0 fotografica di Giuseppe Incorpora fu conosciuta in tutta l'Europa, avendo egli esposto da Dublino a Vienna, da Parigi a Torino, allora capitale del Regno d'Italia.\nPremiatissimo e apprezzato ovunque, strinse rapporti con i pi\u00f9 importanti fotografi d'Europa, divenne amico dei fratelli Lumi\u00e8re a Parigi, fotograf\u00f2 re e principi ereditari. Tra i clienti pi\u00f9 illustri il Kaiser Guglielmo II di Germania, Donna Franca Florio, il re Edoardo VII del Regno Unito e Alessandra di Danimarca. Il re Umberto e la regina Margherita, tanto soddisfatti delle foto eseguite aggiunsero alla parcella un prezioso fermacravatte in smalto azzurro e oro con una U in brillanti e a conferirgli, nel novembre 1880, il brevetto reale, autorizzandolo a innalzare lo stemma reale sull'insegna dello studio.\nNella stessa data Giuseppe fu nominato Cavaliere del Regno per meriti artistici.\nSocio effettivo, dalla fondazione della celebre Societ\u00e0 Fotografica Italiana, a Firenze, effettu\u00f2 interessanti comunicazioni tecniche, fu nominato Commendatore dell'Ordine londinese della Minerva, Cavaliere dell'Ordine dell'Iftikar dal Bey di Tunisi nel 1881 e Giur\u00ec d'onore all'Esposizione Nazionale del 1891 a Palermo.\nNel 1907 ricevette l'ambita visita di Auguste Lumi\u00e8re che gli port\u00f2 alcune lastre sensibilizzate per il colore con il celebre processo autochrome. Il figlio Francesco, al quale aveva ceduto il suo posto nell'azienda, sorretto dall'esperienza di Lumi\u00e8re, le impression\u00f2 con le immagini dei genitori.\nSi spense il 14 agosto 1914.\nCollabor\u00f2 con Eugenio Interguglielmi e i due furono i primi fotografi del capoluogo siciliano. Entrambi furono premiati all'Esposizione di Palermo nel 1891-92. Tra i soggetti fotografati da Incorpora vi sono Giuseppe Garibaldi, Umberto I e Margherita di Savoia, La sua attivit\u00e0 fu portata avanti dai figli Francesco e Giovanni dal nipote Giuseppe Jr."}
{"id": "741198", "revid": "887364", "url": "https://it.wikipedia.org/wiki?curid=741198", "title": "Funzione fatica", "text": ""}
{"id": "741203", "revid": "1632387", "url": "https://it.wikipedia.org/wiki?curid=741203", "title": "Samuele (profeta)", "text": "Samuele (in lingua ebraica: \u05e9\u05b0\u05c1\u05de\u05d5\u05bc\u05d0\u05b5\u05dc /Shmu'el/, ebraico tradizionale: \"\u0160\u0259mu\u02bcel\"; ebraico tiberiense: \"\u0160\u0259m\u00fb\u02bc\u0113l\"; XI secolo a.C.) \u00e8 un personaggio della Bibbia ebraica e dell'Antico Testamento cristiano. La sua storia \u00e8 raccontata nel primo dei libri di Samuele, che vengono tradizionalmente a lui attribuiti.\nNella Bibbia viene presentato sia come un grande profeta sia come \"giudice\" in senso biblico.\nIl nome Samuele significa: \"il suo nome \u00e8 Dio\", o \"il nome di Dio\", ma in aramaico Smen\u00f9-El significa \"il Signore ha ascoltato\".\nRacconto biblico.\nSamuele era figlio di Elkanah e della sua seconda moglie Anna. Apparteneva alla trib\u00f9 di Efraim.\nNel primo dei libri di Samuele si racconta che sua madre, Anna, era sterile e per questo veniva derisa e disprezzata dalla prima moglie di Elkanah, Peninnah, che aveva gi\u00e0 dato ad Elkanah due figli. Anna si rec\u00f2 allora presso il santuario di Silo per pregare il Signore. Ottenne cos\u00ec miracolosamente di rimanere incinta di un figlio, che chiam\u00f2 Samuele e che consacr\u00f2 al Signore, con voto di nazireato, lasciandolo vivere presso l'anziano sacerdote Eli nel tempio di Silo (cfr. 1 Samuele ). Il cantico di ringraziamento di Anna - per quanto nel suo riferimento al re \"rappresenta evidentemente un anacronismo\", dovuto allo stratificarsi redazionale e al \"carattere compilatorio e composito\" degli stessi libri di Samuele - sottolinea quindi l'importanza della figura del figlio Samuele \"per un Israele oppresso sotto la minaccia dei Filistei\".\nAncora giovincello, Samuele ricevette la vocazione a diventare giudice e profeta in mezzo al popolo ebraico (cfr. 1 Samuele ). In seguito, stabil\u00ec come giudici d'Israele i due figli, Gioele e il fratello minore Abia, che esercitarono l'incarico a Bersabea. \nFu lui a scegliere il primo re per il popolo ebraico, Saul, e il suo successore, Davide, giocando cos\u00ec un ruolo di primo piano nella nascita della monarchia teocratica in Israele.\nSaul, dopo la sua morte, fece evocare la sua anima all'indovina di Endor allo scopo di sapere il da farsi nell'imminente guerra contro i Filistei, ma Samuele gli disse che avrebbe perso e che il giorno dopo sarebbe morto suicida, e cos\u00ec avvenne.\nLuogo di pellegrinaggio.\nConosciuto come Nebi Samuel, il sito \u00e8 tradizionalmente riconosciuto come la tomba di Samuele, ed \u00e8 situato in cima ad una ripida collina a nord del quartiere Ramot a Gerusalemme. Il luogo contiene una moschea del XVIII secolo, costruita sui resti di una fortezza del periodo crociato.\nNel libro di Samuele la Bibbia afferma che il profeta fu sepolto a Rama (Sam 1, 28-3), la sua citt\u00e0 natale, ad est del sito funerario. Tuttavia, nel XII sec., il viaggiatore ebreo Benjamin di Tudela scrisse che i Crociati rinterrarono i resti del profeta in cima alla collina che domina Gerusalemme. Anche se gli scavi non hanno portato alla luce resti databili al periodo in cui visse Samuele, fedeli ebrei e mussulmani visitano regolarmente il sito.\nCulto.\nDalla Chiesa cattolica, Samuele \u00e8 ritenuto santo e viene festeggiato il 20 agosto.\nGli ebrei fanno visita al luogo soprattutto nell'anniversario della morte di Samuele, il 28 del mese ebraico di Iyar, il secondo mese del Calendario ebraico."}
{"id": "741204", "revid": "339392", "url": "https://it.wikipedia.org/wiki?curid=741204", "title": "F\u00e0tici", "text": ""}
{"id": "741210", "revid": "149485", "url": "https://it.wikipedia.org/wiki?curid=741210", "title": "Laura La Piana", "text": "Carriera.\nEsordisce agli Europei 2002 a Berlino, ottenendo un sesto posto nei 25\u00a0km. L'anno seguente arriva quinta nella Capri-Napoli e sempre nei 25\u00a0km ai Campionati mondiali di Barcellona \u00e8 quinta. Nel 2004 fa segnare i suoi migliori risultati, con il sesto posto ai mondiali di fondo a Dubai nei 25\u00a0km, l'argento alla Coppa LEN di Nottingham nei 5\u00a0km e il quarto posto alla Coppa del Mondo di Nuoto di Ein El Sokhna nei 10\u00a0km. Nel 2005 ottiene il bronzo ai Campionati mondiali di Montreal nei 25\u00a0km. Nel 2006 ai Mondiali di fondo a Napoli \u00e8 nona nei 10\u00a0km, specialit\u00e0 in cui ottiene il sesto posto agli europei di Budapest, nei quali \u00e8 sesta anche nei 25\u00a0km.\nPalmar\u00e8s.\nCampionati italiani.\n4 titoli individuali, cos\u00ec ripartiti:\n\"questa tabella \u00e8 incompleta\""}
{"id": "741215", "revid": "39884", "url": "https://it.wikipedia.org/wiki?curid=741215", "title": "Blythe Hartley", "text": "Inizia a praticare tuffi a 12 anni. Studia alla University of South California dove si laurea nel 2006 in scienze della comunicazione.\nOttiene la sua prima medaglia d'oro mondiale a Fukuoka nel 2001 nel trampolino da 1 metro.\nNel 2003 \u00e8 nuovamente sul podio vincendo la medaglia di bronzo ancora dal trampolino da 1 metro e ad Atene 2004 vince in coppia con \u00c9milie Heymans, tuffatrice d'origine belga nata a Bruxelles, il bronzo olimpico nella piattaforma da 10 metri sincro. \nAi Mondiali di Montreal 2005 \u00e8 nuovamente campionessa mondiale da 1m.\nAi Mondiali di Melbourne 2007 sale nuovamente sul podio vincendo la medaglia d'argento dal trampolino da 1m."}
{"id": "741219", "revid": "125097618", "url": "https://it.wikipedia.org/wiki?curid=741219", "title": "Localit\u00e0 abitata", "text": "Una localit\u00e0 abitata, in Italia, \u00e8 l'\u00abarea pi\u00f9 o meno vasta di territorio, conosciuta di norma con un nome proprio, sulla quale sono situate una o pi\u00f9 case raggruppate o sparse. Si distinguono tre tipi di localit\u00e0 abitate: \"centro abitato\", \"nucleo abitato\" e \"case sparse\"\u00bb. \nIn occasione di ogni censimento della popolazione e delle abitazioni, di norma con cadenza decennale, l'ISTAT pubblica i dati relativi alla popolazione residente per ciascuna localit\u00e0 abitata d'Italia. In tali occasioni l'ISTAT ha anche il compito di aggiornare l'elenco di tutti i centri abitati ed i nuclei abitati d'Italia e di stabilire, con la collaborazione dei comuni, da quanti e quali edifici ed abitazioni sono composti.\nCentro abitato.\nIl termine centro abitato (C.A.) non \u00e8 rinvenibile in termini univoci nel quadro normativo.\nIn Italia il codice della strada (D.Lgs. 30 aprile 1992, n. 285), all'art. 3.lo definisce come un \u00abinsieme di edifici, delimitato lungo le vie di accesso dagli appositi segnali di inizio e fine. Per insieme di edifici si intende un raggruppamento continuo, ancorch\u00e9 intervallato da strade, piazze, giardini o simili, costituito da non meno di venticinque fabbricati e da aree di uso pubblico con accessi veicolari o pedonali sulla strada\u00bb.\nSempre in Italia, l'ISTAT lo definisce come la localit\u00e0 abitata costituita da un \u00abaggregato di case contigue o vicine con interposte strade, piazze e simili, o comunque brevi soluzioni di continuit\u00e0 per la cui determinazione si assume un valore variabile intorno ai 70 metri, caratterizzato dall'esistenza di servizi od esercizi pubblici (scuola, ufficio pubblico, farmacia, negozio o simili) costituenti la condizione di una forma autonoma di vita sociale, e generalmente determinanti un luogo di raccolta ove sono soliti concorrere anche gli abitanti dei luoghi vicini per ragioni di culto, istruzione, affari, approvvigionamento e simili, in modo da manifestare l'esistenza di una forma di vita sociale coordinata dal centro stesso. (\"omissis\")\u00bb, differenziandolo cos\u00ec dal nucleo abitato e dal quartiere, che \u00e8 contiguo ad altri luoghi di raccolta ed insieme a questi sono parte del centro abitato stesso.\nUn centro abitato pu\u00f2 dare il suo nome ad una frazione geografica.\nIl servizio di cartografia OpenStreetMap, valido a livello internazionale e pi\u00f9 preciso dell'ISTAT, identifica il centro abitato come \"paese\", indicando come caratteristica propria una popolazione compresa tra i 200 e i 10.000 abitanti e una separazione urbanistica dai centri abitati pi\u00f9 prossimi. Le suddivisioni interne ad esso prendono il nome di \"quartiere\". Un centro con popolazione superiore ai 10.000 abitante assume la dicitura di \"citt\u00e0,\" con la possibilit\u00e0 di accorpare paesi che, una volta inglobati nello stesso tessuto urbano, prendono il nome di \"sobborgo.\"\nNucleo abitato.\nL'ISTAT definisce il nucleo abitato (N.A.) come la \u00ablocalit\u00e0 abitata, priva del luogo di raccolta che caratterizza il centro abitato, costituita da un gruppo di case contigue e vicine, con almeno cinque famiglie, con interposte strade, sentieri, piazze, aie, piccoli orti, piccoli incolti e simili, purch\u00e9 l'intervallo tra casa e casa non superi trenta metri e sia in ogni modo inferiore a quello intercorrente tra il nucleo stesso e la pi\u00f9 vicina delle case manifestamente sparse. Il carattere di nucleo \u00e8 riconosciuto anche: \nOpenStreetMap identifica i nuclei abitati come \"piccolo borgo\", con la caratteristica principale di avere una popolazione inferiore ai 200 abitanti. Qualunque localit\u00e0 abitata che rispetti tale parametro e che abbia almeno tre case vicine tra loro, pu\u00f2 essere cos\u00ec definita.\nCase sparse.\nLe case sparse (C.S.) sono definite dall'ISTAT come \u00abcase disseminate nel territorio comunale a distanza tale tra loro da non poter costituire nemmeno un nucleo abitato\u00bb \nOpenStreetMap prevede solamente le \"abitazioni isolate\": vengono etichettate cos\u00ec le localit\u00e0 con uno o due edifici, come alcune cascine o singole case costruite in localit\u00e0 con una propria denominazione."}
{"id": "741220", "revid": "43387479", "url": "https://it.wikipedia.org/wiki?curid=741220", "title": "Case sparse", "text": ""}
{"id": "741223", "revid": "547034", "url": "https://it.wikipedia.org/wiki?curid=741223", "title": "Company of Heroes (videogioco)", "text": "Company of Heroes \u00e8 un videogioco strategico in tempo reale sviluppato dalla Relic Entertainment e commercializzato nel 2006 dalla THQ per Windows e macOS. L'espansione ' \u00e8 stato pubblicato il 25 settembre 2007, mentre ' \u00e8 uscita in aprile 2009.\nUna versione per iPad \u00e8 stata sviluppata e pubblicata da Feral Interactive e resa disponibile a febbraio 2020.\nTrama.\nLa campagna in singolo fa rivivere alcune delle maggiori operazioni americane durante lo Sbarco in Normandia.\nD-Day.\nIl gioco inizia con la Compagnia Able che partecipa all'assalto a Omaha Beach durante il D-Day dell'Operazione Overlord. La compagnia Able deve superare la spiaggia, distruggere i bunker tedeschi che sorvegliano le spiagge e mettere fuori uso i quattro cannoni antiaerei da 88\u00a0mm FlaK 36. Il gioco introduce due dei personaggi principali: Capitano McKay e il Sergente Conti. Questa missione assomiglia molto a come Steven Spielberg ha diretto la sua interpretazione del D-Day nel film Salvate il soldato Ryan.\nBattaglia di Carentan.\nNelle prossime tre missioni si comander\u00e0 la compagnia Fox nella cattura e difesa di Carentan. Nella notte precedente al D-Day, la compagnia Fox deve raggrupparsi dopo il caotico lancio su Vierville, per poi creare scompiglio fra le retrovie nemiche per impedire ai tedeschi di raggiungere la spiaggia con i rinforzi.\nDopo il D-Day, alla compagnia Fox \u00e8 stato comandato di catturare e difendere la citt\u00e0 di Carentan per unire Omaha Beach e Utah Beach. Sotto costanti bombardamenti d'artiglieria, la compagnia Fox viene aiutata dalla 2\u00aa Divisione Corazzata a difendere la citt\u00e0 dagli assalti tedeschi.\nBattaglia di Cherbourg.\nLe compagnie Able e Dog avanzano per catturare Cherbourg e il suo porto. Sulla strada per Cherbourg, le linee di rifornimento alleate sono minacciate dagli elementi della Panzer-Lehr-Division comandate dall'Hauptmann Schultz. La compagnia Dog cade in un'imboscata e la compagnia Able corre in soccorso per proteggere la linea di rifornimento \"Red Ball Express\".\nCon i fianchi assicurati, gli alleati continuano la loro avanzata verso Cherbourg. Le compagnie Able e Dog, supportate dal 4\u00ba Gruppo di Cavalleria e la , sono incaricate di catturare il porto di Cherbourg. Sebbene la compagnia Able abbia sottomesso i difensori tedeschi e catturato centinaia di prigionieri, il porto \u00e8 stato gravemente danneggiato ed \u00e8 inutilizzabile.\nOperazione Cobra.\nLe forze alleate si avvicinano alla citt\u00e0 di St. Lo e la compagnia Able \u00e8 in arrivo da nord. I tedeschi sperano di fermare l'avanzata verso St. Fromond facendo saltare i ponti di collegamento. La compagnia Able riesce a riparare i ponti pur sotto il fuoco nemico e scaccia i tedeschi dalla citt\u00e0. I tedeschi si riorganizzano e sferrano numerosi contrattacchi con il supporto di alcune batterie missilistiche, ma ogni assalto \u00e8 contrastato efficacemente dalla compagnia Able e i tedeschi devono ritirarsi per via delle numerose perdite subite.\nLa compagnia Charlie \u00e8 stata distrutta da elementi della divisione Panzer-Lehr sotto il comando del capitano Shultz, mentre cercava di difendere la Collina 192 nei pressi di St. Lo. Alla compagnia Able viene assegnato l'incarico di prendere la collina. Le siepi attorno alla collina e i FlaK 88 nascosti nella vegetazione offrono un'ottima posizione difensiva contro gli alleati, ma la compagnia Able, con il supporto dei Sherman equipaggiati con pale da bulldozer, riesce ad estirpare le siepi e ad attaccare sui fianchi i tedeschi.\nI tedeschi in difesa di St. Lo decidono di tenere la citt\u00e0 a tutti i costi fortificandovisi in maniera pesante, ma la compagnia Able pianifica di accerchiare la citt\u00e0 e far arrendere i tedeschi invece che tentare un assalto diretto. Bench\u00e9 l'operazione sia stata un successo, alcuni unit\u00e0 tedesche, inclusa la divisione Panzer Lehr, riescono a fuggire dalla citt\u00e0. La compagnia Able chiama in supporto la \"8th Air Force\" per bombardare i nemici in ritirata.\nRidotta male e sotto costanti attacchi aerei, la divisione Panzer-Lehr viene inseguita dalle forze americane e la compagnia Able pianifica di intercettare quello che \u00e8 rimasto della divisione a H\u00e9b\u00e9crevon. L'attacco viene condotto in velocit\u00e0 con i cacciacarri M10 contro le posizioni della Panzer-Lehr e quasi tutti i carri armati tedeschi vengono messi fuori uso, inclusi gli ultimi 7 Panzer V Panther. Ci\u00f2 nonostante, durante la missione, il capitano MacKay viene ucciso dal Tiger sotto il personale controllo del capitano Shultz.\nOperazione L\u00fcttich.\nDopo la perdita del loro comandante, Conti viene promosso a tenente e prende il comando della compagnia Able. Alla compagnia viene concesso un po' di riposo e viene ricollocata a Mortain per dare il cambio alla compagnia Dog sulla Collina 317. Sfortunatamente, quella notte, Mortain diventa oggetto di un massiccio contrattacco tedesco. Colti di sorpresa e in inferiorit\u00e0 numerica, la compagnia Able deve difendere a tutti i costi la collina fino all'arrivo dei rinforzi il mattino successivo.\nLa compagnia Dog giunge all'alba con il supporto dei carri armati. I tedeschi ritentano un altro contrattacco, ma ogni tentativo fallisce miseramente. La compagnia Able riesce a cacciare via i tedeschi infliggendogli gravi perdite, inclusa la distruzione di alcune batteria antiaeree FlaK 88.\nSacca di Falaise.\nL'ultima sezione della campagna riprende la totale distruzione delle forze tedesche in Francia, con la Sacca di Falaise. Dopo incessanti sconfitte, le forze tedesche sono costrette a ritirarsi. Le forze alleate corrono per cercare di tendere una trappola ai tedeschi prima che questi fuggano. La compagnia Baker viene incaricata di bloccare una delle via di fuga dei tedeschi, Autry, ma il Panzergruppe del capitano Shult annienta la Baker. La compagnia Able corre in soccorso con il supporto dei carri pesanti M26 Pershing e distrugge il Panzergruppe. Il Tiger del capitano Shultz giace insieme agli altri carri distrutti, e la morte del capitano MacKay \u00e8 vendicata.\nChambois diventa l'unica possibilit\u00e0 di fuga dalla Sacca di Falaise per la 7\u00aa Armata tedesca. Con un pesante supporto aereo, canadesi, polacchi e americani, guidati dalla compagnia Able, assicurano tutti i ponti intorno a Chambois e chiudono la Sacca. La 7\u00aa Armata tedesca tenta di spezzare le difese americane e fuggire, ma incontrano una forte resistenza ed \u00e8 costretta ad arrendersi.\nLa campagna termina con una frase a ricordare che la compagnia Able ha perso l'80% degli uomini impegnati in combattimento.\nModalit\u00e0 di gioco.\nRisorse.\nIl sistema di gestione delle risorse e della microgestione delle truppe ha creato un'esperienza molto pi\u00f9 tattica.\nIl giocatore deve prendere il controllo dei punti sulla mappa. Pi\u00f9 punti si controllano, maggiori risorse si guadagnano. Questo concetto richiede una continua espansione del territorio. Questi punti sono collegati fra loro come una linea di rifornimento, e quindi, se un altro giocatore la interrompe conquistando un punto, isola i punti e riduce drasticamente le risorse prodotte dal nemico.\nIl giocatore pu\u00f2 collezionare tre risorse: manodopera, munizioni e benzina. La manodopera \u00e8 necessaria per produrre ogni unit\u00e0. Le munizioni servono per potenziare individualmente le squadre e i veicoli oppure utilizzare abilit\u00e0 speciali. La benzina permette di comprare carri armati o altri veicoli ed effettuare potenziamenti globali. Il giocatore pu\u00f2 decidere, al costo di un po' di manodopera, di piazzare un posto d'osservazione sul punto risorsa per incrementare la produzione e rendere pi\u00f9 difficile la cattura da parte del nemico, questa mossa \u00e8 un ottimo investimento a lungo termine.\nLe unit\u00e0 sono molto costose, perci\u00f2 Company of Heroes si distingue dagli altri strategici in tempo reale, dove \u00e8 facile vedere molte unit\u00e0 schierate in campo.\nEdifici.\nLe unit\u00e0 possono occupare qualsiasi edificio e convertirlo in una base avanzata dove \u00e8 possibile produrre alcuni tipi di fanteria.\n\u00c8 possibile costruire stazioni mediche dove i medici potranno recuperare i soldati feriti sul campo di battaglia e portali nella stazione medica. Quando verranno recuperati un certo numero di soldati (4 per la Wehrmacht e 6 per gli americani), la stazione medica produrr\u00e0 una squadra senza spendere nulla.\nLa fanteria pu\u00f2 entrare negli edifici ed utilizzarli come copertura per proteggersi dagli attacchi, ma questo limita la loro forza perch\u00e9 \u00e8 immobile, un facile bersaglio dell'artiglieria e dei cecchini. Inoltre, la fanteria pu\u00f2 solamente sparare attraverso le finestre o i buchi nei muri. Alcune armi sono molto efficaci contro la fanteria trincerata in negli edifici; cariche Satchel, carri armati o lanciarazzi possono distruggere gli edifici, mentre la fanteria o carri armati equipaggiati con un lanciafiamme possono letteralmente bruciare vivi i soldati che occupano un edificio. Ovviamente, ci sono anche dei vantaggi; la fanteria \u00e8 molto protetta dal fuoco di piccole armi e gli edifici sono studiati per resistere al fuoco di un carro armato prima di frantumarsi. Company of Heroes \u00e8 stato il primo gioco di strategia della seconda guerra mondiale ad introdurre la distruzione dinamica degli edifici grazie al potente motore fisico creato per il gioco, per esempio, se un carro concentra il suo fuoco nella parte inferiore di una casa, il muro collasser\u00e0 e l'intero edificio croller\u00e0 in modo realistico.\nGli edifici occupati possono essere distrutti dalle unit\u00e0 nemiche o altri tipi di armi, come il fuoco d'artiglieria o le cariche da demolizione. Gli edifici civili non possono essere riparati o ricostruiti. Entrambe le fazioni possono costruire postazioni di mitragliatrici fisse (gli americani possono edificare un nido di mitragliatrici, mentre la Wehrmacht i bunker).\nGli americani possono costruire la caserma e il centro armi di supporto per schierare fanteria, oppure l'officina e il deposito carri per produrre carri armati e altri veicoli. Il centro medico pu\u00f2 curare le unit\u00e0 nelle vicinanze che sono state ferite dal nemico. La fureria \u00e8 necessaria per costruire l'officina e il deposito carri, inoltre permette di fare dei potenziamenti per ridurre il costo delle unit\u00e0.\nI tedeschi possono produrre una variet\u00e0 maggiore di edifici e unit\u00e0. La caserma, permette al giocatore di produrre fanteria. Con la caserma Krieg e l'arsenale Sturm \u00e8 possibile produrre veicoli leggeri e altri tipi di fanteria, mentre il Comando Panzer schiera i carri armati pesanti. Inoltre \u00e8 possibile costruire il Centro Kampkraft per potenziare le unit\u00e0.\nFazioni.\nAlleati.\nRappresentati dagli americani, questa fazione vanta di unit\u00e0 versatili ed economiche. Le unit\u00e0 possono diventare veterane combattendo; ogni livello si guadagna uccidendo nemici o distruggendo edifici. Gli americani possiedono squadre pi\u00f9 grandi rispetto alla Wehrmacht, ma generalmente sono meno forti, per\u00f2 possono contare su upgrade e abilit\u00e0 che riequilibrano lo scontro.\nI veicoli e carri americani, che sono carenti nel combattimento, sono per\u00f2 pi\u00f9 veloci e possiedono maggiori forze di supporto, come il carro sminatore o le granate fumogene.\nAsse.\nRappresentata dalla Wehrmacht tedesca, questa fazione schiera un numero minore di unit\u00e0 rispetto agli americani. Le unit\u00e0 della Wehrmacht sono generalmente pi\u00f9 costose e forti. Per la Wehrmacht, l'esperienza non si guadagna, ma si \"compra\" nel Centro Kampfkraft. La fanteria tedesca spazia dai Volksgrenadier fino ai Cavalieri Della Croce Di Ferro. I carri, ugualmente, danno al giocatore una possibilit\u00e0 di scelta fra i meno costosi Panzer IV o i potenti Panzer V Panther. La loro forza viene completata con unit\u00e0 speciali come i Nebelwerfer o l'Ufficiale.\nMultiplayer.\nPer Company of Heroes, Relic ha iniziato ad usare un nuovo sistema chiamato Relic Online. Nei giochi precedenti la Relic ha utilizzato i servizi GameSpy Arcade e World Opponent Network. Questo nuovo sistema include alcune nuove funzioni che i sistemi precedenti non possedevano, come un sistema di automatch e di ranking.\nIl gioco permette partite da 2 a 8 giocatori via Internet o LAN.\nNel Multiplayer, al contrario della campagna, il giocatore pu\u00f2 scegliere se usare l'Asse o gli Alleati.\nObiettivi.\nControllo punti vittoria.\nCon questa modalit\u00e0, nella mappa ci saranno alcuni punti vittoria. Questi punti vittoria potranno essere catturati come i punti strategici. Quando una fazione ha un punto vittoria in pi\u00f9 rispetto all'altra fazione, i punti dell'altra squadra iniziano a scendere. Quando una fazione arriva a 0 punti, perde. Alternativamente, i giocatori possono distruggere la base nemica per vincere la partita. Prima che il gioco cominci, \u00e8 possibile scegliere tra 250, 500 o 1000 punti.\nAnnientamento.\nNelle partite in annientamento mancano i punti vittoria come nella modalit\u00e0 Controllo Punti Vittoria. Per vincere, il giocatore deve distruggere ogni edificio nemico (Sono esclusi i posti d'osservazione).\nLa fanteria e i veicoli non devono essere distrutti per vincere.\nSviluppo.\n\"Company of Heroes\" \u00e8 il primo gioco della Relic a utilizzare l'Essence Engine. Questo motore grafico \u00e8 stato sviluppato da zero e disegnato per fare un grande utilizzo di effetti speciali, come l'HDR, effetti shader e il normal mapping.\n\"Company of Heroes\" \u00e8 renderizzato in 3D con fanteria, veicoli e strutture molte dettagliate ma mantenendo un framerate costante e senza, a detta di Relic, aver bisogno di un PC di fascia alta. La Relic ha dichiarato che ci sono circa 2.000 differenti animazioni per un'unit\u00e0 di fanteria.\n\"Company of Heroes\" utilizza il motore fisico Havok che d\u00e0 al gioco un maggiore realismo. Gli edifici possono essere distrutti dalle granate, satchels o mortai, e i carri armati possono distruggere muretti o staccionate. Il fumo creato dalle esplosioni \u00e8 programmato per comportarsi realisticamente e reagire in base al vento. Le macerie sono influenzate dalle esplosioni; un colpo di carro armato pu\u00f2 far volare un barile e schizzare di fango le truppe, lasciando un grande cratere. Quando la fanteria \u00e8 sotto bombardamento d'artiglieria, i corpi si smembrano e gli arti si disperdono. I ponti e le costruzioni possono essere distrutte dai genieri con delle cariche da demolizione.\nIl 29 maggio 2007, la Relic ha distribuito una patch per \"Company of Heroes\" che include il supporto delle DirectX 10. Questa patch lo ha reso il primo gioco che ha introdotto le DirectX 10."}
{"id": "741225", "revid": "90227", "url": "https://it.wikipedia.org/wiki?curid=741225", "title": "Giorgio Welby", "text": ""}
{"id": "741226", "revid": "1318658", "url": "https://it.wikipedia.org/wiki?curid=741226", "title": "Sacca di Falaise", "text": "La Sacca di Falaise \u00e8 la denominazione con cui viene indicata un'area compresa tra le quattro citt\u00e0 di Trun, Argentan, Vimoutiers e Chambois nei pressi di Falaise, dove nell'agosto 1944 fu combattuta la fase finale della battaglia di Normandia durante la seconda guerra mondiale. Gli Alleati cercarono di circondare e distruggere la 7\u00aa Armata e la 5\u00aa Armata corazzata tedesche che si trovavano in situazione precaria dopo lo sfondamento americano di Avranches e il fallimento del contrattacco di Mortain.\nI combattimenti, violenti e sanguinosi, terminarono con gravi perdite per le truppe tedesche che riuscirono a fuggire dalla trappola sotto i continui attacchi delle forze alleate supportate dalle loro potenti forze aeree. A causa di alcuni errori tattici e dell'abilit\u00e0 dei Comandi tedeschi oltre alla strenua resistenza dei reparti germanici, gli alleati non riuscirono ad accerchiare e a distruggere le forze nemiche presenti in Normandia. Buona parte delle unit\u00e0 tedesche riusc\u00ec a ritirarsi verso la Senna dopo aver perso la maggior parte delle armi e degli equipaggiamenti pesanti.\nIl fronte di Normandia.\nOperazione Cobra e contrattacco di Mortain.\nDopo quasi due mesi di aspri combattimenti sul fronte di Normandia tra il corpo di spedizione alleato sbarcato in Francia a partire dal 6 giugno 1944 e l'esercito tedesco schierato sul fronte occidentale, il 31 luglio 1944 nella fase culminante dell'operazione Cobra, la 4\u00aa Divisione corazzata statunitense aveva conquistato Avranches e il giorno seguente, dopo aver occupato di sorpresa il ponte di Pontaubault sul fiume S\u00e9lune, aveva fatto irruzione a sud della penisola del Cotentin. Questo brillante successo aveva aperto la strada all'intera 3\u00aa Armata americana dell'aggressivo generale George Smith Patton che aveva potuto iniziare una rapidissima avanzata in Bretagna e verso la Loira quasi senza incontrare opposizione.\nNonostante gli sviluppi disastrosi della battaglia in Normandia, Adolf Hitler durante la notte del 31 luglio manifest\u00f2 ancora ottimismo; egli riteneva di poter infliggere una pesante sconfitta agli americani, ritenuti soldati di mediocre combattivit\u00e0, e di poter isolare le truppe del \"generale cowboy\" Patton che si erano arrischiate in Bretagna apparentemente esponendo i fianchi e le retrovie. Il 2 agosto il generale Walter Warlimont si present\u00f2 al posto di comando del feldmaresciallo G\u00fcnther von Kluge comandante supremo dell'ovest, per comunicare che il F\u00fchrer non autorizzava una ritirata strategica e ordinava invece di sferrare una controffensiva decisiva verso Mortain e Avranches impiegando la maggior parte delle unit\u00e0 corazzate Panzer-Division disponibili che sarebbero state assegnate alla 7\u00aa Armata del generale Paul Hausser.. Il feldmaresciallo von Kluge non credeva nella possibilit\u00e0 di successo di questo piano, la cosiddetta operazione L\u00fcttich ma egli, intimorito dai sospetti che gravavano su di lui per la sua condotta equivoca dopo l'attentato del 20 luglio, decise di obbedire e richiese, prima di un peggioramento irreversibile della situazione dell'esercito tedesco al fronte, di iniziare al pi\u00f9 presto la controffensiva.\nIn effetti le forze alleate erano all'attacco in tutti i settori del fronte in Normandia; mentre il generale Patton lanciava le sue colonne corazzate contemporaneamente verso Brest, Nantes e Le Mans, il generale Omar Bradley, comandante dal 1\u00ba agosto del XII gruppo d'armate che controllava tutte le forze terrestri americane, aveva ordinato alla 1\u00aa Armata, passato sotto la guida del generale Courtney Hodges di allargare il corridoio di sfondamento. Le truppe statunitensi del VII corpo d'armata del generale Lawton J. Collins, del V corpo d'armata del generale Leonard Gerow e del XIX corpo d'armata del generale Charles H. Corlett conquistarono nella prima settimana di agosto, dopo aspri scontri, le citt\u00e0 di Vire, Mortain e Saint-Hilaire-du-Harcou\u00ebt. Inoltre nel settore orientale i britannici avevano sferrato dal 30 luglio l'operazione Bluecoat che, pur non raggiungendo grandi risultati, stava impegnando le forze della 5. Panzerarmee del generale Heinrich Eberbach.\nDi conseguenza non fu possibile completare il concentramento di forze corazzate previsto dai piani di Hitler; il feldmaresciallo von Kluge pot\u00e9 raggruppare solo quattro Panzer-Division, dato che la 9. Panzer-Division in trasferimento dalla Francia meridionale era ancora in ritardo e che le due Panzer-Division del 2\u00b0 Panzer-Korps SS dovettero essere trattenute nel settore orientale per fronteggiare i britannici. In realt\u00e0 il F\u00fchrer e anche il generale Alfred Jodl avrebbero preferito attendere ancora prima di passare all'attacco per avere tempo di concentrare un maggior numero di carri armati, ma il feldmaresciallo von Kluge rifer\u00ec che non era possibile aspettare; le sue forze corazzate, nascoste nelle foreste, rischiavano di essere scoperte e inoltre gli americani del generale Patton stavano mettendo in pericolo le retrovie tedesche. L'attacco venne affidato al generale Hans von Funck, comandante del 47\u00b0 Panzer-Korps, nonostante il disaccordo di Hitler che avrebbe preferito che fosse guidato dall'energico generale Eberbach.\nL'operazione L\u00fcttich, sferrata da tre Panzer-Division in prima linea ed una quarta divisione corazzata di riserva, cui per\u00f2 rimanevano poco pi\u00f9 di 150 carri armati in totale, ebbe inizio nella notte del 7 agosto 1944 e, favorito dalla sorpresa dalla nebbia mattutina che protesse inizialmente le colonne tedesche dagli attacchi aerei alleati, ottenne qualche successo iniziale e Mortain venne raggiunta e conquistata dalla 2. SS-Panzer-Division \"Das Reich\". Tuttavia gi\u00e0 nel pomeriggio l'avanzata tedesca fu fermata dall'accanita resistenza delle truppe americane, dagli attacchi aerei alleati e dall'intervento delle riserve alleate. Il feldmaresciallo von Kluge riteneva che l'operazione fosse ormai fallita e che fosse opportuno rinunciare ed organizzare una ritirata metodica dell'intero esercito tedesco all'ovest, ma Hitler al contrario critic\u00f2 l'operato del feldmaresciallo e decise che l'attacco sarebbe ripreso al pi\u00f9 presto con il concorso di altre Panzer-Division che sarebbero state ritirate dal fronte di Caen e sarebbe stato guidato questa volta dal generale Eberbach.\nNonostante l'insuccesso del 7 agosto, Hitler rimaneva ottimista e la sua determinazione a continuare la controffensiva venne rafforzata dalle notizie dell'8 agosto provenienti dal settore orientale della testa di ponte di Normandia dove era iniziato il nuovo grande attacco anglo-canadese a sud di Caen, l'operazione Totalize. Le truppe meccanizzate canadesi della 1\u00aa Armata del generale Harry Crerar, nonostante la grande superiorit\u00e0 di mezzi, il sostegno aereo ed una meticolosa preparazione incapparono, dopo un'avanzata iniziale nella notte, nell'aspra resistenza dei \"kampfgruppen\" della 12. SS-Panzer-Division \"Hitlerjugend\" del generale Kurt Meyer. Le due divisioni corazzate alleate tenute pronte per l'atteso sfondamento, la 4\u00aa Division corazzata canadese e la 1\u00aa Divisione corazzata polacca, si dimostrano inesperte, vennero bombardate per errore dagli aerei alleati e subirono forti perdite contro gli ultimi carri armati e cacciacarri dei giovani veterani della divisione corazzata \"Hitlerjugend\". L'avanzata si arrest\u00f2 oltre dieci chilometri a nord di Falaise.\nDecisioni alleate.\nLe notizie del successo difensivo nel settore di Falaise convinsero Hitler e l'alto comando tedesco che ci fosse ancora tempo a disposizione per continuare la controffensiva nel settore di Mortain e chiudere il corridoio di Avranches; il generale Eberbach quindi ricevette l'ordine il 9 agosto di cedere la guida della 5. Panzerarmee al generale delle SS Josef Dietrich e di prendere il comando di un nuovo \"Panzergruppe Eberbach\" che avrebbe concentrato tutte le Panzer-Division disponibili nel settore occidentale del fronte; l'attacco doveva riprendere entro l'11 agosto. Il generale Eberbach e il feldmaresciallo von Kluge criticarono questo nuovo piano, essi ritennero che le forze corazzate presenti, non pi\u00f9 di 124 carri armati, non fossero sufficienti e che fino al 20 agosto non fosse possibile attaccare. Inoltre ben presto divenne chiaro che la situazione complessiva dell'esercito tedesco in Normandia si stava deteriorando in modo catastrofico e che l'avanzata americana rischiava di tagliare fuori l'intero Gruppo d'armate B.\nIl comando supremo alleato infatti non si era lasciato impressionare dal contrattacco tedesco del 7 agosto e, nonostante qualche difficolt\u00e0 tattica locale e il nervosismo di alcuni generali, si era ritenuto che la situazione nel settore di Avranches fosse controllabile e che quindi il generale Patton potesse continuare la sua audace avanzata in Bretagna e verso la Loira. Il generale Dwight Eisenhower, comandante supremo alleato, apprese che erano disponibili forze aeree da trasporto sufficienti ad assicurare il rifornimento delle truppe della 3\u00aa Armata in caso di emergenza anche se fossero state temporaneamente isolate da un'avanzata tedesca fino ad Avranches. Gli sviluppi complessivi della situazione e il fallimento del contrattacco tedesco a Mortain resero inoltre ancor pi\u00f9 favorevole la posizione delle armate alleate; era possibile organizzare una vasta manovra di accerchiamento da nord e da sud per tagliare fuori e distruggere tutte le forze nemiche del Gruppo d'armate B che non davano ancora segno di voler ripiegare.\nL'8 agosto il generale Omar Bradley e il generale Eisenhower stabilirono il piano definitivo per chiudere la sacca tra Falaise e Argentan. Il comandante del XII gruppo d'armate era fiducioso e parl\u00f2 di \"occasione che si presenta una volta ogni secolo...distruggere un intero esercito tedesco\". Il generale Bernard Montgomery, comandante del XXI gruppo d'armate britannico e coordinatore di tutte le truppe terrestri alleate, avrebbe preferito un accerchiamento a pi\u00f9 lungo raggio a ovest della Senna, ma alla fine approv\u00f2 il piano. Il generale George Patton quindi ricevette ordine di trascurare l'avanzata in Bretagna, che in origine era stato l'obiettivo principale della 3\u00aa Armata, e di deviare invece con le sue forze mobili principali prima verso est e quindi verso nord fino a raggiungere Alen\u00e7on, Carrouges e S\u00e9e dove le sue truppe si sarebbero congiunte con le forze canadesi della 1\u00aa Armata del generale Crerar che avrebbero ripreso l'offensiva dopo il fallimento dell'operazione Totalize e sarebbero discese da Falaise fino ad Argentan.\nIl generale Montgomery stabil\u00ec personalmente i limiti della linea di avanzata assegnata alle forze del generale Patton provenienti da sud; il generale britannico ritenne che i canadesi avrebbero avuto minori difficolt\u00e0 ad avanzare e che sarebbero arrivati per primi ad Argentan. La direttiva n. 518 del generale Montgomery, diramata l'11 agosto, prevedeva inoltre che le forze della 1\u00aa Armata americana del generale Hodges e della 2\u00aa Armata britannica del generale Dempsey avrebbero dovuto premere contro i lati della sacca per agganciare le truppe tedesche e impedirne la ritirata; il generale britannico ipotizzava anche che, in caso di non completo successo della manovra tra Falaise e Argentan, doveva essere prevista anche una seconda operazione di accerchiamento a largo raggio lungo la riva sinistra della Senna.\nLa battaglia.\nAvanzata statunitense da sud.\nDa Alen\u00e7on ad Argentan.\nLa 3\u00aa Armata statunitense al momento della decisione dello SHAEF di organizzare una manovra di accerchiamento generale, aveva i suoi reparti ampiamente sparpagliati dalla Bretagna, a Brest e Lorient, e la Loira tra Nantes e Angers. Nonostante questa dislocazione su oltre 400 chilometri di ampiezza, il generale Patton fu in grado di cambiare rapidamente le direttrici dell'avanzata e di iniziare subito la manovra da sud verso nord. Mentre solo l'VIII corpo d'armata del generale Troy H. Middleton rimaneva impegnato nella penisola bretone, il XII corpo del generale Gilbert R. Cook avrebbe proseguito verso est in direzione della Senna e il XX corpo del generale Walton Walker, schierato sul fianco sinistro, avrebbe mantenuto i collegamenti con la 1\u00aa Armata americana del generale Courtney Hodges a Domfront. Il XV corpo d'armata americano del generale Wade H. Haislip, con due divisioni corazzate e due divisioni di fanteria, avrebbe invece costituito il reparto di punta delle forze alleate sul lato sud della sacca.\nIl 10 agosto 1944 il generale Haislip ricevette ordine di muovere rapidamente verso nord attraverso un terreno caratterizzato da vasti pascoli e fitte foreste. Tra Saint-Marceau e Bonn\u00e9table i tedeschi, allarmati dalle confuse notizie sull'avanzata americana, stavano raggruppando un precario schieramento per fronteggiare la minaccia da sud; erano presenti, sotto il controllo dell'LXXXI corpo d'armata, i reparti della 9. Panzer-Division del generale Erwin Jolasse, appena arrivata da N\u00eemes, della debole 709\u00aa Divisione e i resti della Panzer-Lehr-Division. Il generale Eberbach, sempre pi\u00f9 allarmato, si rec\u00f2 l'11 agosto al quartier generale del LXXXI corpo d'armata, a nord-est di Alencon, dove incontr\u00f2 il feldmaresciallo von Kluge e il generale Hausser; i tre alti ufficiali compresero che la situazione delle forze tedesche era sempre pi\u00f9 critica, nell'area cadevano gi\u00e0 i colpi dell'artiglieria nemica.\nIl generale Haislip organizz\u00f2 due raggruppamenti per avanzare verso nord: a sinistra si trovava la 2\u00aa Divisione blindata francese che, guidata dal generale Philippe Leclerc, era sbarcata in Normandia il 3 agosto, costituiva l'elemento di punta in direzione di Carrouges ed era seguita dalla 90\u00aa Divisione fanteria americana; sulla destra era schierata la 5\u00aa Divisione corazzata statunitense che avanzava verso S\u00e9e con in secondo scaglione la 79\u00aa Divisione fanteria. Il 12 agosto 1944 i carri della 2\u00aa Divisione blindata francese entrarono di sorpresa ad Alen\u00e7on; quindi la divisione corazzata francese prosegu\u00ec attraverso la foresta di \u00c9couves dove sconfisse le forze corazzate della 9. Panzer-Division che, colte di sorpresa, furono in buona parte distrutte. La 2\u00aa Divisione blindata inflisse una dura sconfitta alla 9. Panzer-Division che dovette ripiegare a nord dopo aver perso la maggior parte dei suoi mezzi in una serie di scontri improvvisi contro i \"groupement tactique\" del tenente colonnello Louis Dio e del colonnello Paul de Langlade. I francesi proseguirono ancora, nonostante alcune difficolt\u00e0 e vivaci contrasti con le forze corazzate americane della 5\u00aa Divisione corazzata per la priorit\u00e0 nell'utilizzo delle vie di comunicazione attraverso la foresta di \u00c9couves.\nIn questa regione stavano contemporaneamente affluendo numerose formazioni corazzate tedesche. L'11 agosto il feldmaresciallo von Kluge, estremamente preoccupato, aveva proposto a Hitler un radicale cambiamento di piani, per cercare di fronteggiare una situazione sempre pi\u00f9 disastrosa; per evitare un accerchiamento generale, il comandante in capo intendeva rinunciare a riprendere il contrattacco a Mortain e raggruppare tre divisioni corazzate del \"Panzergruppe Eberbach\" che sarebbero state trasferite subito a est per contrattaccare sul fianco il XV corpo d'armata americano. Hitler avrebbe preferito organizzare un piano pi\u00f9 ambizioso con un attacco verso sud-est in direzione di Le Mans ma poi diede il suo consenso al feldmaresciallo von Kluge e quindi nella notte del 12 agosto la 2. Panzer-Division, la 1. SS-Panzer-Division \"Leibstandarte SS Adolf Hitler\" e la 116. Panzer-Division iniziarono a muovere dal saliente di Mortain verso est. Era previsto di contrattaccare da Carrouges verso S\u00e9es tra il 14 e il 15 agosto; il generale Heinrich Eberbach avrebbe guidato le forze corazzate. Le divisioni corazzate in realt\u00e0 erano gravemente indebolite, con gli equipaggi esausti e pochissimi carri armati disponibili; la 1. SS \"Leibstandarte Adolf Hitler\" aveva ancora 30 mezzi corazzati, la 116. Panzer-Division solo 15 e la 2. Panzer-Division altri 25-30, si contava di impiegare anche la 9. Panzer-Division che era gi\u00e0 sul posto e la 10. SS-Panzer-Division \"Frundsberg\" stazionata a Domfront.\nQuesto disperato contrattacco non ebbe mai inizio; la 9. Panzer-Division del colonnello Sperling era gi\u00e0 stata quasi distrutta dai blindati francesi del generale Leclerc nella foresta di \u00c9couves il 12 agosto, la 10. SS \"Frundsberg\" non pot\u00e9 muoversi per mancanza di carburante; il generale Eberbach quindi, invece di sferrare un potente contrattacco, dovette impiegare le sue forze in emergenza non appena arrivavano per bloccare la pericolosa avanzata l'alleata da sud. La 116. Panzer-Division del colonnello M\u00fcller difese Argentan dagli attacchi della 5\u00aa Divisione corazzata americana, la 1. SS \"Leibstandarte Adolf Hitler\" del generale Theodor Wisch si schier\u00f2 difensivamente tra Carrouges e La Fert\u00e9-Mac\u00e9, la 2. Panzer-Division del generale Heinrich von L\u00fcttwitz raggiunse la foresta di \u00c9couves e dovette combattere aspramente per contrastare la 2\u00aa Divisione blindata francese vicino a Ecouch\u00e9.\nIl 13 agosto la divisione corazzata francese fu impegnata in scontri confusi nella foresta di \u00c9couves; il posto di comando del generale Leclerc venne attaccato da alcuni panzer che furono distrutti a distanza ravvicinata dai carri Sherman; nella foresta rischi\u00f2 di essere catturato il generale von L\u00fcttwitz, comandante della 2. Panzer-Division. A Carrouges i blindati francesi del \"grupemente tactique\" del colonnello de Langlade respinsero i mezzi corazzati della 2. Panzer-Division e della 1. SS \"Leibstandarte Adolf Hitler\", mentre a Ecouch\u00e9 altri reparti del generale Leclerc, al comando del colonnello Pierre Billotte, ebbero la meglio contro un'unit\u00e0 meccanizzata della 116. Panzer-Division ed entrarono nella citt\u00e0. Fall\u00ec invece nel pomeriggio del 13 agosto una incursione dei reparti esploranti francesi del tenente colonnello Nicolas Roumiantsoff direttamente su Argentan; la 116. Panzer-Division era stata rinforzata con carri armati e cannoni contraerei da 88\u00a0mm e l'avanguardia della 2e division blind\u00e9e, dopo aver raggiunto in un primo momento il centro di Argentan, dovette ripiegare a sud della citt\u00e0. Il fronte tedesco nel settore di Argentan si stava consolidando; l'artiglieria era in posizione a nord della citt\u00e0 mentre la 116. Panzer-Division era stata raggiunta anche da elementi della 2. SS-Panzer-Division \"Das Reich\".\nArresto dell'avanzata da sud.\nContemporaneamente il mattino del 13 agosto non ebbero successo neppure i primi tentativi della 5\u00aa Divisione corazzata americana del generale Lunsford E. Oliver di entrare ad Argentan da sud-ovest. Il 12 agosto si era verificato un acceso contrasto tra le truppe di un \"Combat Command\" della divisione e reparti francesi della 2e division blind\u00e9e che avevano occupato la strada N 138 ad est della foresta di \u00c9couves assegnata in teoria agli americani. La 5\u00aa Divisione corazzata dovette rimanere ferma per sei ore a Mortr\u00e9e. Nonostante queste difficolt\u00e0 al mattino del 13 agosto il generale Patton aveva autorizzato il generale Haislip a continuare ad avanzare a nord di Argentan. Nella notte precedente il generale Patton aveva telefonato al generale Bradley parlando in termini sarcastici sulla possibilit\u00e0 di anticipare i britannici e \"ricacciarli in mare in una seconda Dunkerque\".\nIn realt\u00e0 il generale Bradley aveva gi\u00e0 preso altre decisioni; conformandosi ai piani stabiliti in precedenza, egli ritenne che fosse preferibile fermare l'offensiva del generale Haislip sulle posizioni raggiunte alla periferia di Argentan e attendere l'arrivo dei canadesi da nord. Il comandante del XII gruppo d'armate ordin\u00f2 quindi energicamente al generale Patton di arrestare gli attacchi del XV corpo d'armata mentre il generale Eisenhower, presente al quartier generale americano, approv\u00f2 le decisioni. Il comandante della 3\u00aa Armata quindi sospese senza protestare la marcia verso nord e inizi\u00f2 a ritirare una parte delle sue forze. La 5\u00aa Divisione corazzata e la 79\u00aa Divisione di fanteria americane abbandonarono la prima linea ed iniziarono ad avanzare verso est in direzione della Senna. I generali Bradley e Eisenhower hanno affermato che ritennero che un'ulteriore avanzata da sud fosse difficile a causa degli ingorghi del traffico delle colonne, del rischio di bombardamenti per errore da parte delle altre truppe alleate provenienti da nord; inoltre le difese tedesche si stavano rafforzando e il generale Bradley pensava che non sarebbe stato agevole continuare l'avanzata. \u00c8 possibile infine che i generali alleati abbiano ritenuto pi\u00f9 vantaggioso cercare di chiudere una vasta manovra di accerchiamento lungo la Senna piuttosto che completare subito un accerchiamento limitato tra Falaise e Argentan.\nIl 14 agosto il generale Patton si incontr\u00f2 con il generale Bradley; i due alti ufficiali concordarono un nuovo piano di operazioni dopo la decisione di arrestare l'avanzata a nord di Argentan. Mentre tre divisioni del XV corpo del generale Haislip, la 2e division blind\u00e9e francese, la 90\u00aa e la 80\u00aa Divisione fanteria, sarebbero rimaste ferme sul posto, le altre forze della 3\u00aa Armata si sarebbero subito spostate a ovest; il XV corpo verso Dreux, il XX corpo del generale Walker verso Chartres, il XII corpo del generale Cook verso Orl\u00e9ans. Le truppe meccanizzate americane avanzarono subito a grande velocit\u00e0 incontrando scarsa opposizione.\nNel frattempo la situazione delle forze tedesche del Gruppo d'armate B stava diventando sempre pi\u00f9 disastrosa, nonostante i ripetuti ordini di Hitler affinch\u00e9 fosse sferrato il previsto contrattacco ad Alen\u00e7on in preparazione di una successiva manovra di nuovo su Avranches, il generale Eberbach non era assolutamente in grado di eseguire queste disposizioni irrealistiche. I resti delle Panzer-Division del \"Panzergruppe Eberbach\", ridotte a poche decine di carri armati, potevano solo cercare di mantenere una linea difensiva intorno ad Argentan. Inoltre erano presenti crescenti segni di disgregazione e demoralizzazione, tra i reparti; gli sbandati erano in costante aumento e anche le divisioni corazzate migliori, comprese le Waffen SS, dimostravano minore spirito combattivo. Il feldmaresciallo von Kluge era consapevole della situazione; egli era ormai deciso ad ordinare una ritirata generale delle truppe per evitare un accerchiamento definitivo; il pomeriggio del 14 agosto lasci\u00f2 il suo quartier generale di La Roche-Guyon e arriv\u00f2 in un primo tempo al quartier generale del generale Josef Dietrich passato al comando della 5. Panzerarmee generale Dietrich nel castello di Fontaine l'Abb\u00e9, a est di Bernay. Egli intendeva addentrarsi il giorno seguente verso ovest per incontrarsi personalmente con i generali Hausser e Eberbach per concordare una piano d'azione.\nGli attacchi canadesi e polacchi da nord.\nDopo il fallimento dell'operazione Totalize il 9 agosto, il generale Montgomery aveva specificato nella sua direttiva n. 518 diramata l'11 agosto che, mentre le forze americane del generale Patton sarebbero avanzate da sud verso Argentan, le truppe alleate della 1\u00aa Armata canadese avrebbero dovuto riprendere al pi\u00f9 presto i loro attacchi, conquistare finalmente Falaise e chiudere la sacca discendendo rapidamente da nord. A causa di difficolt\u00e0 organizzative tuttavia la 1\u00aa Armata canadese del generale Crerar non fu in grado di attaccare prima del 14 agosto quando il II corpo d'armata canadese del generale Guy Simonds diede inizio alla nuova offensiva, denominata operazione Tractable, lungo la strada maestra Caen-Falaise. Si prevedeva di attaccare impegnando in prima linea forti contingenti di carri armati schierati in masse compatte, mascherati da estese cortine fumogene e precedute da un nuovo, potente attacco aereo. Dopo il bombardamento i canadesi sarebbero avanzati in due colonne; a sinistra della strada la 4\u00aa Divisione corazzata canadese; sulla destra, direttamente verso Falaise, la 3\u00aa Divisione fanteria canadese e la 4\u00aa Brigata corazzata. Il generale Montgomery tuttavia non impegn\u00f2 tutte le sue forze principali sulla direttrice di Falaise, la 7\u00aa Divisione corazzata britannica ricevette infatti ordine di avanzare verso est in direzione di Lisieux, mentre la combattiva 1\u00aa Divisione corazzata polacca avrebbe dovuto allargarsi sul fianco sinistro dei canadesi fino a raggiungere Trun; \u00e8 possibile che il generale britannico dubitasse della riuscita della manovra canadese e che ritesse ancora preferibile tentare di chiudere l'accerchiamento a ovest della Senna.\nIl generale Josef Dietrich, comandante della 5. Panzerarmee, difendeva il settore a nord di Falaise con la 85\u00aa e 89\u00aa Divisione fanteria in prima linea che erano supportate dagli elementi superstiti della 12. SS \"Hitlerjugend\" del generale Kurt Meyer e dagli ultimi carri pesanti Panzer VI Tiger I del 101\u00ba battaglione corazzato pesante SS che durante l'operazione Totalize aveva subito forti perdite tra cui il famoso capitano Michael Wittmann rimasto ucciso nell'esplosione del suo carro. I tedeschi erano informati sull'attacco imminente; la notte precedente erano stati recuperati all'interno di un automezzo canadese importanti documenti con il piano dettagliato alleato; quindi le unit\u00e0 della \"Hitlerjugend\" erano state fatte avanzare per rafforzare le difese.\nL'operazione Tractable inizi\u00f2 alle ore 11.00 del 14 agosto con un primo bombardamento aereo sferrato da oltre 100 bombardieri medi americani che colpirono le linee tedesche tra Assy e Rouvres; alle ore 14.00 venne lanciato un attacco molto pi\u00f9 violento con oltre 800 bombardieri pesanti britannici che sganciarono 3.500 tonnellate di bombe tra le Quesnoy e Potigny con effetti devastanti anche se alcuni reparti canadesi e polacchi furono colpite per errore e subirono 391 perdite. Alle ore 11.45 era cominciato l'attacco terrestre preceduto dal tiro dell'artiglieria e dall'impiego di estese cortine fumogene.\nL'85\u00aa Divisione fanteria tedesca aveva subito ingenti perdite e non fu in grado di contrastare a lungo l'attacco dei canadesi della 3\u00aa Divisione fanteria e della 4\u00aa Divisione corazzata che riuscirono ad attraversare il fiume Laizon a Rouvres e catturarono circa 1.000 prigionieri. Nonostante questi primi successi tuttavia alla fine della giornata del 14 agosto i blindati canadesi erano ancora a cinque chilometri da Falaise e il 15 agosto dovettero combattere aspramente contro elementi della 12. SS \"Hitlerjugend\"; la fanteria canadese incontr\u00f2 una dure resistenza a Versainville mentre la 4\u00aa Divisione corazzata venne arrestata temporaneamente a \u00c9pernay. I polacchi della \"1 Dywizja Pancerna\" del generale Stanis\u0142aw Maczek invece raggiunsero importanti risultati tattici; l'avanzata venne guidata dal 10\u00ba reggimento di cavalleria corazzata e prosegu\u00ec rapidamente in un settore delle difese tedesche meno fortemente presidiato e carente di cannoni da 88\u00a0mm; il 15 agosto i mezzi corazzati polacchi raggiunsero e superarono il fiume Dives a Jort.\nDurante la notte del 16 agosto i reparti di testa polacchi avanzarono lungo la strada di Trun, mentre al mattino i canadesi ripresero gli attacchi verso Falaise; reparti della 2\u00aa Divisione fanteria giunsero a un chilometro a nord della citt\u00e0 sempre fortemente contrastati dai superstiti della 12. SS \"Hitlerjugend\". Durante la giornata del 16 agosto la 4\u00aa Divisione corazzata canadese raggiunse le cittadine di Damblainville e Morteaux-Coulib\u0153uf, ma, a causa di ritardi logistici e di errori tattici, i mezzi corazzati canadesi non portarono aiuto ai polacchi che furono arrestati a dodici chilometri da Trun. Il generale Montgmery inoltre sembr\u00f2 ancora esitare; non rinforz\u00f2 la 1\u00aa Divisione corazzata polacca con i reparti meccanizzati britannici e sembr\u00f2 ancora deciso ad organizzare un accerchiamento a largo raggio sulla Senna; infine prese la decisione finale di chiudere subito la sacca tra Trun e Chambois ordinando agli americani del generale Haislip di riprendere ad avanzare da sud. In realt\u00e0 una parte del XV corpo d'armata statunitense era gi\u00e0 partito verso est e non si trovava pi\u00f9 ad Argentan dove erano rimasti solo la 2e division blind\u00e9e francese e due divisioni di fanteria che la notte del 16 agosto il generale Bradley trasfer\u00ec sotto il controllo del V corpo d'armata del generale Gerow.\nI tedeschi delle Waffen-SS opposero ancora forte resistenza il 16 e 17 agosto nei boschi a nord di Falaise. La citt\u00e0 venne raggiunta dai canadesi della 2\u00aa Divisione fanteria il 17 agosto ma dovette essere conquistata con sfibranti e sanguinosi combattimenti urbani contro i reparti della 12. SS \"Hitlerjugend\". I canadesi, appoggiati da carri pesanti, riuscirono a conquistare gran parte di Falaise, ormai completamente in rovina, entro il 18 agosto, ma piccoli nuclei di SS erano ancora attivi e si difesero aspramente fino all'ultimo. Un gruppo di sessanta soldati della 12. SS si barric\u00f2 all'interno della \"\u00c9cole sup\u00e9rieure\" e continu\u00f2 a resistere per altri tre giorni fino all'annientamento completo; solo quattro superstiti feriti sopravvissero.\nMentre si combattevano le fasi finali della battaglia per Falaise, il 17 agosto il generale Montgomery aveva sollecitato il capo di stato maggiore della 1\u00aa Armata canadese ad accelerare le operazioni e raggiungere \"a qualsiasi prezzo\" nel pi\u00f9 breve tempo possibile Trun e Chambois, mentre il generale Bradley lo stesso giorno aveva ordinato al generale Gerow di riprendere la pressione da sud. Il II corpo d'armata canadese del generale Simmonds continu\u00f2 quindi l'offensiva con la 1\u00aa Divisione corazzata polacca del generale Maczek sul fianco sinistro e la 4\u00aa Divisione corazzata canadese del generale George Kitching sull'ala destra; entro il 17 agosto il fiume Dives venne superato anche a Morteuax e le avanguardie giunsero alla periferia di Trun riducendo ancora il varco di uscita dalla sacca rimasto disponibile per la ritirata tedesca.\nRitirata tedesca e chiusura della sacca.\nLa mattina del 15 agosto alle ore 05.30, il feldmaresciallo von Kluge, dopo aver passato la notte a Meulles, posto di comando del generale Dietrich, era partito in auto per raggiungere N\u00e9cy dove si trovava il quartier generale del generale Eberbach per valutare direttamente sul posto la disastrosa situazione delle sue truppe. Nel corso della giornata tuttavia non si ebbero pi\u00f9 notizie del comandante in capo tedesco dell'ovest. Fu impossibile entrare in comunicazione diretta e le ricerche nell'area della sacca non diedero risultato. A Rastenburg Adolf Hitler mostr\u00f2 grande nervosismo; egli sospettava una defezione del feldmaresciallo von Kluge, gi\u00e0 sospettato di aver aderito alla cospirazione del 20 luglio; il comandante in capo, secondo lui, si era recato in prima linea per cercare di entrare in contatto con il comando alleato e trattare una capitolazione generale dell'esercito. In seguito il F\u00fchrer avrebbe definito il 15 agosto 1944 il \"giorno pi\u00f9 nero della mia vita\". Nel pomeriggio Hitler, estremamente preoccupato e temendo una defezione, decise di prendere misure radicali senza attendere ancora; il generale Hausser ricevette il comando provvisorio del Gruppo d'armate B, mentre il feldmaresciallo von Kluge sarebbe stato destituito. Dopo aver considerato la possibilit\u00e0 di sostituirlo con il feldmaresciallo Albert Kesselring, Hitler decise infine di richiamare dal fronte orientale il feldmaresciallo Walter Model e affidargli il comando dell'OB West.\nAlle ore 24.00 il feldmaresciallo finalmente comparve al quartier generale del generale Eberbach; egli, esausto e demoralizzato, rifer\u00ec che, a causa di un attacco aereo nemico, la sua auto e i suoi mezzi di comunicazione erano stati distrutti, aveva rischiato di essere ucciso dal fuoco nemico e aveva trascorso molte ore nascosto in un campo di grano; dopo aver recuperato fortunosamente un automezzo, era riuscito a raggiungere N\u00e9cy. Hitler diede scarso credito a questa ricostruzione dei fatti; in un primo momento, appreso della ricomparsa del feldmaresciallo von Kluge, egli ordin\u00f2 che uscisse immediatamente dall'area della sacca e si recasse al posto di comando del generale Dietrich. Il feldmaresciallo quindi ritorn\u00f2 a Meulles da dove entr\u00f2 in comunicazione telefonica con il generale Alfred Jodl al quale fece una descrizione drammatica della situazione delle truppe tedesche in fase di disgregazione all'interno della sacca. Il generale Jodl afferm\u00f2 che era probabile che Hitler avrebbe ordinato la ritirata ma non sembr\u00f2 molto impressionato dal racconto del feldmaresciallo von Kluge a cui non comunic\u00f2 la sua imminente destituzione.\nIl feldmaresciallo von Kluge non attese l'autorizzazione formale di Hitler e, estremamente preoccupato, decise di iniziare la ritirata generale del Gruppo d'armate B a partire dalla notte del 16-17 agosto; in quel momento sette corpi d'armata tedeschi erano ormai serrati in uno spazio ristretto di cinquanta chilometri di lunghezza e venti di larghezza tra Flers e il fiume Dives in condizioni sempre pi\u00f9 precarie, sotto gli attacchi aerei alleati e con gravi carenze di rifornimento. La manovra di ritirata prevedeva che la 7\u00aa Armata del generale Hausser in una prima fase ripiegasse a est del fiume Orne attraverso i ponti di Putange, mentre la 5. Panzerarmee del generale Dietrich avrebbe dovuto proteggere il lato settentrionale della sacca e il 58\u00b0 Panzer-Korps avrebbe controllato i ponti sull'Orne; il \"Panzergruppe Eberbach\" venne incaricato di inviare subito due divisioni verso Vimoutiers per mantenere aperto il varco di uscita della sacca. La ritirata tedesca inizi\u00f2 con grande difficolt\u00e0 durante la notte, molti veicoli motorizzati privi di carburante e l'equipaggiamento pesante dovettero essere abbandonati, la marcia si effettu\u00f2 lentamente attraverso strade ostruite dai resti distrutti della battaglia con la continua minaccia del fuoco dell'artiglieria e degli aerei alleati. Il feldmaresciallo von Kluge cerc\u00f2 ancora di controllare la situazione; un piccolo numero di aerei tedeschi vennero inviati nella sacca per consegnare alle colonne in ritirata carburante e munizioni per continuare a combattere, inoltre la sera del 16 agosto elementi della 2. SS \"Das Reich\" e della 116. Panzer-Division contrattaccarono la 90\u00aa Divisione fanteria americana a Bourg-Saint-L\u00e9onard, nel lato sud della sacca, e occuparono le alture. Entro la notte del 17 agosto la 7\u00aa Armata riusc\u00ec a ripiegare con un certo ordine ad est dell'Orne, mentre il 2\u00b0 Panzer-Korps SS del generale Bittrich usc\u00ec fuori dalla sacca attraverso Vimoutiers con la 9. SS Panzer-Division \"Hohenstaufen\" e una parte della 2. SS \"Das Reich\".\nAl mattino del 17 agosto giunse improvvisamente senza preavviso al quartier generale di Meulles il feldmaresciallo Walter Model per assumere il comando supremo; egli comunic\u00f2 che Hitler approvava l'ordine di ritirata generale po\u00ec consegn\u00f2 al feldmaresciallo von Kluge la lettera del F\u00fchrer che lo destituiva dal comando e lo invitava a rientrare in patria. Il feldmaresciallo von Kluge sembr\u00f2 accettare con calma e rassegnazione le decisioni di Hitler, ma, dopo aver scritto una lettera in cui cercava di difendere il suo operato in Normandia, ribadiva la sua fedelt\u00e0 a Hitler e lo invitava a cercare di concludere la guerra, durante il viaggio di rientro in auto si suicid\u00f2 vicino a Metz, verosimilmente per evitare una probabile messa in stato di accusa per i suoi legami con i cospiratori del 20 luglio e i sospetti su un suo tentativo di entrare in trattative con il nemico il 15 agosto. Peraltro non esiste alcuna documentazione di fonte alleate che dimostri che il feldmaresciallo abbia tentato effettivamente di entrare in contatto con gli anglo-americani per arrendersi.\nIl feldmaresciallo Walter Model era un comandante di grande coraggio personale, estrema risolutezza e totale fedelt\u00e0 ad Hitler, ma neppure lui fu in grado di cambiare l'esito della battaglia ed evitare la sconfitta tedesca in Normandia. La situazione dei tedeschi nella sacca era drammatica; il 18 agosto, i resti di quindici divisioni con oltre 100.000 soldati erano ammassati in uno spazio di trenta chilometri di larghezza e diciotto di lunghezza sotto la crescente pressione nemica lungo tutti i lati del perimetro. Si profilava il rischio di una resa generale e di una \"Stalingrado in Normandia\".\nLa 4\u00aa divisione corazzata canadese occup\u00f2 Trun il 18 agosto e il giorno successivo presero il villaggio Saint-Lambert-sur-Dives occupato dai tedeschi, unendosi alle forze statunitensi a Chambois, scavando una linea da Falaise attraverso Trun verso Chambois e combattendo duramente contro i tedeschi in ritirata. Il reggimento \"South Alberta\", predecessore della cavalleria leggera \"South Alberta\", assieme agli elementi del \"The Argyll and Sutherland Highlanders of Canada\" e il reggimento \"Lincoln and Welland\", combatt\u00e9 una battaglia cruenta presso Saint-Lambert-sur-Dives. Questa piccola forza, costituita da meno di 200 soldati canadesi uccise, cattur\u00f2 e fer\u00ec circa 3\u00a0000 tedeschi durante la battaglia. Il maggiore David Vivan Currie del reggimento South Alberta venne decorato con la Victoria Cross per il suo comando della battaglia.\nIl 18 agosto la \"1 Dywizja Pancerna\" (1\u00aa divisione corazzata polacca) prese posizione con 87 carri armati M4 Sherman sulla Collina 262 (chiamata dai francesi Mont-Ormel e dai polacchi \"La mazza\") ad est dei canadesi, per prevenire i contrattacchi dal versante est per tentare di recuperare i tedeschi intrappolati. Dalla collina inoltre possedevano una postazione di comando che sovrastava la strada da Chambois a Vimoutiers ed iniziarono ad attaccare i tedeschi in ritirata. In risposta, i polacchi isolati vennero attaccati ferocemente e ripetutamente, specialmente il 20 agosto quando il \"II. SS-Panzerkorps\", che era fuggito dalla sacca, attacc\u00f2 e irruppe dalle retrovie nella sacca da Vimoutiers. I polacchi persero 325 soldati, con 1002 feriti e 114 dispersi prima di ricevere i rinforzi del 22\u00ba reggimento canadese alle prime luci del 21 agosto. I tedeschi persero circa 2\u00a0000 soldati, con 5\u00a0000 soldati catturati e 359 veicoli distrutti.\nPer la maggior parte della campagna di Normandia, i cieli furono controllati dalla 2nd Tactical Air Force inglese e la 9th Air Force statunitense, ma i tedeschi non subirono molte perdite poich\u00e9 mantennero posizioni difensive sparse e mimetizzate, muovendosi solo durante la notte. Dalla controffensiva a Mortain il 7 agosto vennero costretti a muoversi di giorno, con conseguente aumento della vulnerabilit\u00e0. Ora erano compressi in una stretta sacca e tentarono la fuga durante il giorno. Gli aerei alleati e l'artiglieria furono devastanti per i tedeschi; alla fine, il fumo dei veicoli in fiamme impedirono agli aerei alleati di attaccare altri bersagli.\nLa ritirata divenne una lotta disperata contro quella che venne chiamata dai tedeschi \"la strada della morte\" (\"Todesgang\") tra i villaggi di Chambois, Saint-Lambert, Trun e Tournai-sur-Dive. Il 21 agosto, alle restanti truppe tedesche venne ordinato di arrendersi.\nIl 24 agosto 1944 i soldati americani della 4\u00aa Divisione fanteria e le truppe francesi della 2\u00aa Divisione blindata raggiunsero la capitale francese, Parigi, concludendo vittoriosamente la campagna di Normandia.\nDopo la battaglia.\nAnche se forse 100\u00a0000 soldati tedeschi riuscirono a sfuggire agli alleati a causa dei ritardi nella manovra di chiusura della sacca, l'esercito tedesco si lasci\u00f2 dietro da 40\u00a0000 a 50\u00a0000 prigionieri, pi\u00f9 di 10\u00a0000 morti e la strada fu impraticabile a causa dei veicoli distrutti (tra cui 730 carri su un numero totale di 880). Nessuna delle divisioni Panzer in Normandia riusc\u00ec a fuggire con pi\u00f9 di 15 carri sopravvissuti. Delle 56 divisioni di fanteria che combatterono ad ovest della Senna, 18 furono completamente distrutte.\nAnche i canadesi subirono ingenti perdite, con 5\u00a0500 morti, feriti, dispersi. I polacchi persero 1\u00a0441 soldati.\nIl fallimento nella cattura di un maggior numero di truppe tedesche fu discussa da alcuni comandanti e analisti postbellici. La formazione e la chiusura della sacca fu un grande successo degli alleati; tuttavia ci fu la sensazione che i tedeschi intrappolati sarebbero potuti essere di pi\u00f9. Venne anche ipotizzato che molti prigionieri tedeschi furono giustiziati dalle truppe polacche per vendetta nei confronti della brutale occupazione tedesca (come ad esempio, la rivolta di Varsavia).\nLe forze statunitensi che si spingevano verso nord vennero fermate da una linea di confine interna alle armate alleate. Bradley non chiese lo spostamento del confine (che non \u00e8 una procedura insolita) e Montgomery non la sugger\u00ec. Anche se c'era la necessit\u00e0 legittima di evitare gli incidenti di fuoco amico, che potevano avvenire se le unit\u00e0 si spostavano velocemente senza coordinazione, una modifica dei confini non avrebbe costituito necessariamente un pericolo.\nA causa delle forti personalit\u00e0 la controversia fu piuttosto accesa, specialmente nel dopoguerra quando vennero pubblicate le relative memorie.\nVideogiochi.\nLa \"Sacca\" appare nei videogiochi Call of Duty 3, Company of Heroes (nel ruolo delle forze americane che accerchiano i tedeschi), (nel ruolo dei tedeschi che cercano di sfuggire all'accerchiamento alleato) e nel modulo di espansione Commonwealth Forces del videogioco della Battlefront, Combat Mission: Battle for Normandy."}
{"id": "741228", "revid": "287204", "url": "https://it.wikipedia.org/wiki?curid=741228", "title": "Asi es mi vida", "text": ""}
{"id": "741229", "revid": "6011704", "url": "https://it.wikipedia.org/wiki?curid=741229", "title": "Sovvenzione", "text": ""}
{"id": "741233", "revid": "729019", "url": "https://it.wikipedia.org/wiki?curid=741233", "title": "Isole Brioni", "text": "Le isole Brioni (in croato \"Brijuni\") sono un piccolo arcipelago croato nel mare Adriatico, composto da quattordici isole che si estendono complessivamente per 8\u00a0km\u00b2.\nStoria.\nCome testimoniano i resti delle antiche ville, le Brioni ospitarono insediamenti dei romani che le utilizzarono principalmente per l'estrazione di materiali da costruzione. \nLa storia delle isole Brioni \u00e8 sempre stata collegata a quella della vicina Pola. Appartennero fin dal Medioevo alla Repubblica di Venezia e la pietra proveniente dalle isole fu impiegata per erigere ponti e palazzi a Venezia.\nNel 1797 l'arcipelago venne annesso all'Impero Napoleonico per un breve periodo, fino alla cessione delle Province illiriche all'Impero d'Austria, avvenuta nel 1815. Soltanto a partire dalla prima met\u00e0 dell'Ottocento le Brioni iniziarono a ospitare abitanti di etnia croata, anche se la popolazione delle isole rimase per la maggior parte di lingua italiana fino alla Seconda guerra mondiale, quando inizi\u00f2 l'esodo. In questo periodo le cave presenti nell'arcipelago fornirono materiali per Vienna e Berlino e con la costruzione di una base navale nel porto di Pola, gli austriaci eressero un'imponente fortezza a Brioni Minore, insieme a fortificazioni minori nelle altre isole.\nLa k.u.k. Kriegsmarine (marina austroungarica) abbandon\u00f2 la fortezza e nel 1893 il magnate viennese Paul Kupelwieser acquist\u00f2 l'intero arcipelago e cre\u00f2 un esclusivo complesso alberghiero. La tenuta comprendeva alberghi di prima classe, ristoranti, spiagge turistiche, un casin\u00f2, un porto per gli yacht e divenne un punto nevralgico della vita sociale dell'\u00e9lite tedesca del Litorale austriaco di Gorizia, Trieste e soprattutto di Pola. Egli inoltre costitu\u00ec una regata, un campo da golf e, di pari passo con la fioritura della cultura austriaca, anche vari concerti musicali e concorsi letterari. Le isole Brioni divennero una prestigiosa meta turistica per gli austriaci pi\u00f9 facoltosi e furono visitate da membri della famiglia imperiale e da \"\u00e9lite\" aristocratiche europee.\nNel 1918, in seguito alla Prima guerra mondiale le Brioni divennero parte dell'Italia: dal 1921 al 1947 furono incluse nella Provincia di Pola. Karl Kupelwieser tent\u00f2 di mantenere lo splendore originale ma, quando, nel corso della crisi del 1929, la tenuta entr\u00f2 in bancarotta, il fondatore si suicid\u00f2. Cos\u00ec, nel 1930 le isole vennero acquistate dallo Stato Italiano.\nDurante la seconda guerra mondiale l'arcipelago fu sede di un distaccamento della X\u00aa Flottiglia MAS e nel 1947 venne ceduto alla Jugoslavia. Nel secondo dopoguerra l'arcipelago divenne la sede preferita di vacanza del presidente jugoslavo Tito: l'architetto sloveno Jo\u017ee Ple\u010dnik progett\u00f2 un padiglione in onore del Maresciallo. Almeno 100 capi di Stato esteri e diverse star del cinema (come Elizabeth Taylor, Richard Burton, Sophia Loren, Carlo Ponti e Gina Lollobrigida) visitarono la tenuta di Tito. Tre anni dopo la morte del Presidente, nel 1983, le isole vennero dichiarate Parco nazionale della Jugoslavia.\nCon la dissoluzione della Jugoslavia, nel 1991, le isole Brioni passarono sotto l'amministrazione croata ed entrarono a far parte della regione istriana. Il nuovo Stato indipendente vi ospit\u00f2 un Centro Conferenze Internazionali e con l'occasione vennero riaperti quattro alberghi di Brioni, insieme al Parco Safari, dove trovano posto anche gli animali donati a Tito, fra cui uno dei due elefanti indiani che ricevette da Indira Gandhi, il secondo \u00e8 morto nel 2010 per un attacco di cuore all'et\u00e0 di circa 45 anni. Il Torneo Internazionale di Polo, avviato nel 1924 da Karl Kupelwieser, \u00e8 stato ripreso nel 2004.\nLe isole.\nLe rimanenti isole che compongono l'arcipelago sono:\nMonumenti e luoghi d'interesse.\nSulle isole Brioni sono presenti diversi siti archeologici e culturali: \u00e8 possibile visitare il museo archeologico, i resti di due ville romane del II secolo d.C., le rovine di un castello bizantino e la chiesa del monastero di Santa Maria, risalente al XIII secolo, che fu fondata dai monaci benedettini in epoca franca e poi assegnata dapprima nel 1312 ai templari e nel 1314 ai Cavalieri di Malta. Inoltre vi sono delle fortificazioni dell'Et\u00e0 del bronzo che testimoniano un antico insediamento nell'isola riconducibile al XIV secolo a.C.. Oltre a ricche esposizioni di reperti archeologici, nei pressi di questi siti sono state allestite mostre di storia naturale e di arte.\nIl Parco nazionale di Brioni.\nL'arcipelago, famoso per le bellezze naturali delle sue isole, \u00e8 dal 1983 parco nazionale (Parco nazionale di Brioni), che comprende le isole e le acque circostanti.\nNell'isola di Brioni Maggiore sono state scoperte oltre 200 impronte di dinosauri in quattro siti: tali testimonianze risalgono al periodo Cretaceo, dal quale prende il nome il Parco Cretaceo delle Brioni.\nA Brioni Maggiore si possono osservare numerose specie di piante mediterranee o esotiche (tra cui numerose mangrovie), oltre ad una fauna piuttosto varia composta tra l'altro da daini, mufloni, scoiattoli, lepri."}
{"id": "741236", "revid": "287204", "url": "https://it.wikipedia.org/wiki?curid=741236", "title": "Welbike", "text": "La Welbike era una motocicletta per impieghi speciali realizzata in Gran Bretagna durante la seconda guerra mondiale. Venne progettata dalla Station IX dell'Inter Service Research Bureau che aveva la sua sede a Welwyn. Il progetto era di John Dolphins e la produzione avveniva presso la Excelsior Ltd. Il nome \"Welbike\" derivava dall'uso di anteporre il suffisso \"Wel\", da Welwyn, a tutto ci\u00f2 che veniva realizzato dalla Station IX.\nLa Welbike era pensata per essere utilizzata dagli agenti dello Special Operations Executive e pertanto doveva essere trasportata in un contenitore paracadutabile. Per soddisfare questa necessit\u00e0 la motocicletta era dotata di manubrio pieghevole e di pneumatici di diametro ridotto. In generale era molto piccola. Il motore era un monocilindrico Villiers da 98\u00a0cm\u00b3 di cilindrata a due tempi alimentato a benzina.\nIn pratica non fu mai utilizzata dagli agenti segreti ma fu fornita ai reggimenti di paracadutisti britannici e fu impiegata durante l'operazione Market Garden.\nDopo il conflitto il progetto della Welbike venne riproposto come Corgi 50 \"Dinky Devil\" dalla Brookhouse Engineering e divenne una della pi\u00f9 popolari \"motorette\" degli anni sessanta."}
{"id": "741237", "revid": "1488961", "url": "https://it.wikipedia.org/wiki?curid=741237", "title": "Sinistra Repubblicana (Italia)", "text": "Sinistra Repubblicana \u00e8 stato un movimento politico Italiano attivo dal 1994 al 1998.\nAffermatosi il 30 gennaio 1994 da una scissione del Partito Repubblicano Italiano, ha partecipato al progetto di Alleanza Democratica ed \u00e8 confluito successivamente nei Democratici di Sinistra, costituendosi come corrente interna e associazione.\nNascita.\nIl 22 gennaio 1994 Giorgio La Malfa assunse nuovamente la segreteria del Partito Repubblicano Italiano, subentrando al segretario reggente Giorgio Bogi. Questi aveva condotto il partito all'interno della coalizione di centro-sinistra, i Progressisti, nell'ambito della quale aveva partecipato alla costituzione di Alleanza Democratica. Tuttavia, dopo l'elezione di La Malfa, il PRI prefer\u00ec coalizzarsi con il Patto per l'Italia di Mariotto Segni (anch'egli fuoriuscito da AD) e promotore del Patto Segni.\nGiorgio Bogi, Giuseppe Ayala e Libero Gualtieri contestarono per\u00f2 la scelta di La Malfa e fuoriuscirono dal partito per fondare \"Sinistra repubblicana\", che ader\u00ec ad Alleanza Democratica.\nScioglimento nei Democratici di Sinistra.\nIl 14 febbraio 1998, \"Sinistra Repubblicana\" confluisce nei Democratici di Sinistra, assieme alla Federazione Laburista, al Movimento dei Comunisti Unitari, ai Cristiano Sociali, ai Riformatori per l'Europa e ad Agire Solidale. Divenne cos\u00ec una corrente politica dei Ds.\nLa Sinistra Repubblicana ha espresso un ministro (Bogi) nel Governo Prodi I e un sottosegretario alla presidenza (Passigli) nel Governo D'Alema II.\nNel febbraio 2006, con la mancata ricandidatura nelle file dei DS di Stefano Passigli e di Giorgio Bogi (che abbandona il partito), la corrente \"Sinistra Repubblicana\" ha assunto una maggiore autonomia politica dai DS. Costituitasi come associazione politico-culturale, \u00e8 divenuta promotrice della ricomposizione della diaspora repubblicana nell'ambito dell'area dell'Ulivo, nella prospettiva di rappresentare in modo unitario l'area laica nel progetto del Partito Democratico."}
{"id": "741241", "revid": "400694", "url": "https://it.wikipedia.org/wiki?curid=741241", "title": "Dynamic", "text": "Dynamic \u00e8 un'etichetta discografica indipendente, fondata a Genova, nel 1978.\nProduce CD e DVD di musica classica e di opera, che esporta in oltre 32 Paesi.\nLa sua produzione copre l'intero campo della musica classica, focalizzandosi prevalentemente sull'immensa eredit\u00e0 della musica italiana ed europea del XVIII e XIX secolo, con particolare riguardo per i lavori violinistici. Il suo catalogo comprende oltre 400 titoli, con circa 25 nuove uscite all'anno.\nL'etichetta predilige le composizioni in registrazione di prima assoluta mondiale o titoli d'opera che sono al di fuori del tradizionale repertorio. \nLa storia.\nDynamic S.r.l \u00e8 fondata nel 1978 da Pietro Mosetti Casaretto e sua moglie Marisa. Mosetti Casaretto, chirurgo e violinista non professionista, rileva una piccola casa discografica fondata dal musicologo Edward Neill. All'inizio la Dynamic \u00e8 una piccola azienda a conduzione familiare. Mosetti Casaretto e sua moglie effettuano personalmente le registrazioni su nastro magnetico, spostandosi tra chiese, oratori e ville locali. La prima incisione pubblicata su vinile sono le Variazioni Barucaba di Paganini suonate da Salvatore Accardo, in prima registrazione mondiale.\nNel 1985 l'azienda si trasferisce nell'attuale sede di Villa Quartara sulle colline del Righi, alle spalle della citt\u00e0, dove viene allestita una sala di registrazione in grado di ospitare una piccola orchestra da camera. Alla fine degli anni '90 Mosetti Casaretto lascia l'azienda e la gestione dell'etichetta passa ad Alberto Dellepiane. Nel corso degli anni l'attenzione nei confronti della musica da camera e segnatamente della musica per violino si \u00e8 estesa fino a comprendere tutta la musica classica e l'opera che ora compongono il grande catalogo su CD e DVD. Recentemente Dynamic \u00e8 diventata produttore di contenuti in alta definizione per la televisione ed il cinema.\nPrincipali registrazioni su CD.\nVincenzo Bellini\"Complete Operas\" - Interpreti: Alaimo, Aliberti, Barcellona, Caball\u00e9, Callas, Ciofi, Devia, Frontali, Kunde, Matteuzzi, Morino, Naf\u00e8, Ok Shin, Ricciarelli, Scotto, Theodossiou - Direttori: Bernstein, Bonynge, Pr\u00eatre\nGeorges Bizet\n\"Don Procopio\"\nHeinrich Wilhelm Ernst\n\"Studies for solo violin\" \u2013 Ruggiero Ricci, violino\nBaldassare Galuppi\n\"Complete Harpsichord Concertos\"\nKodaly Ravel\n\"Works for violin and cello\" - Luigi Alberto Bianchi, Franco Maggio Ormezowski\nJules Massenet\n\"Roma\" - Iano Tamar, Warren Mok, Svetlana Arginbaeva, Nicolas Rivenq, Francesco Ellero D'Artegna - Orchestra Internazionale d'Italia - Marco Guidarini, direttore d'orchestra\nFelix Mendelssohn\n\"Concerto for violin, piano and string orchestra in D min\" \u2013 F\u00e9lix Ayo violin - Emma Jim\u00e9nez, piano - Orquesta Sinf\u00f3nica de Castilla y Le\u00f3n\nWolfgang Amadeus Mozart\n\"Ciani plays Mozart\" \u2013 Dino Ciani, pianoforte - Gianandrea Gavazzeni, direttore d'orchestra\nMozart-Busoni\n\"Complete Transcriptions for Piano Solo\"\n\"Omaggi a Paganini\" - Franz Liszt: Grand fantasia de bravoure sur 'La clochette' ('La campanella\", Op.7)\nCarlo Andrea Gambini - Ignaz Moscheles (Prime registrazioni mondiali) - Bruno Mezzena, pianoforte\nNicol\u00f2 Paganini\n\"Historical documents\" - Salvatore Accardo, Giulio Bignami, Sandro Fuga, Vasa Prihoda, violin - Arturo Toscanini e la NBC Orchestra\n\"24 Capricci\" \u2013 Le\u014dnidas Kavakos, violino\n\"Paganini's violin: its history, sound and photographs\" \u2013 Salvatore Accardo, Laura Manzini\n\"Centone di Sonate for violin and guitar\" (Prima edizione integrale) - Luigi Alberto Bianchi, Maurizio Preda\n\"The 15 Quartets for strings and guitar\" (Prima edizione integrale) - Quartetto Paganini\n\"Works for violin and bassoon\" \u2013 Salvatore Accardo, Claudio Gonella, Bruno Canino\n\"The 6 Violin Concertos\" - Unpublished Adagio - Multimedia CD Massimo Quarta, direttore d'orchestra e violino - Orchestra del Teatro Carlo Felice di Genova\n\"Complete Works for violin and orchestra\" - Massimo Quarta, Salvatore Accardo, Franco Mezzena, Luigi Alberto Bianchi, Yehudi Menuhin, Ruggiero Ricci, violino\n\"Complete works for violin and guitar\" - Luigi Alberto Bianchi, violino - Maurizio Preda, chitarra\n\"Paganini and various composers: Gran Viola\" (Luigi Alberto Bianchi plays the 1595 Amati viola) Luigi Alberto Bianchi, viola - RIAS Orchester Berlin - Jaques Delac\u00f4te, direttore d'orchestra - Bruno Canino, pianoforte\nGioachino Rossini\n\"Demetrio e Polibio\"\"Ivanho\u00e9\"\"Rossini on Rossini's Pleyel\"\nGiuseppe Tartini\n\"Complete Violin Concertos\" (Prima registrazione mondiale) \u2013 (33 CD) Federico Guglielmo, violino - Carlo Lazari, violino - L'Arte dell'Arco - Giovanni Guglielmo, violino e concertatore\nP\u00ebtr Il'i\u010d Tchaikovsky\n\"Cherevichki\" (The Slippers)\n\"Oprichnik\" (opera completa)\nGiuseppe Verdi\n\"Gustavo III\" \nGiovanni Battista Viotti\n\"Complete Violin Concertos\" \u2013 (10 CD) Franco Mezzena, violino e direttore d'orchestra - Symphonia Perusina - Viotti Chamber Orchestra - Orchestra Milano Classica\nAntonio Vivaldi\n\"Catone in Utica\" - Simon Edwards, Jacek Laszczkowski, Liliana Faraon, Ver\u00f3nica Cangemi, Philippe Jaroussky, Diana Bertini, La Grande Ecurie et la Chambre du Roy - Jean-Claude Malgoire, direttore d'orchestra\n\"Rosmira Fedele\" (opera completa) - Marianna Pizzolato, Claire Brua, Salom\u00e9 Haller, John Elwes - Ensemble Baroque de Nice - Gilbert Bezzina, direttore d'orchestra\nAA.VV.\n\"The Legacy of Cremona\" - Ruggiero Ricci, violino - Noriko Shiozaki, pianoforte\n\"The Violin of David Oistrach\" - David Oistrach, Riccardo Brengola, Franco Gulli, Mariana Sirbu, violino\n\"Ruggiero Ricci: A life for the violin\" - Ruggiero Ricci, violino - Martha Argerich, pianoforte - New Symphony Orchestra - Malcolm Sargent, direttore d'orchestra\n\"Dino Ciani: a tribute\" - Dino Ciani, pianoforte\nIl repertorio in DVD.\nDi seguito una selezione dei titoli pi\u00f9 recenti\nVincenzo Bellini\"Norma\"- Macerata Opera Festival, Sferisterio di Macerata, 2007\"La Sonnambula\"- Teatro Lirico di Cagliari, 2008Georges Bizet\"Carmen\" - Macerata Opera Festival, Sferisterio di Macerata, 2008Arrigo Boito\"Mefistofele\" - Teatro Massimo, Palermo, 2008Benjamin Britten\"Death in Venice\" - Teatro La Fenice, Venezia, 2008Francesco Cilea\"Adriana Lecouvreur\" - Teatro Regio, Torino, 2009Michael Daugherty\"Jackie O.\" - Teatro Comunale, Bologna, 2008Gaetano Donizetti\"Pia de' Tolomei\" - Teatro La Fenice, Venezia, 2005\"Roberto Devereux\" - Teatro Donizetti, Bergamo, 2006\"Lucia di Lammermoor\"- Teatro Donizetti, Bergamo, 2006\"L'Elisir d'Amore\" - Bergamo Musica Festival, 2007\"Lucrezia Borgia\" - Bergamo Musica Festival, 2007\"Don Gregorio\" - Teatro Donizetti, Bergamo, 2007George Frideric Handel\"Aci, Galatea e Polifemo\" \u2013 Teatro Carignano, Torino, 2009\"Ariodante\" - Festival di Spoleto, 2007\u00c9douard Lalo\"Le roi d'Ys\" - Op\u00e9ra Royal de Wallonie, Liegi, Belgio, 2008\nLeonardo Leo\"L'Alidoro\" - Teatro di Reggio Emilia, 2008Vicente Martin y Soler\"Il burbero di buon cuore\" - Teatro Real, Madrid, Spagna, 2007Claudio Monteverdi\"L'Orfeo\"- Teatro Real, Madrid, Spagna, 2008\"Il ritorno d'Ulisse in patria\" - Teatro Real, Madrid, Spagna, 2009Amilcare Ponchielli\"La Gioconda\" \u2013 Arena di Verona, 2005Giacomo Puccini\"La Boh\u00e8me\" - Festival Puccini, Torre del Lago, 2007Gioachino Rossini\"Il barbiere di Siviglia\" - Teatro La Fenice, Venezia, 2008Ermione - ROF Rossini Opera Festival, Pesaro, 2008La Cambiale di matrimonio - ROF Rossini Opera Festival, Pesaro, 2006L'equivoco stravagante - ROF Rossini Opera Festival, Pesaro, 2008\"Maometto II\" - ROF Rossini Opera Festival, Pesaro, 2008L'Italiana in Algeri - ROF Rossini Opera Festival, Pesaro, 2006La Gazza Ladra - ROF Rossini Opera Festival, Pesaro, 2007Torvaldo e Dorliska - ROF Rossini Opera Festival, Pesaro, 2006Il Turco in Italia - ROF Rossini Opera Festival, Pesaro, 2007Bianca e Falliero - ROF Rossini Opera Festival, Pesaro, 2005Richard Strauss\"\"Daphne\" - Teatro La Fenice, Venezia, 2005Giuseppe VerdiFalstaff - Op\u00e9ra Royal de Wallonie, Liegi, Belgio, 2009Macbeth - Macerata Opera Festival, Sferisterio di Macerata, 2007La traviata - Op\u00e9ra Royal de Wallonie, Liegi, Belgio, 2009Ermanno Wolf-Ferrari\"La Vedova Scaltra\" - Teatro La Fenice, Venezia, 2007\nGli artisti.\nAlcuni degli artisti che hanno inciso con Dynamic:\nSalvatore Accardo, Franco Mezzena, Massimo Quarta, Felix Ayo, Stefan Milenkovich, Ruggiero Ricci, Luigi Alberto Bianchi, Bruno Canino, Bruno Pignata, Bruno Mezzena, Carlo Colombara, Rocco Filippini, Ovidiu Badila, Mirella Freni, Ferruccio Furlanetto, Pl\u00e1cido Domingo, William Christie, Renato Bruson, William Matteuzzi, Iano Tamar, Patrizia Ciofi, Annick Massis, V\u00e9ronique Gens, Daniela Dess\u00ec, Dimitra Theodossiou, Joseph Calleja, Georges Pr\u00eatre, Renato Palumbo, Jos\u00e9 Cura, Philippe Jaroussky, Leo Nucci, Marcello Viotti, Juan Pons, Andrea Bacchetti, les Arts Florissants, Roberto Scandiuzzi, Ruggero Raimondi, Kobie Van Rensburg, Claudio Scimone, Cappella della Piet\u00e0 De' Turchini, Francesco Meli, Bruno De Simone, Marianna Pizzolato, Dietrich Henschel, Sara Mingardo, Cinzia Forte, Gregory Kunde, Roberto Frontali, June Anderson, Emilio Sagi, Francisco Negrin, Antonio Abete, Pier Luigi Pizzi, Gheorghe Iancu, Bepi Morassi, Jean Claude Malgoire.\nCollaborazioni con enti lirici e festival.\nDynamic collabora con numerosi enti lirici e festival internazionali: la Fondazione La Fenice di Venezia, la Fondazione Arena di Verona, il Teatro San Carlo di Napoli, il Teatro Regio di Parma, il Rossini Opera Festival di Pesaro, il Festival Puccini di Torre del Lago, lo Sferisterio Opera Festival di Macerata, il Teatro Massimo di Palermo, il Teatro Bellini di Catania, il Teatro Donizetti Bergamo, il Teatro Lirico di Cagliari, il Festival della Valle d'Itria di Martina Franca, il Teatro Caio Melisso di Spoleto, il Teatro Municipale Romolo Valli, Reggio Emilia, e, fuori dall'Italia il Teatro Real di Madrid, l'Op\u00e9ra Royal de Wallonie di Liegi, il Th\u00e9\u00e2tre Municipal di Tourcoing, Op\u00e9ra de Lausanne, Il Liceu di Barcellona."}
{"id": "741245", "revid": "110157", "url": "https://it.wikipedia.org/wiki?curid=741245", "title": "Sinistra Repubblicana (Spagna)", "text": "La Sinistra Repubblicana (IR, \"Izquierda Republicana\"; in Catalogna si presentava come \"Partit Republic\u00e0 d'Esquerra\" ed in Galizia come \"Esquerda Republicana Galega\") fu un partito politico spagnolo di orientamento repubblicano, radicale e secolarista.\nFu fondato il 3 aprile 1934 dalla fusione di Azione Repubblicana (\"Acci\u00f3n Republicana\") di Manuel Aza\u00f1a, del Partito Repubblicano Radicale Socialista (\"Partido Republicano Radical Socialista\") di Marcelino Domingo e della Organizzazione Repubblicana Galiziana Autonoma (\"Organizaci\u00f3n Republicana Gallega Aut\u00f3noma\") di Santiago Casares Quiroga.\nCome membro del Fronte Popolare e sostenitore della Seconda Repubblica Spagnola durante la guerra civile spagnola, il partito venne messo fuori legge nel 1939. I suoi esponenti di spicco trovarono rifugio in Messico, Aza\u00f1a in Francia, dove mor\u00ec nel novembre 1940.\nNel 1977, dopo la morte del dittatore Francisco Franco, fu costituito un nuovo soggetto politico denominato \"Izquierda Republicana\", considerato erede dell'omonimo partito storico."}
{"id": "741249", "revid": "287204", "url": "https://it.wikipedia.org/wiki?curid=741249", "title": "Danneggiamento informatico", "text": "Il danneggiamento informatico \u00e8 un reato che in Italia \u00e8 regolato dall'articolo 635 bis del codice penale, che lo ha introdotto dall'articolo 9 della legge 23 dicembre 1993, n. 547.\nPortata normativa.\nNel reato di danneggiamento informatico rientra l'attivit\u00e0 di chi distrugge, deteriora o rende inservibili sistemi informatici o telematici altrui, indipendentemente se ci\u00f2 avvenga per trarre profitto o semplicemente per \"vandalismo informatico\".\n\u00c8 prevista una figura aggravata di reato se ricorrono le circostanze previste dal secondo comma dell'art. 635 per il danneggiamento, oppure con l'abuso della qualit\u00e0 di operatore del sistema.\nProcedibilit\u00e0 a querela di parte.\nCome per il danneggiamento previsto e punito dall'art 635 c.p., \u00e8 necessaria la querela della persona offesa.\nTesto dell'art 635 bis.\n(\"Danneggiamento di informazioni, dati e programmi informatici\"). - \"Salvo che il fatto costituisca pi\u00f9 grave reato, chiunque distrugge, deteriora, cancella, altera o sopprime informazioni, dati o programmi informatici altrui \u00e8 punito, a querela della persona offesa, con la reclusione da sei mesi a tre anni\". \nSe il fatto \u00e8 commesso con violenza alla persona o con minaccia ovvero con abuso della qualit\u00e0 di operatore del sistema, la pena \u00e8 della reclusione da uno a quattro anni.\".\nLa disposizione \u00e8 stata novellata dalla legge 18 marzo 2008 n. 48, recante la ratifica ed esecuzione della Convenzione del Consiglio d'Europa sulla criminalit\u00e0 informatica, fatta a Budapest il 23 novembre 2001, e norme di adeguamento dell'ordinamento interno, e pi\u00f9 recentemente dall\u2019art. 2, comma 1, lett. m), D.Lgs. 15 gennaio 2016, n. 7, che ha modificato il secondo comma.\nIl testo precedentemente in vigore (sino al 4 aprile 2008) era il seguente:\n(\"Danneggiamento di sistemi informatici e telematici\"). \"Chiunque distrugge, deteriora o rende, in tutto o in parte, inservibili sistemi informatici o telematici altrui, ovvero programmi, informazioni o dati altrui, \u00e8 punito, salvo che il fatto costituisca pi\u00f9 grave reato, con la reclusione da sei mesi a tre anni\". \n\"Se ricorre una o pi\u00f9 delle circostanze di cui al secondo comma dell'articolo 635, ovvero se il fatto \u00e8 commesso con abuso della qualit\u00e0 di operatore del sistema, la pena \u00e8 della reclusione da uno a quattro anni\"\".\nStoria della norma.\nIl legislatore italiano si era mosso sulla base delle indicazioni del Consiglio d'Europa che aveva costituito nel 1985 un Comitato ristretto di esperti che era incaricato di redigere un elenco di fattispecie che dovevano trovare punizione in tutti gli ordinamenti giuridici ed un elenco di ulteriori fattispecie che avrebbero dovuto trovare punizione solo a discrezione delle singole nazioni.\nIn Italia, su iniziativa del ministro Giuliano Vassalli, venne poi istituita una commissione italiana con il compito di \"elaborare un progetto contenente le linee di una riforma del diritto penale diretta a far fronte alle nuove realt\u00e0 informatiche\". La Commissione raccolse le opinioni di soggetti pubblici e privati del settore informatico. \nDal punto di vista della tecnica legislativa uno dei principi cardine \u00e8 stato il divieto di analogia in materia penale. \nPer quel che riguarda il danneggiamento dei sistemi informatici questi \"...trovavano collocazione, sebbene la disciplina meritasse di essere integrata e adattata alle particolarit\u00e0 dei fatti stessi, nell'ambito delle norme penali esistenti; risultavano, cos\u00ec, utilizzabili sia l'art. 635 che l'art. 420 c.p\" Tuttavia le norme gi\u00e0 esistenti tutelavano chiaramente quando il danneggiamento coinvolgeva anche beni materiali, molto meno quando riguardava dati o beni immateriali.\nI \"pi\u00f9 gravi reati\".\nL'art. 635 bis prevede espressamente che la sua applicazione non avvenga quando fattispecie simili costituiscono \"pi\u00f9 gravi reati\".\nViene, infatti considerato reato autonomo quello previsto e punito dall'art 420 c.p.\nAttentato a impianti di pubblica utilit\u00e0\n\"Chiunque commette un fatto diretto a danneggiare o distruggere impianti di pubblica utilit\u00e0, \u00e8 punito, salvo che il fatto costituisca pi\u00f9 grave reato, con la reclusione da uno a quattro anni.\"\n(Il secondo e terzo comma che recitavano. \u201cLa pena di cui al primo comma si applica anche a chi commette un fatto diretto a danneggiare o distruggere sistemi informatici o telematici di pubblica utilit\u00e0, ovvero dati, informazioni o programmi in essi contenuti o ad essi pertinenti. Se dal fatto deriva la distruzione o il danneggiamento dell'impianto o del sistema, dei dati, delle informazioni o dei programmi ovvero l'interruzione anche parziale del funzionamento dell'impianto o del sistema la pena \u00e8 della reclusione da tre a otto anni.\u201d sono stati abrogati dall\u2019art. 6 della L. 18 marzo 2008, n. 48)."}
{"id": "741254", "revid": "729019", "url": "https://it.wikipedia.org/wiki?curid=741254", "title": "Utah Beach", "text": "Utah Beach era il nome in codice alleato di una delle cinque spiagge in cui avvenne lo sbarco in Normandia, all'interno dell'Operazione Overlord, il 6 giugno 1944. In particolare la spiaggia di Utah costituiva il settore pi\u00f9 occidentale della costa interessata dalle operazioni militari e si estendeva nella penisola del Cotentin, tra le localit\u00e0 di Pouppeville, nel comune di Sainte-Marie-du-Mont, e Saint-Martin-de-Varreville.\nForze in campo.\nTedeschi e difese costiere.\nLe difese costiere erano pressoch\u00e9 identiche alle difese posizionate su Omaha Beach ma non essendovi alte costiere su cui costruire roccaforti, gli unici ostacoli furono quelli posizionati direttamente sulla spiaggia, tra i cinquanta e i cento metri dal mare. Dietro a queste vi erano postazioni d'artiglieria e di mitragliatrici, collegate da una serie di trincee da cui i soldati potevano sparare direttamente sulla spiaggia. I soldati a difesa erano meno compatti di quanto fossero i difensori di Omaha, probabilmente perch\u00e9 i tedeschi ritenevano che i campi allagati nei pressi della spiaggia sarebbe stato un deterrente per gli Alleati. Lungo le quattro Uscite dalla spiaggia (strade che collegavano l'entroterra con la costa) vi erano diverse postazioni di mitragliatrici e a circa tre chilometri dal mare furono posizionate delle batterie d'artiglieria, in particolar modo presso Crisbecq e Saint-Martin-de-Varreville.\nIl settore di Utah Beach era difeso dal 919\u00ba Reggimento della 709\u00aa Divisione di fanteria. Alcuni battaglioni della divisione erano formati da \"Osttruppen\", cio\u00e8 prigionieri di guerra provenienti dal fronte orientale, soprattutto russi o georgiani che scelsero di combattere per i tedeschi piuttosto di finire in campi di prigionia. La divisione, pur potendo contare su una quantit\u00e0 di uomini piuttosto elevata, era dislocata lungo tutta la costa, tra Utah Beach e la citt\u00e0 di Cherbourg e doveva perci\u00f2 coprire circa 100\u00a0km: per questo motivo l'area che i tedeschi potevano difendere con efficacia era un'esigua striscia di terra a ridosso del mare. In caso di invasione, il supporto alla 709\u00aa doveva essere fornito dalla 91\u00aa Divisione di fanteria, che si scontr\u00f2 con i paracadutisti statunitensi nell'entroterra di Utah Beach, e dalla 243\u00aa Divisione di fanteria.\nForze americane.\nLe forze statunitensi operanti nella zona di Utah Beach erano inquadrate nel VII Corpo d'Armata, costituito dalla 101\u00aa e dall'82\u00aa Divisione Aviotrasportata, che furono paracadutate nell'entroterra di Utah, e dalla 4\u00aa Divisione di fanteria che sbarc\u00f2 sulla spiaggia.\nI reparti aviotrasportati, in particolare, erano formati interamente da volontari ed erano considerati corpi d'\u00e9lite, nonostante per la 101\u00aa si trattasse della prima operazione in un teatro di guerra mentre l'82\u00aa Divisione aveva gi\u00e0 partecipato alla campagna d'Italia. La 4\u00aa Divisione era stata lungamente addestrata agli sbarchi in condizioni simili a quelle previste per Utah Beach. In una di queste esercitazioni (Operazione Tiger) l'incursione di alcune motosiluranti tedesche sfuggite al controllo radar alleato aveva causato circa un migliaio di vittime tra i soldati statunitensi.\nI piani.\nI piani originali dell'Operazione Overlord non prevedevano sbarchi su questa spiaggia. Il settore venne inserito tra gli obiettivi solo dietro insistenza del generale Dwight D. Eisenhower. Egli riteneva fosse assolutamente necessaria una testa di ponte nella penisola del Cotentin, in modo da facilitare la presa del porto di Cherbourg, di fondamentale importanza strategica per il futuro rifornimento di uomini e mezzi su suolo francese. L'assalto principale fu affidato alla 4\u00aa Divisione, supportata da due assalti paracadutisti della 101\u00aa e della 82\u00aa Divisione paracadutista. Tuttavia l'operazione riservava alcuni inconvenienti, infatti l'area dietro la spiaggia era paludosa e i tedeschi, aprendo le chiuse dei fiumi Douve e Merderet, avevano allagato ulteriormente vaste zone rendendole difficili da attraversare. Inoltre, la spiaggia aveva un terreno sabbioso, estesa per circa quattro, cinque chilometri. Gli Alleati avevano infine l'esigenza di assicurarsi almeno quattro vie d'uscita dalla spiaggia, in modo da non congestionare il traffico e garantire il rapido deflusso di uomini e mezzi sbarcati. Per questo motivo furono organizzate le operazioni dei reparti aviotrasportati, che avevano il compito di prendere possesso di queste vie e di difendere le forze sbarcanti da eventuali contrattacchi nemici. Poco a sud della spiaggia vi era la vicina citt\u00e0 di Carentan, attraversata da una delle principali vie di comunicazione, tra Bayeux e Valognes a meno di venti chilometri da Cherbourg.\nL'obiettivo principale dello sbarco era di isolare la penisola del Cotentin dal resto della Francia occupata, per facilitare la presa di Cherbourg. Di fondamentale importanza sarebbe stata la rapida formazione di una testa di ponte ben salda, in grado di respingere i contrattacchi e di conquistare velocemente Carentan, impedendo cos\u00ec ai tedeschi di dividere il VII dal V Corpo d'Armata sbarcato ad Omaha Beach. La 4\u00aa Divisione sarebbe stata accompagnata da unit\u00e0 di genieri, di cannoni anticarro, contraerei, di mortai e d'artiglieria. Il giorno seguente, il 7 giugno, sarebbe sbarcata la 90\u00aa Divisione di fanteria che, assieme alla 4\u00aa, avrebbe marciato verso nord-ovest, diretta a Cherbourg. Il 359\u00ba Reggimento della 90\u00aa Divisione fu temporaneamente aggregato alla 4\u00aa e quindi sbarc\u00f2 il D-Day, nel settore settentrionale dello sbarco; la 9\u00aa Divisione, in riserva, sarebbe giunta il 10 giugno mentre la 79\u00aa Divisione il 14 giugno. Due minuti prima dell'orario designato per lo sbarco, il 4\u00ba Gruppo di cavalleria sarebbe sbarcato nell'arcipelago \u00celes Saint-Marcouf, due isole alla foce della Senna, per eliminare ogni struttura e installazione in grado di ostacolare l'invasione.\nLo sbarco.\nAssalto aviotrasportato.\nLe operazioni iniziarono verso le ore 01:30 con il lancio dei primi paracadutisti della 101\u00aa e dell'82\u00aa Divisione nell'entroterra della penisola.\nBombardamento aeronavale.\nLo sbarco fu preceduto da una fase di bombardamento aeronavale. Quattro giorni prima del D-Day, l'Aviazione alleata aveva concentrato il fuoco sugli aeroporti tedeschi per impedire al nemico di colpire le spiagge dal cielo. Solamente il giorno dello sbarco per\u00f2, il fuoco fu direttamente indirizzato per distruggere le fortificazioni costiere, demoralizzare le truppe e tagliare le vie di comunicazioni tedesche. L'Aviazione britannica, dopo la mezzanotte del 6 giugno, cominci\u00f2 un raid su tutta la costa normanna scelta per gli sbarchi, concentrandosi sulle batterie costiere, come quelle di Crisbecq e Saint-Martin-de-Varreville. La 9\u00aa Forza aerea statunitense si concentr\u00f2 poche ore prima dello sbarco sulle difese della spiaggia di Utah mantenendo operativo uno squadrone di cacciabombardieri sopra la spiaggia, squadrone che in seguito avrebbe supportato l'avanzata nell'entroterra. Il bombardamento navale fu affidato alla Task Force 125, formata dalla nave da battaglia USS \"Nevada\" con 5 incrociatori e 11 cacciatorpediniere.\nLa Task Force apr\u00ec il fuoco sulla spiaggia alle quaranta minuti prima dello sbarco. Il fuoco fu interrotto quando i mezzi da sbarco anfibi (LCVP) furono a sei-settecento metri dalla spiaggia. All'ora stabilita, i bombardamenti cominciarono a colpire sempre pi\u00f9 verso l'entroterra, anticipando i movimenti della fanteria.\nAssalto anfibio.\nLo sbarco ebbe inizio all'ora H (06:30). La prima ondata consistette di venti mezzi da sbarco, ognuno dei quali trasportava trenta soldati dell'8\u00ba Reggimento della 4\u00aa Divisione. Dietro di essi sbarcarono otto LCT che trasportavano complessivamente trentadue carri anfibi M4 Sherman DD. Secondo i piani, i corazzati avrebbero dovuto sbarcare prima della fanteria, ma giunsero a riva diversi minuti dopo la prima ondata. Le ondate successive sbarcarono truppe d'assalto, carri e genieri, questi ultimi con il compito di sminare la spiaggia e rimuovere gli ostacoli anticarro.\nLa prima ondata tocc\u00f2 la riva quasi due chilometri pi\u00f9 a sud del previsto perci\u00f2 il generale Roosevelt si assunse la responsabilit\u00e0 di abbandonare il piano originale, rinunciando cos\u00ec all'idea di trasferire le truppe a nord, nel punto di sbarco previsto. Il cambiamento di programma si rivel\u00f2 in seguito fortunato, in quanto l'Uscita 2, di fronte alla quale sbarcarono i soldati, era quella meno difesa dai tedeschi.\nScontri sulla spiaggia.\nI genieri furono impiegati immediatamente per rendere sicure le spiagge dalle mine e per aprire diverse brecce nelle difese nemiche. Nei minuti seguenti il primo sbarco, diverse unit\u00e0 di genieri e di bulldozer giunsero a riva, cominciando subito il loro lavoro. I genieri, met\u00e0 dell'Esercito e met\u00e0 della Marina, subirono alcune perdite sotto i colpi dell'artiglieria, sia sulla spiaggia che in mare. Nonostante tutto, le operazioni non subirono grosse modifiche rispetto a ci\u00f2 che era stato pianificato. La spiaggia fu completamente liberata dagli ostacoli in un'ora. Nel frattempo un battaglioni di mortai, il 3\u00ba Battaglione dell'8\u00ba Reggimento e il 3\u00ba del 22\u00ba Reggimento attraversarono la spiaggia. I genieri, il cui compito era ripulire la spiaggia, lavorarono ancora diverse ore e prima di mezzogiorno completarono il loro compito e si riorganizzarono. Di 400 genieri, 6 furono uccisi e 39 rimasero feriti. Altre unit\u00e0 di genieri ebbero il compito di aprire la via alla fanteria attraverso e oltre le fortificazioni tedesche, distruggendo le barriere e aprendo vie lungo gli eventuali campi minati.\nL'avanzata della 4\u00aa Divisione.\nUna volta aver compreso dove si trovassero, il generale Roosevelt ordin\u00f2 alla divisione di avanzare verso l'entroterra. L'8\u00ba Reggimento sfond\u00f2 le linee tedesche e si diresse verso sud-ovest, in direzione degli obiettivi assegnati alla 4\u00aa Divisione. Di fronte a s\u00e9, il 1\u00ba Battaglione si diresse verso nord, attraversando l'Uscita 3, trovando le fortificazioni difensive di Le Madeleine, mentre il 2\u00ba Battaglione si mosse verso sud attraversando l'Uscita 1 incrociando una fortificazione a sud dell'Uscita 2. Esse furono conquistate in breve da unit\u00e0 statunitense non pi\u00f9 grandi di una compagnia: le difese tedesche infatti erano molto esigue e potevano respingere il nemico solo con il fuoco di armi leggere. Gli statunitensi conquistarono anche diverse abitazioni ai margini della spiaggia e la guarnigione tedesca a difesa della costa si arrese molto velocemente. I soldati tedeschi, infatti, erano rimasti molto scossi dal fuoco dei bombardamenti precedenti lo sbarco, tanto che alcune postazioni non aprirono neppure il fuoco sui soldati che giungevano dalla riva.\nCirca alle 07:45, un'ora e un quarto dopo lo sbarco, il 3\u00ba Battaglione del 22\u00ba Reggimento giunse sulla spiaggia assieme al 3\u00ba Battaglione dell'8\u00ba Reggimento. Il primo prosegu\u00ec lungo la costa verso nord per eliminare le restanti difese nemiche, mentre il secondo attravers\u00f2 l'Uscita 2. Altri quattro battaglioni giunsero alle ore 08:00 e altri due alle ore 10:00, il 1\u00ba e il 2\u00ba Battaglione del 22\u00ba Reggimento. In accordo con i piani, essi avanzarono attraverso l'Uscita 4. Il 3\u00ba Battaglione dell'8\u00ba Reggimento, supportato da carri armati e da genieri, cominci\u00f2 ad attraversare l'Uscita 2. A met\u00e0 strada, per\u00f2 un ponte su un canale di scolo era stato distrutto e ci\u00f2 impediva al battaglione di proseguire. Gli americani furono inoltre accolti dal fuoco anticarro tedesco sul fianco destro. Il primo carro M4 Sherman fu distrutto da una mina mentre un altro fu colpito dai tedeschi. Un terzo corazzato per\u00f2 riusc\u00ec a distruggere il cannone anticarro tedesco e i genieri cominciarono subito la costruzione di un ponte temporaneo sul canale. In breve tempo, attraverso l'Uscita 2 cominciarono a fluire la maggior parte dei veicoli e degli uomini sbarcati sulla spiaggia.\nDopo la cattura delle batterie costiere, il 1\u00ba Battaglione dell'8\u00ba Reggimento prosegu\u00ec ulteriormente verso nord e, nonostante i colpi dell'artiglieria che lo bersagliavano, attravers\u00f2 l'Uscita 3 raggiungendo a sera inoltrata i sobborghi di Turqueville. Il 3\u00ba Battaglione attravers\u00f2 l'Uscita 2, trovando resistenza solo nelle vicinanze di Sainte-Marie-du-Mont dove gli statunitensi dovettero confrontarsi con mine, armi leggere tedesche e tre, forse quattro, Flak 88. Dopo un breve scontro, cinquanta tedeschi rimasero uccisi e altri cento furono fatti prigionieri. Gli statunitensi si appostarono di notte a sud di Sainte-M\u00e8re-\u00c9glise e presero contatto con l'82\u00aa Divisione aviotrasportata.\nIl colonnello McNeely, comandante del 2\u00ba Battaglione del 3\u00ba Reggimento, sbarc\u00f2 dopo mezz'ora dalle prime unit\u00e0 e radun\u00f2 velocemente i suoi uomini. Decise di avanzare il pi\u00f9 presto possibile verso Pouppeville (oggi parte di Sainte-Marie-du-Mont), pur venendo sottoposto al fuoco dell'artiglieria tedesca, dove i suoi uomini presero contatto con il 3\u00ba Battaglione del 501\u00ba Reggimento paracadutista della 101\u00aa Divisione.\nL'8\u00ba Reggimento raggiunse tutti gli obiettivi del D-Day, rimpiazzando infine i paracadutisti presso Pouppeville, pronto a difendere il fianco sud della 4\u00aa Divisione. A nord invece, vi furono alcune difficolt\u00e0 dove i tedeschi si trincerarono tra Turqueville e Fauville isolando la maggior parte dell'82\u00aa Divisione. All'alba, i paracadutisti iniziarono un'offensiva che fece arretrare i tedeschi, che si riorganizzarono vicino Fauville. Nel pomeriggio, tocc\u00f2 al 3\u00ba Reggimento tentare di sfondare le linee tedesche per permettere agli alianti con i rinforzi per i paracadutisti di atterrare in sicurezza alle ore 21:00. Gli statunitensi attaccarono con i carri armati per due volte: durante il primo assalto un carro fu danneggiato e nel secondo due furono distrutti senza smuovere i tedeschi dalle loro posizioni. Quando gli alianti giunsero all'ora prestabilita, la maggior parte di essi fin\u00ec nell'area soggetta al controllo tedesco, alcuni presso le loro postazioni, subendo gravi perdite; solo alcuni alianti finirono nelle zone controllate dai paracadutisti.\nGli altri due reggimenti della 4\u00aa Divisione non raggiunsero tutti gli obiettivi prestabiliti nel D-Day.\nDopo il D-Day.\nIl giorno seguente l'invasione, il 12\u00ba e il 22\u00ba Reggimento portarono a termine gli obiettivi loro assegnati, mentre l'82\u00aa Divisione liberava Sainte-M\u00e8re-\u00c9glise. Nelle settimane successive, gli statunitensi dovettero combattere duramente per conquistare Carentan, cittadina crocevia delle vie di comunicazione nella Normandia, e divisero la penisola del Cotentin in due, isolando Cherbourg dal resto della Francia occupata. La citt\u00e0 stessa, unica con un porto con acque profonde e quindi strategicamente indispensabile per il futuro dell'invasione, fu liberata a seguito di una dura battaglia.\nBilancio dell'operazione.\nLe perdite statunitensi furono 197 uomini, molto ridotte se si considera che a Utah Beach sbarcarono circa 20\u00a0000 uomini. Il successo dell'operazione \u00e8 da rintracciare nei seguenti fattori:\nTra le perdite dello sbarco di Utah Beach dovrebbero essere contati anche i paracadutisti uccisi, ma non si hanno stime precise sulle vittime aviotrasportate durante il D-Day. Inoltre le operazioni di questi reparti sono generalmente considerate separatamente dallo sbarco a Utah Beach.\nDeve essere invece considerato tra le perdite l'affondamento del cacciatorpediniere , a causa di una collisione con una mina subacquea. Mine di svariati tipi fecero diverse vittime anche tra i mezzi da sbarco e tra gli uomini sulla spiaggia."}
{"id": "741257", "revid": "6012030", "url": "https://it.wikipedia.org/wiki?curid=741257", "title": "Coltelli", "text": ""}
{"id": "741259", "revid": "834", "url": "https://it.wikipedia.org/wiki?curid=741259", "title": "T-40", "text": ""}
{"id": "741260", "revid": "110157", "url": "https://it.wikipedia.org/wiki?curid=741260", "title": "Circondario di Gifhorn", "text": "Il circondario di Gifhorn (targa GF) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 39 comuni.\nCapoluogo e centro maggiore \u00e8 Gifhorn.\nSuddivisione amministrativa.\nIl circondario di Gifhorn si compone di 2 citt\u00e0, 1 comune e 7 comunit\u00e0 amministrative, che raggruppano complessivamente 1 comune mercato e 37 comuni."}
{"id": "741267", "revid": "1543377", "url": "https://it.wikipedia.org/wiki?curid=741267", "title": "Andrew Grove", "text": "Ha partecipato alla fondazione della Intel Corporation di cui fu a lungo presidente e uno degli artefici del successo.\nBiografia.\nNato Gr\u00f3f Andr\u00e1s Istv\u00e1n (in lingua ungherese il cognome si scrive prima del nome) gli amici d'infanzia lo chiamavano \"Andris\". Di famiglia ebrea benestante, nel 1956 durante la Rivoluzione ungherese lasci\u00f2 casa e famiglia ed emigr\u00f2 negli Stati Uniti, arrivando a New York nel 1957.\nNel 1960 si diplom\u00f2 \"bachelor\" in ingegneria chimica al City College di New York, con i voti migliori della sua classe.\nDopo essersi trasferito in California, nel 1963 consegu\u00ec il dottorato (Ph.D.) in ingegneria chimica all'Universit\u00e0 di Berkeley. \nSi form\u00f2 professionalmente alla Fairchild Semiconductor prima di diventare il terzo dipendente della Intel Corporation. Per un errore formale ricevette il numero quattro, mentre Leslie Vadasz, assunto dallo stesso Grove, ricevette il numero tre per lo stesso errore. Grove divenne presidente di Intel nel 1979, direttore generale (CEO) nel 1987 e presidente e direttore generale delegato nel 1997. Nel 1998 rinunci\u00f2 alla carica di CEO della Intel Corporation e ne rimase presidente fino al novembre del 2004. Grove continu\u00f2 a lavorare in Intel come consulente esperto.\nNel 2007 gli fu diagnosticata la malattia di Parkinson. Al fine di combattere la malattia, nel 2008 Grove don\u00f2 40 milioni di dollari alla Michael J. Fox Foundation, che si occupa della ricerca sulla malattia.\nGrove e sua moglie Eva, sposati nel 1958, hanno avuto 2 figlie."}
{"id": "741271", "revid": "124240916", "url": "https://it.wikipedia.org/wiki?curid=741271", "title": "Sh\u016bji Terayama", "text": "Buona parte della sua opera cinematografica \u00e8 dedicata al rapporto tra sesso e potere.\nFilmografia.\nSoggetto.\n\"Una storia africana\", regia di Susumu Hani (1980)"}
{"id": "741273", "revid": "46291", "url": "https://it.wikipedia.org/wiki?curid=741273", "title": "Brachystegia bequaertii", "text": "Brachystegia bequaertii \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741277", "revid": "729019", "url": "https://it.wikipedia.org/wiki?curid=741277", "title": "Morris CS9", "text": "La Morris CS9/LAC era un veicolo blindato prodotto per le forze armate britanniche durante la seconda guerra mondiale.\nStoria.\nIl veicolo utilizzava il telaio, allungato, dell'autocarro Morris CS8 4\u00d72 da 15 cwt, sul quale veniva montato uno scafo corazzato dotato di una torretta a due posti a cielo aperto. Nella torretta prendevano posto il capomacchina ed il cannoniere, mentre conduttore ed operatore radio erano nello scafo.\nLe piastre corazzate erano unite con dei rivetti e l'armamento principale era costituito dal fucile anticarro Boys, da una mitragliatrice Bren e da uno sparginebbia montato tra le due armi. L'impianto radio era del tipo N\u00b0 19. Il cambio era a quattro rapporti e la CS9 era dotata di freni indraulici sulle quattro ruote.\nIl prototipo fu sottoposto a prove nel 1936 e, compreso il prototipo, ne furono ordinati 100 esemplari. Le prime consegne iniziarono nel 1938.\nIl veicolo fu impiegato dal 12th Royal Lancers durante la campagna di Francia. I 38 esemplari di cui disponeva questa unit\u00e0 furono tutti distrutti o abbandonati. L'11th Hussars ne impieg\u00f2 trenta esemplari durante la campagna del Nord Africa. Questi veicoli erano dotati di pneumatici da deserto e rivelarono di avere buone prestazioni su questo tipo di terreno.\nInvece sia la corazzatura che l'armamento si dimostrarono insufficienti e le autoblindo Morris cominciarono a venire ritirate a partire dal 1941."}
{"id": "741279", "revid": "1718925", "url": "https://it.wikipedia.org/wiki?curid=741279", "title": "Call of Duty 3", "text": "Call of Duty 3 \u00e8 un videogioco sparatutto in prima persona del 2006, sviluppato da Treyarch e pubblicato da Activision per PlayStation 2, PlayStation 3, Xbox, Xbox 360 e Nintendo Wii. Si tratta del terzo capitolo principale della celebre saga di \"Call of Duty\".\nIl gioco riprende la trama dei capitoli precedenti, ma a differenza di questi ultimi \u00e8 ambientato nel 1944 durante la battaglia di Normandia.\nSinossi.\nAmbientazione.\nLa seconda guerra mondiale volge ormai verso il suo epilogo e le truppe alleate sono pronte a liberare la Francia; dopo essere penetrate in terra gallica grazie all'operazione Overlord, cercano di sfondare le linee difensive tedesche raggruppatesi in seguito alla veloce ritirata dalla Normandia. Un unico problema ostacola il sogno di milioni di francesi: la sacca di Falaise, la linea difensiva attuata dai tedeschi per contrastare l'avanzata degli alleati.\nNel gioco si vestono i panni di John Nichols (americano), James Doyle (inglese), Joe Cole (canadese) e Bohather Wojciech (polacco).\nSviluppo.\n\"Call of Duty 3\" \u00e8 stato annunciato ufficialmente il 31 maggio 2005, da Activision. In origine doveva essere creato da Infinity Ward, gli sviluppatori del pluripremiato \"Call of Duty 2\". Tuttavia nel maggio 2006, l'amministratore delegato di Activision, Bobby Kotick, annunci\u00f2 che \"Call of Duty 3\" sarebbe stato sviluppato da Treyarch e che non sarebbe uscito su PC, ma solo su console Sony, Microsoft e Nintendo.\nIl gioco fu mostrato ufficialmente all'Electronic Entertainment Expo, l'11 maggio 2006.\nIl gioco utilizzava un nuovo tipo di motore grafico che era gi\u00e0 stato visto su \"\", il \"Treyarch NGL\". Il motore grafico era tra i pi\u00f9 avanzati dell'epoca, e sfruttava effetti di elaborazione particellari unici nel suo genere, in modo da rendere il gioco il pi\u00f9 realistico e immersivo possibile, sfruttando anche la profondit\u00e0 di campo nel miglior modo. Furono rivolte molte attenzioni agli effetti dedicati al vento, al movimento dell'erba, all'acqua, alla dilagazione del fumo, e alle esplosioni.\nSulle console next-gen la risoluzione nativa del gioco risultava essere 1040x624 pixel, molto al di sotto dello standard alta definizione, ed utilizzava un MSAA 2x, attivo su entrambe le console, per smussare le scalettature delle immagini. Tuttavia in molti hanno criticato la versione PlayStation 3 del gioco, a causa di un framerate molto altalenante, problemi di texture mapping, ed eccessiva collisione tra i modelli poligonali.\nDi contro \u00e8 stato reso noto che, la versione PlayStation 3 non era stata affatto ottimizzata per il suo tipo di architettura, e per sfruttare quanto pi\u00f9 possibile l'elevata tecnologia riposta in essa.\nAccoglienza.\nVendite.\nAd appena un mese dall'uscita, \"Call of Duty 3\" ha venduto oltre un milione di copie solamente negli Stati Uniti. Nel febbraio del 2007 il gioco ha raggiunto quota due milioni di copie in terra americana.\nValutazioni.\n\"Call of Duty 3\" ha ricevuto ottimi consensi da parte del pubblico e della critica specializzata, tra cui \"IGN\", che ne ha apprezzato la colonna sonora, la grafica e la notevole immersivit\u00e0."}
{"id": "741284", "revid": "1226", "url": "https://it.wikipedia.org/wiki?curid=741284", "title": "Grande madre", "text": ""}
{"id": "741285", "revid": "1232112", "url": "https://it.wikipedia.org/wiki?curid=741285", "title": "Giacomo Properzj", "text": "Biografia.\nGiacomo Properzj, nato a Milano nel 1939, si laure\u00f2 in Giurisprudenza e fu esponente e segretario del Partito Repubblicano Italiano nella sua citt\u00e0. Ricopr\u00ec vari incarichi pubblici, tra cui quelli di Sindaco di Segrate dal 1980 al 1983, Presidente della Provincia di Milano dal 1990 al 1992, e Presidente delle Municipalizzate milanesi Aem (che opera nel settore energetico) e ATM - Azienda Trasporti Milanesi (l'azienda dei trasporti municipali). \nFu anche dirigente di gruppi bancari e finanziari francesi (Banca Indosuez) e fondatore di Telemilanocavo, televisione via cavo del quartiere Milano 2 di Segrate che, dopo essere stata acquisita da Silvio Berlusconi ad un prezzo definito \"simbolico\", diede origine al network Canale 5. \nIl 20 maggio 1992 venne arrestato nell'ambito dell'inchiesta Mani pulite. Properzj venne coinvolto nel giro di tangenti legate all'Aem, all'ATM e alla Metropolitana Milanese MM: al processo Aem ammise di aver preso 500 milioni di lire per il PRI, che in seguito restituir\u00e0 con soldi suoi all'azienda; nel processo per le forniture autobus ATM, il reato verr\u00e0 dichiarato estinto in appello per prescrizione, e nel processo sulle tangenti per la MM, in primo grado, patteggi\u00f2 una pena di 11 mesi.\nPer molti anni attivo politicamente a Milano , altern\u00f2 collaborazioni alla pagina milanese del quotidiano \"Il Riformista\" ad attivit\u00e0 di pubblicista. Nel 1998 pubblic\u00f2 con Sellerio \"Padania o cara. Cronache della prima guerra di secessione padana\".\nNel 2006 vinse il \"Premio letterario \"Cesare Pavese\"\" per un inedito \"Favola Araba\", e il \"Premio letterario \"Maremma Mistery\"\" nel 2008 per la novella \"Amaro Milano\".\nNon vedente dal 1979 a causa di un incidente di caccia, \u00e8 morto a Milano il 9 gennaio 2022 ad 82 anni."}
{"id": "741286", "revid": "46291", "url": "https://it.wikipedia.org/wiki?curid=741286", "title": "Brachystegia boehmii", "text": "Brachystegia boehmii \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDescrizione.\n\u00c8 una pianta perenne a portamento arboreo.\nDistribuzione geografica.\n\u00c8 una specie nativa dell'Africa (presente in Angola, Botswana, Malawi, Mozambico, Tanzania, Zaire, Zambia e Zimbabwe)"}
{"id": "741292", "revid": "46291", "url": "https://it.wikipedia.org/wiki?curid=741292", "title": "Brachystegia bussei", "text": "Brachystegia bussei \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741297", "revid": "4506", "url": "https://it.wikipedia.org/wiki?curid=741297", "title": "Baal-Tsefon", "text": ""}
{"id": "741298", "revid": "768068", "url": "https://it.wikipedia.org/wiki?curid=741298", "title": "Giuseppe Millico", "text": "Biografia.\nGiunse a Napoli nel 1744, dove frequent\u00f2 uno dei quattro conservatori partenopei, e nel 1757 debutt\u00f2 come cantante a Roma: secondo Grasso Caprioli l'esordio ebbe luogo nel mese di febbraio con la parte di Sibari nel \"Creso\" di Niccol\u00f2 Jommelli; secondo i dati collazionati dal Corago, invece, l'esordio andrebbe anticipato al mese di gennaio allorch\u00e9 il Millico risulta aver sostenuto il ruolo minore di Osmino nella prima del \"Solimano\" di Pasquale Errichelli. Tra il 1758 e il 1765 prest\u00f2 servizio presso la Corte Imperiale Russa, periodo durante il quale si guadagn\u00f2 il soprannome di \"Il Moscovita\" e sul quale si hanno notizie molto scarse. A San Pietroburgo, comunque, Millico si esib\u00ec in opere di Vincenzo Manfredini (\"Semiramide riconosciuta\", \"Carlo Magno\" e \"La Pace degli eroi\") e nel \"Siroe, re di Persia\" di Hermann Friedrich Raupach, ed inizi\u00f2 anche l'attivit\u00e0 di didatta che poi continu\u00f2 a svolgere, con maggiore o minore continuit\u00e0, per il resto della sua vita. A partire almeno dal 1768 fece ritorno in Italia, prima a Palermo, dove interpret\u00f2 fra l'altro l\"Armida\" di Tommaso Traetta, e poi a Parma, dove, nel 1769, partecip\u00f2 alla creazione dell'opera \"Le feste d'Apollo\" di Christoph Willibald Gluck. Si trattava in effetti di uno \"spectacle coup\u00e9\" alla francese, e cio\u00e8 di un lavoro composto da tre atti non tra loro collegati dal punto di vista della trama e, almeno in parte, tratti da lavori gi\u00e0 eseguiti in precedenza. Nel caso in specie, l'ultimo atto, intitolato \"Orfeo\", altro non era se non il capolavoro gluckiano dell\"Orfeo ed Euridice\", qui presentato come atto unico senza l'originaria suddivisione in tre parti, e riadattato per i complessi disponibili alla corte di Parma. Il principale aggiustamento riguardava proprio il ruolo del protagonista maschile che veniva trasposto dal registro contraltile a quello di soprano in modo da rendere la parte adatta alle caratteristiche vocali di Millico. L'interpretazione che questi diede di Orfeo dovette andare particolarmente a genio a Gluck. Egli infatti port\u00f2 il cantante con s\u00e9 a Vienna e, l'anno successivo, oltre a farlo di nuovo esibire come Orfeo, riscrisse per lui, in occasione della ripresa dell\"Alceste\", la parte originariamente tenorile di Admeto, e gli attribu\u00ec il ruolo del protagonista nella terza opera riformata \"italiana\" su libretto di Ranieri de' Calzabigi, \"Paride ed Elena\". Millico fu ammesso nella cerchia degli intimi del grande musicista tedesco, che volle affidargli niente meno che l'educazione vocale dell'adorata nipote, Marianne. In effetti, il cantante pu\u00f2 essere considerato la personificazione stessa della riforma gluckiana ed in particolare delle varie edizioni dell\"Orfeo ed Euridice\": egli interpret\u00f2 quella originale, sia pure ovviamente nella trasposizione per soprano, ma, mentre nel 1774 il primo tenore (\"haute-contre\") dell'Op\u00e9ra di Parigi, Joseph Legros, imparava, con penose difficolt\u00e0, ad eseguire la versione francese dell'opera secondo i desiderata dell'autore, Gluck volle che fosse il castrato, di ritorno da Londra, a darne due interpretazioni private \"di assaggio\" (ovviamente anche in questo caso vi sar\u00e0 stato un aggiustamento di registro), nella capitale francese, in casa dell'Abate Morellet: accompagnava al clavicembalo lo stesso Gluck (che faceva anche, molto pittorescamente, da coro) e Marianne eseguiva il doppio ruolo di Amore e di Euridice. In effetti, oltre alle grandi abilit\u00e0 vocali, Millico poteva anche contare su notevoli capacit\u00e0 interpretative ed il suo stile verr\u00e0 infatti definito da Charles Burney, \"fine ed emozionante\"\nDopo aver eseguito la parte di Rinaldo nell\"Armida\" di Antonio Sacchini, rappresentata nel Teatro Regio Ducale di Milano in occasione della stagione di carnevale del 1772, Millico si era recato a Londra insieme al compositore fiorentino-napoletano, interpretando i ruoli protagonistici maschili nelle prime opere londinesi di tale autore, \"Il Cid\" e \"Tamerlano\", del 1773, cui fecero seguito, nell'anno successivo, la \"Nitteti\" e \"Il Perseo\". A Londra Millico fu anche protagonista del tentativo, fallito, di ripristinare sui palcoscenici inglesi una versione dell\"Orfeo ed Euridice\" conforme alla volont\u00e0 dell'autore. Nel 1770 il creatore originario del personaggio di Orfeo, Gaetano Guadagni, aveva accettato di interpretare un pasticcio, in cui, alla musica di Gluck, si aggiungevano gli interventi di Johann Christian Bach e di Pietro Alessandro Guglielmi: tale pasticcio era destinato a diventare nei decenni a seguire, ed in forme sempre meno fedeli all'originale, la versione corrente nei paesi anglosassoni (e non solo). Nel 1773, tre mesi dopo la rappresentazione del \"Tamerlano\", nel quadro della nuova situazione determinata dall'arrivo di Sacchini al King's Theatre, fu fatto il tentativo, per cos\u00ec dire, di \"tornare a Gluck\", e Millico esegu\u00ec una versione \"ortodossa\" dell\"Orfeo\", sia pure ridotta ad un atto (quasi certamente la \"sua\" di Parma), senza peraltro incontrare successo, al punto che l'opera venne ritirata in capo a due sole rappresentazioni.\nDopo il gi\u00e0 riferito soggiorno parigino del 1774, Millico fu a Zweibr\u00fccken, Mannheim e, anche, successivamente, a Berlino. A cavallo tra il 1774 e il 1775 egli \u00e8 testimoniato al Teatro San Benedetto di Venezia, tra i primi interpreti de \"L'Olimpiade\" di Anfossi e del \"Demofoonte\" di Paisiello, nonch\u00e9 in una ripresa del \"Demetrio\" di Guglielmi. Sempre nel 1775, a Firenze, al Teatro La Pergola, Millico partecip\u00f2 alle prime del \"Perseo e Andromeda\" di Gazzaniga e de \"Il gran Cid\" di Paisiello, mentre il 26 dicembre apr\u00ec la stagione di Carnevale del Teatro Regio Ducale di Milano con la premi\u00e8re del \"Vologeso\" di Guglielmi. Nella stessa stagione interpret\u00f2 anche il ruolo di Epitide nella \"Merope\" di Tommaso Traetta. Dopo essere passato di nuovo per Firenze, Millico si spost\u00f2 a Roma, dove, per\u00f2, alla prima dell\"Ifigenia\" di Giuseppe Sarti, il 29 dicembre 1776, egli fu sostituito dal collega Francesco Roncaglia fatto venire appositamente dalla capitale toscana. Secondo la \u00abGazzetta Universale di Firenze\u00bb l'opera, al suo debutto, \"non ebbe troppo incontro\", ma la situazione cambi\u00f2 non appena Millico fu in grado di riprendere il suo posto, tanto che lo stesso giornale poteva cos\u00ec annunciare l'8 gennaio 1777: \"L\"Ifigenia\" che si recita al Teatro d'Argentina ha avuto grande applauso dopo che il signor Vito Millico rappresenta la parte di primo soprano e Roncaglia quella di prima donna\". Dopo aver, fra l'altro, partecipato successivamente anche alla prima dell\"Artaserse\" di Guglielmi, rivelatasi un clamoroso fiasco e presto sostituita con un pasticcio di arie tratte da altre versioni della stessa opera, nel 1780 Millico torn\u00f2 definitivamente a Napoli chiudendo la sua carriera teatrale e venendo nominato \"Musico Soprano della Real Cappella\" e, nel 1786, maestro di canto delle \"RR Infante\" (regie principesse). Tra i suoi allievi figur\u00f2 anche Lady Emma Hamilton.\nA Napoli Millico inizi\u00f2 inoltre l'attivit\u00e0 di compositore di opere, tra le quali \"Ipermestra (o Le Danaidi)\", su libretto (e su specifica richiesta) di Ranieri de' Calzabigi, che per\u00f2 non fu \"mai rappresentata per la quantit\u00e0 di personaggi richiesti e anche per l'ostilit\u00e0 di A. Salieri che aveva musicato un rimaneggiamento dello stesso libretto\". Per la verit\u00e0, comunque, Calzabigi volle egualmente farne allestire, nel febbraio del 1784, una rappresentazione privata, probabilmente parziale, \"riservata ad un selezionato numero di spettatori - tra i quali spiccavano i nomi del re di Svezia Gustavo III e del maresciallo di campo Razumovskij, \u00abenvoy\u00e9 de S.M. L'Imperatrice des Russies\u00bb\". La perdurante adesione ideale di Millico ai princ\u00ecpi della riforma gluckiana - della quale, come cantante, era stato una vera e propria incarnazione - \u00e8 peraltro testimoniata dalla prefazione all'edizione a stampa della partitura della sua prima opera rappresentata (Napoli, Teatro dei Fiorentini, 1782), \"La piet\u00e0 d'amore\".\nOltre alle opere, Millico scrisse anche musica per parecchie cantate, numerose arie, canzonette e duetti, spesso con l'accompagnamento d'arpa.\nDivenuto cieco nel 1797, Millico si spense a Napoli cinque anni dopo. Nel suo testamento, che lasciava alla famiglia il suo ingente patrimonio, era peraltro previsto un legato di cento ducati in favore del suo \"amico\" e compositore Gaetano Andreozzi, \"Jommellino\", \"per comprarsi una galanteria\".\nCaratteristiche artistiche.\nGiuseppe Millico fu indubbiamente tra i cantanti di maggior rilievo della sua epoca, e non lo fu certamente per essersi iscritto al partito dei \u00ab[suonatori] di violino in falsetto\u00bb, per dirla con \"Metastasio\", e cio\u00e8 a quella tendenza musicale che stava diventando prevalente nella seconda met\u00e0 del Settecento e che basava le sue fortune sulla ricerca dei sovracuti e sulla rapidit\u00e0 vorticosa nell'esecuzione della coloratura, a scapito dell'interiorit\u00e0 e della robustezza del canto. Egli rimase fedele al gusto antico dell'ardore espressivo e della sensitivit\u00e0, che partiva dal riconoscimento della necessit\u00e0 che \u00abil cuore entri a parte de' profitti delle orecchie\u00bb. Molto bene ebbe a scrivere un contemporaneo redattore dell\"Almanacco Teatrale di Vienna\":\nLa fama e il generale consenso che Millico seppe conquistarsi in vita, con il suo stile di canto espressivo e con la sua grande capacit\u00e0 di variare le arie rifuggendo dall'abuso degli acrobatismi esteriori, lasciarono tracce significative. A pi\u00f9 di venti anni dalla morte del cantante e di quaranta dalla sua uscita dalle scene, un grande conoscitore dell'opera, come Stendhal, ne dar\u00e0 testimonianza, \"en passant\", nella sua biografia di Rossini. Nel capitolo XXXII, infatti, ripercorrendo la storia del \"bel canto\" all'italiana, Stendhal la far\u00e0 risalire alla scuola bolognese di Francesco Antonio Pistocchi, prima, e poi del suo allievo e continuatore Antonio Bernacchi, e la far\u00e0 culminare nell'arte sopraffina del canto di Gaspare Pacchierotti, che lui stesso aveva avuto modo di incontrare personalmente in vecchiaia, traendone ancora un'impressione fortissima. Quando poi si tratter\u00e0 elencare alcuni dei cantanti pi\u00f9 significativi che avevano \"dovuto la loro gloria a questo sistema degli antichi compositori\", Millico verr\u00e0 citato addirittura al primo posto, davanti al suo contemporaneo e famoso maestro di canto, Giuseppe Aprile, e addirittura al grandissimo Farinelli."}
{"id": "741303", "revid": "77358", "url": "https://it.wikipedia.org/wiki?curid=741303", "title": "Sant'Andrea folle in Cristo", "text": ""}
{"id": "741304", "revid": "757396", "url": "https://it.wikipedia.org/wiki?curid=741304", "title": "Serie A 2005-2006 (pallacanestro maschile)", "text": "La Serie A 2005-2006 \u00e8 stata l'ottantaquattresima edizione del massimo campionato italiano di pallacanestro maschile.\nLa formula del campionato non varia rispetto alla stagione precedente: le 18 squadre si incontrano in un girone all'italiana in partite di andata e ritorno. Le prime 8 si qualificano per i play-off valevoli per lo scudetto, mentre le ultime 2 retrocedono in Legadue.\nIl campionato \u00e8 stato vinto dalla Benetton Pallacanestro Treviso, che ha battuto nella finale dei play-off la Climamio Bologna per 3-1. La Felice Scandone viene successivamente ripescata per il fallimento di Roseto."}
{"id": "741311", "revid": "827882", "url": "https://it.wikipedia.org/wiki?curid=741311", "title": "Brit", "text": ""}
{"id": "741312", "revid": "125628336", "url": "https://it.wikipedia.org/wiki?curid=741312", "title": "Bernie Taupin", "text": "Nel 2020, insieme a Elton John, vince il suo primo Oscar per la canzone \"(I'm Gonna) Love Me Again\" del film \"Rocketman\", basato sulla vita e l'amicizia tra i due.\nBiografia.\nInfanzia e adolescenza.\nTaupin nacque a Flatters, una fattoria situata tra il villaggio di Anwick e la cittadina di Sleaford, nella zona meridionale del Lincolnshire (Regno Unito). Suo padre Robert (che incontr\u00f2 la moglie Daphne a Londra subito dopo la seconda guerra mondiale) lavorava in una vasta tenuta agricola, vicino alla citt\u00e0 di Market Rasen, dove Bernie si recava spesso a bere con i suoi amici. Lui e suo fratello maggiore Tony frequentarono una scuola di matrice cattolica a Sleaford, anche dopo il trasferimento della famiglia nel vicino villaggio di Rowston. La famiglia Taupin abit\u00f2 presso la Rowston Manor, una casa priva di elettricit\u00e0. Bernard era ancora giovane e crebbe in un altro villaggio del Lincolnshire, Owmby-by-Spital, dove suo padre dirigeva una fattoria e dove, undici anni dopo, sarebbe nato il suo secondo fratello, Kid. Bernie e Tony servivano come chierichetti nella chiesa cattolica di Holy Rood.\nA differenza del fratello maggiore, la giovinezza di Bernie fu caratterizzata da un comportamento ribelle, accompagnato da una certa svogliatezza nei confronti della scuola, nonostante avesse mostrato molto presto una precoce attitudine per la scrittura; Bernard, inoltre, coltivava un forte interesse per gli USA e la cultura americana. A 15 anni abbandon\u00f2 la scuola, passando la sua adolescenza ad uscire con gli amici, fare l'autostop per le strade di campagna, frequentare alcuni locali notturni dei villaggi circostanti, giocare a biliardo in un locale chiamato Aston Pub (situato nel Market Rasen). Bernie aveva iniziato a bere prima dell'et\u00e0 legale (diciotto anni) e si era cimentato nei lavori pi\u00f9 disparati (come tipografo e fattore), quando, nel 1967, all'et\u00e0 di diciassette anni, rispose ad un annuncio per un posto come autore al \"New Musical Express\" della \"Liberty Records\" che lo avrebbe fatto incontrare con Elton John, all'epoca lo sconosciuto Reginald Kenneth Dwight.\nInfluenze giovanili.\nLa madre di Bernie e il nonno materno \"Poppy\" trasmisero al ragazzo la passione per la natura e per la letteratura (specialmente per la poesia narrativa), che avrebbero influenzato fortemente i suoi primi testi. Le influenze derivanti dalla sua educazione cattolica sono presenti in brani musicali come \"Sixty Years On\", \"Burn Down the Mission\", \"Tower of Babel\", \"Ticking\" e \"Where to Now St. Peter?\", mentre la sua educazione rurale si pu\u00f2 notare nei primissimi testi composti, come \"Lady, What's Tomorrow?\", \"Your Song\" e \"Country Comfort\". Questo mix di influenze confer\u00ec ai primi testi di Bernie un romanticismo nostalgico che si allineava perfettamente con la sensibilit\u00e0 hippie di fine anni sessanta e inizio anni settanta. Ma ci\u00f2 che caratterizz\u00f2 maggiormente l'infanzia e l'adolescenza di Taupin fu il suo forte interesse per il vecchio West Americano; su questo argomento sono incentrati i testi di tutti i brani di \"Tumbleweed Connection\" (1970). Quando lui ed Elton decisero di scrivere un album autobiografico (\"Captain Fantastic and the Brown Dirt Cowboy\", 1975), lo stesso Taupin si autodefin\u00ec \"The Brown Dirt Cowboy\" (\"Lo Sporco Cowboy Impolverato\"), in contrasto con il \"Captain Fantastic\" (\"Capitano Fantastico\") usato dall'amico e collega pianista.\nBernie, a volte, ha scritto i suoi testi pensando a luoghi specifici del Lincolnshire. Ad esempio, \"Grimsby\", presente nell'album \"Caribou\" (1974), costituisce un omaggio ad una cittadina portuale spesso visitata da Taupin e dai suoi amici. Decisamente pi\u00f9 famosa risulta essere \"Saturday Night's Alright for Fighting\", brano il cui testo \u00e8 tratto delle esperienze giovanili del paroliere-poeta nelle sale da ballo e nei pubs. Questi riferimenti autobiografici risalgono alla sua educazione gi\u00e0 analizzata, che egli non abbandon\u00f2 nemmeno dopo essere partito per Londra, dove inizi\u00f2 la propria carriera nel mondo dello spettacolo scrivendo i testi di brani come \"Honky Cat\" e \"Goodbye Yellow Brick Road\".\nLa collaborazione con Elton John.\nNel 1967, Bernie rispose ad un annuncio per talenti inserito per opera di Ray Williams nella rivista \"New Musical Express\" (\"Liberty Records\"). Da questo avvenimento inizi\u00f2 la nota e proficua collaborazione Elton John/Bernie Taupin. I due artisti hanno collaborato per oltre 30 album, fino ad oggi, anche se Sir Elton ha lavorato saltuariamente con altri autori tra il 1977 e il 1983. Infatti, dal 1977 al 1979 Elton John e Bernie Taupin si separarono; sia il pianista sia il paroliere iniziarono quindi a collaborare con artisti differenti. Bernie riprese a comporre insieme ad Elton in un primo momento a titolo occasionale, nel 1980, contribuendo esclusivamente a tre o quattro testi di canzoni per ogni album prodotto in quel periodo (\"The Fox\", \"21 at 33\" e \"Jump Up!\"). Nel 1983, comunque, con l'album \"Too Low for Zero\", i due rinnovarono la propria collaborazione a tempo pieno e indeterminato; da quel momento in poi, Bernie si occup\u00f2 dei testi di tutti i brani di ogni album di Elton John, incarico che l'autore-poeta ricopre ancora oggi (John, per\u00f2, ha spesso collaborato con altri parolieri per attivit\u00e0 specificatamente teatrali o cinematografiche; ad esempio il musical del 1997 \"The Lion King\" presenta i testi di Sir Tim Rice).\nBernard ha scritto i testi di canzoni memorabili ormai divenute dei classici, come \"Tiny Dancer\", \"Rocket Man\", \"Candle in the Wind\", \"Don't Let the Sun Go Down on Me\", \"Daniel\", \"Crocodile Rock\", \"Goodbye Yellow Brick Road\", \"Sorry Seems to Be the Hardest Word\" e \"Your Song\", il primo successo della coppia John-Taupin. Le hits degli anni ottanta includono invece \"I'm Still Standing\", \"I Guess That's Why They Call It the Blues\", \"Sad Songs (Say So Much)\" e la celeberrima \"Sacrifice\". Taupin ha inoltre diretto il video di un singolo di scarso successo, \"In Neon\". Negli anni novanta, Bernie ed Elton hanno composto diversi successi commerciali, come \"The One\", \"Simple Life\", \"The Last Song\" e \"Believe\". Nel 1997, Taupin riadatta il testo di \"Candle in the Wind\" per commemorare Lady Diana Spencer; dopo l'esecuzione del suddetto brano da parte di Elton ai funerali della Principessa del Galles, il brano, prodotto e arrangiato da Sir George Martin, divenne il singolo pi\u00f9 venduto di tutti i tempi. Elton John e Bernie Taupin ne hanno devoluto gli incassi in beneficenza alla \"Princess Diana Memorial Fund\".\nNel 1991 il documentario \"\" (il titolo prende spunto da una canzone autobiografica contenuta nell'album \"21 at 33\" del 1980) spiega lo stile di composizione delle canzoni della coppia John-Taupin, che prevedeva la scrittura dei testi da parte di Bernie, e successivamente l'opera di Elton (che li portava in musica).\nBernie ed Elton hanno prodotto insieme un solo musical, \"Lestat\", tratto dai racconti di Anne Rice., che debutt\u00f2 a Broadway nel marzo 2006. Lo spettacolo registr\u00f2 un insuccesso clamoroso che ne provoc\u00f2 la definitiva sospensione.\nIl 25 marzo 2007, Bernie ha fatto un'apparizione a sorpresa al sessantesimo compleanno di Sir Elton John, festeggiato dallo stesso con un epico concerto al Madison Square Garden di New York. Come riportato nel DVD \"Elton 60\", la rockstar ha ribadito l'importanza di Taupin per la sua carriera, dichiarando al pubblico che, senza Bernard, probabilmente il suo successo non avrebbe potuto mai aver luogo.\nI due, nel 2011, hanno pubblicato il loro nuovo album in studio \"The Union\", in coppia con Leon Russell, terzo posto nella classifica Usa di Billboard. Inoltre, hanno composto nuovi brani che inseriti nel film della Disney \"Gnomeo and Juliet\", uscito nel 2011 dopo una lunghissima gestazione. Secondo il sito britishhitsongwriters.com, Bernie \u00e8 il ventiquattresimo paroliere di maggior successo nel Regno Unito.\nCollaborazioni con altri artisti.\nOltre a scrivere principalmente per Elton John, Bernie Taupin ha prodotto testi anche per altri compositori, partorendo successi come \"We Built This City\", registrato da Starship, e \"These Dreams\", registrato dagli Heart; nel 1978, durante l'interruzione della sua collaborazione con Elton, ha scritto tutte le liriche delle canzoni dell'album \"From the Inside\" di Alice Cooper. Bernie ha inoltre inciso tre album da solista, con pochi riscontri, e due con la sua band di musica country, i \"Farm Dogs\". Bernard ha scritto il libro \"A Cradles of Haloes\", autobiografia del periodo giovanile, e una raccolta di poesie chiamata \"The Devil at High Noon\". Possedeva (come \u00e8 abitudine tra molte star, non solo del mondo della musica) un ristorante a Los Angeles, chiamato \"Cicada\". Attualmente si diletta nella pittura, continuando per\u00f2 la sua attivit\u00e0 di paroliere, principalmente per Elton John.\nNel 2004 ha scritto, con Courtney Love, la canzone \"Uncool\", tratta dall'album (datato 2004) \"America's Sweetheart\". Due anni dopo, nel 2006, Bernie Taupin ha vinto un Golden Globe per i testi della canzone \"A Love That Will Never Grow Old\" tratta dal film \"I segreti di Brokeback Mountain\". Il paroliere, nel 2006, ha scritto 10 nuove canzoni autobiografiche per il nuovo album di Elton John \"The Captain and the Kid\", seguito ideale, una trentina di anni pi\u00f9 tardi, di \"Captain Fantastic and the Brown Dirt Cowboy\", nel quale si parla della loro esperienza a partire dal trionfale sbarco in USA nel 1970; nel 2010, invece, ha scritto quasi per intero le liriche dell'album \"The Union\", frutto della collaborazione tra Elton e Leon Russell. Nel 2012 ha co-redatto il testo del brano \"Weathering The Storm\", contenuto nel terzo album solista di Richie Sambora, Aftermath of the Lowdown. Nel 2013, i due hanno scritto \"Engine 19\", brano che il chitarrista ha pubblicato in ricordo delle vittime dell'11 settembre.\nOpere come esecutore.\nAlbum da solista.\nBernie Taupin ha pubblicato solo tre album da solista: nel 1971 l'omonimo \"Taupin\", in cui recita alcune delle sue prime poesie su uno sfondo improvvisato, insieme ad alcuni membri della band di Elton, tra cui Davey Johnstone e Caleb Quaye. Il lato A \u00e8 intitolato \"Child\" e contiene poesie sulla sua infanzia nel sud del Lincolnshire. La prima poesia, \"The Greatest Discovery\", riguardante la nascita del suo fratellino dalla prospettiva del fratello maggiore Tony, \u00e8 stata messa in musica da Elton John, ed \u00e8 anche una traccia dell'omonimo album dell'artista. Ci sono poesie in cui Taupin parla delle sue due case d'infanzia, e altre che raccontano il suo rapporto con il fratello e il nonno. Il lato B comprende una serie di poesie oscure, come una marionetta che racconta la propria storia ad un cacciatore di topi che cade vittima della sua preda. In un'intervista dell'epoca, Bernie dichiar\u00f2 di non essere soddisfatto dei risultati.\nNel 1980, Taupin ha registrato il suo primo album come cantante, \"He Who Rides The Tiger\". Anche se il paroliere dimostr\u00f2 una pi\u00f9 che adeguata dote canora, l'album non riusc\u00ec a intaccare le classifiche.\nNel 1987, Bernie ha prodotto un altro album, intitolato \"Tribe\". Le canzoni sono state scritte insieme a Martin Page. \"Citizen Jane\" e \"Friend of the Flag\" sono stati pubblicati come singoli; entrambi i videoclip sono stati prodotti dalla cognata Rene Russo, sorella della sua seconda moglie.\nCon i \"Farm Dogs\".\nNel 1996, Taupin form\u00f2 una band chiamata \"Farm Dogs\". Lui si occupava della scrittura dei testi, mentre la musica era composta dai membri della band. Il loro primo album, \"Last Stand in Open Country\" (1996), ha ricevuto diversi elogi da parte della critica. La title-track \u00e8 stata successivamente registrata da Willie Nelson e Kid Rock per l'album di Nelson del 2002, \"The Great Divide\". Nel 1998, i Farm Dogs pubblicarono un secondo album, che per\u00f2 non ebbe successo, nonostante un tour promozionale con date in piccoli club di tutta l'America.\nProgetti non-musicali.\nNel 1973 Bernie Taupin ha raccolto tutti i testi fino ad allora scritti in un libro intitolato \"Bernie Taupin: The One Who Writes the Words for Elton John\"; esso contiene anche i testi delle B-side dei singoli, insieme a diverse rarit\u00e0. Le canzoni sono illustrate da amici, artisti, ospiti e celebrit\u00e0, come John Lennon e Joni Mitchell. Alla realizzazione ha partecipato anche la sua prima sposa, Maxine Feibelman. Il libro \u00e8 in bianco e nero, salvo rare immagini. Nel 1977, Taupin ha collaborato con il fotografo David Nutter per \"It's A Little Bit Funny\", aggiungendo i testi all'opera. Questo libro \u00e8 stato pubblicato in copertina rigida e in copertina morbida; esso raccoglie le avventure personali e i ricordi di Elton e della band.\nNel 1988 Taupin ha pubblicato un'autobiografia della sua infanzia, intitolata \"A Cradle of Haloes: Sketches of a Childhood\". Il libro \u00e8 stato pubblicato solo in Inghilterra; la storia si interrompe nel 1969, quando il paroliere sal\u00ec sul treno per cercare fortuna a Londra. Alcuni anni pi\u00f9 tardi, nel 1991, ha pubblicato un libro di poesie intitolato \"The Devil at High Noon\".\nNel 1994 i testi delle canzoni di \"Made in England\" sono stati raccolti in un libro cartonato intitolato \"Elton John &amp; Bernie Taupin: The Complete Lyrics\", pubblicato dalla \"Hyperion\". Tuttavia non sembra che Taupin fosse direttamente coinvolto in questo progetto, in quanto contiene diversi errori di ortografia nei testi. E mancano anche alcune delle B-side inserite nella raccolta precedente. Come per la precedente collezione del 1973, le canzoni sono illustrate da artisti vari, questa volta tutte a colori.\nVita personale.\nBernie Taupin \u00e8 stato sposato quattro volte.\nConobbe la sua prima moglie, Maxine Feibelman, quattro giorni prima del debutto di Elton John al Troubadour di Los Angeles, nel fortunato tour del 1970. Maxine era una ballerina che seguiva Elton John in tour, e la coppia convol\u00f2 a nozze il 27 marzo dell'anno successivo. La Feibelman, oltre ad aver collaborato per i disegni del libro da collezione del 1973 (\"Bernie Taupin: The One Who Writes the Words for Elton John\"), \u00e8 stata l'ispiratrice e la donna a cui Bernie dedic\u00f2 il testo di \"Tiny Dancer\". Lo stesso Elton John dichiar\u00f2: \"Pensavo che a Bernie avesse fatto piacere che facessi questa canzone per la sua ragazza\", nell'intervista presente nel DVD \"\". Nel libretto contenuto in \"Madman Across The Water\" \u00e8 presente la dedica \"With Love To Maxine\", posta accanto al titolo della canzone. Bernie Taupin, dopo averla sposata, segu\u00ec molto poco Elton John in tour, e gli stessi membri della band affermarono di averlo visto sempre meno, come dichiarer\u00e0 il batterista Nigel Olsson in un'intervista del 2000.\nSubito dopo le nozze, Taupin acquist\u00f2 un cottage a Tealby (grazioso villaggio situato a circa 20 miglia dal nord-ovest del Lincolnshire), chiamato \"Piglet-In-The-Wild\". Fu per\u00f2 la dimora dei due coniugi per un breve lasso di tempo: infatti Maxine, abituata allo sfarzo di Los Angeles, faticava a trovare la felicit\u00e0 in un piccolo villaggio inglese, e cos\u00ec suo marito l'assecond\u00f2 e si trasfer\u00ec con lei nella metropoli americana. La bionda e slanciata moglie del paroliere divenne allora una presenza stabile nei tour di Elton John: non solo era sarta per la band, ma scattava diverse fotografie per i vari album. Nel 1972, durante le \"session\" di \"Honky Ch\u00e2teau\", Taupin port\u00f2 sua moglie allo Ch\u00e2teau d'H\u00e9rouville, in Francia, dove registrarono alcuni LP. Ma nel 1976, Bernie fu devastato dal traumatico divorzio con Maxine: la donna lo aveva infatti tradito con il bassista Kenny Passarelli, all'epoca amico intimo di Taupin (l'argomento \u00e8 trattato nel brano \"Between Seventeen and Twenty\"). I guai matrimoniali di Bernie hanno avuto una forte influenza nella realizzazione dell'album \"Blue Moves\", creato naturalmente insieme ad Elton John.\nNel 1979, il paroliere spos\u00f2 Toni Lynn Russo (sorella di Rene Russo e conosciuta una notte in un bar), da cui divorz\u00f2 nel 1991 (al divorzio \u00e8 ispirato il brano \"Sacrifice\"). Stephanie Francis Haymes \u00e8 stata la terza moglie di Bernard: era la figlia del cantante argentino-americano Dick Haymes. Bernie e Stephanie si sono sposati il 21 agosto 1993; si sono separati nel 1998. Bernie \u00e8 ora il marito di Heather Lynn Hodgins Kidd, che ha sposato il 27 marzo 2004 e lo ha reso padre di due figlie: Charley Indiana (venuta alla luce il 18 maggio 2005) e Georgey Devon.\nTaupin ha coronato il proprio sogno di essere un \"Brown Dirt Cowboy\"; infatti, si trasfer\u00ec nel sud della California con l'allora moglie Maxine negli anni settanta e, a partire dagli anni ottanta, ha vissuto in un ranch a nord di Los Angeles, vicino a Santa Ynez. Nei primi anni duemila, Taupin ha mostrato in pubblico alcuni dei suoi dipinti. \u00c8 proprietario di un toro, Little Yellow Jacket, che \u00e8 recentemente andato in pensione dopo essere stato eletto per tre volte campione del mondo. Taupin, diventato da anni cittadino statunitense, vive nel Nord Dakota ed \u00e8 un sostenitore dei diritti dei gay."}
{"id": "741314", "revid": "46291", "url": "https://it.wikipedia.org/wiki?curid=741314", "title": "Brachystegia longifolia", "text": "Brachystegia longifolia \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741316", "revid": "110157", "url": "https://it.wikipedia.org/wiki?curid=741316", "title": "Serie A1 2005-2006 (pallacanestro femminile)", "text": "Il campionato di Serie A1 di pallacanestro femminile 2005-2006 \u00e8 stato il settantacinquesimo organizzato in Italia.\nIl campionato \u00e8 stato vinto per la seconda volta consecutiva dalla Famila Schio, che dopo essere giunta al primo posto al termine della stagione regolare ha battuto in finale dei play-off l'Acer Priolo.\nRegolamento.\nLe sedici squadre partecipanti alla massima divisione si sono incontrate in un girone all'italiana con partite di andata e ritorno. Le prime otto classificate hanno avuto accesso ai play-off per lo scudetto, mentre quelle classificatesi tra l'12\u00ba e il 15\u00ba posto hanno preso parte ai play-out per una retrocessione; l'ultima \u00e8 retrocessa direttamente in Serie A2."}
{"id": "741319", "revid": "110157", "url": "https://it.wikipedia.org/wiki?curid=741319", "title": "Centro d'arte moderna e contemporanea", "text": "Il Centro d'arte moderna e contemporanea (CAMeC) ha sede a La Spezia, in Italia. La struttura ospita, in modo permanente, le opere della raccolta \"Premio del Golfo\" e le collezioni Cozzani e Battolini. Oltre a queste, vengono periodicamente organizzate anche altre esposizioni temporanee.\nStruttura.\nIl Centro d'arte moderna e contemporanea si trova in piazza C. Battisti, a pochi passi dalla zona pedonale nel centro storico cittadino. L'edificio in cui ha sede il museo, risale ai primi anni del XX secolo; \u00e8 stato dapprima una scuola elementare ed attorno al 1920 divenne il tribunale della citt\u00e0. Durante i bombardamenti subiti dalla citt\u00e0 durante il secondo conflitto mondiale (1943), venne seriamente distrutto. Venne ricostruito ed \u00e8 stato sede della Giustizia spezzina fino al 1998, anno in cui \u00e8 stato inaugurato il nuovo palazzo di Giustizia.\nDirettore artistico del CAMeC \u00e8 stato anche il critico e curatore Bruno Cor\u00e0.\nLe collezioni permanenti.\nRaccolta Cozzani.\nLa collezione \u00e8 costituita da 1157 opere donate da Giorgio e Ilda Cozzani al Comune della Spezia nel 1999. Fra queste opere si possono contare circa trecento fra disegni e pitture, un'ottantina di sculture e molte altre grafiche tutte inerenti i vari aspetti artistici del Novecento.\nRaccolta Battolini.\nLa collezione deriva dalla donazione fatta da Ferruccio e Anna Maria Battolini al Comune della Spezia.\nRaccolta Premio del Golfo.\nLa collezione raccoglie le opere legate all'omonimo premio nazionale di pittura, organizzato a partire dal 1933 da Filippo Tommaso Marinetti e da Fillia. Dopo la guerra la manifestazione \u00e8 stata ripresa dal 1949 al 1965, dopo una lunga interruzione prosegue dall'anno 2000 con cadenza biennale."}
{"id": "741323", "revid": "46291", "url": "https://it.wikipedia.org/wiki?curid=741323", "title": "Brachystegia luishiensis", "text": "Brachystegia luishiensis \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione e habitat.\nLa specie \u00e8 endemica delle foreste di miombo della Repubblica Democratica del Congo ."}
{"id": "741327", "revid": "1522738", "url": "https://it.wikipedia.org/wiki?curid=741327", "title": "Monte Cordone", "text": ""}
{"id": "741332", "revid": "125689983", "url": "https://it.wikipedia.org/wiki?curid=741332", "title": "Padre Pio TV", "text": "Padre Pio TV \u00e8 un'emittente televisiva italiana, di propriet\u00e0 dei Frati Minori Cappuccini che trasmette da San Giovanni Rotondo. Nata inizialmente come radio locale cattolica molisana, partendo dall'analisi di ci\u00f2 che accade in Italia e nel mondo, intende diffondere il messaggio del Vangelo, anche attraverso gli insegnamenti e l'esperienza di Padre Pio da Pietrelcina.\nDiffusione.\nL'emittente trasmette attraverso il servizio di televisione digitale terrestre sul territorio nazionale nel mux Dfree sulla LCN 145; via satellite in Italia (Tiv\u00f9sat e Sky Italia), in tutta Europa e nei Paesi del bacino del Mediterraneo via satellite Eutelsat Hot Bird 13D; e tramite internet in tutto il mondo. Dal 13 ottobre 2009 \u00e8 visibile, prima emittente in Italia, anche su iPhone e iPad, tramite un'applicazione dedicata, scaricabile direttamente dall'Apple App Store. In seguito \u00e8 stata pubblicata anche un'app per piattaforma Android.\nProfilo editoriale.\nSi tratta di una televisione tematica, con indirizzo esclusivamente religioso. \nIl pubblico del canale.\nOgni anno circa sette milioni di pellegrini si recano a San Giovanni Rotondo per pregare dinanzi alla tomba di Padre Pio. Si tratta di persone di entrambi i sessi, di varie et\u00e0, istruzione ed estrazione sociale. Identiche sono le caratteristiche del pubblico di Tele Radio Padre Pio, confermate dalle due indagini Audistar, realizzate dall'istituto Eurisko nel 2005.\nIl palinsesto.\nLa struttura portante del palinsesto \u00e8 costituita dalle celebrazioni che si svolgono nei luoghi sacri di San Giovanni Rotondo. La Santa Messa viene trasmessa in diretta alle 7.30, alle 11.30 e alle 18.00. Il Santo Rosario viene trasmesso ogni giorno in diretta alle 17.30 e alle 20.45 dal luogo che custodisce le reliquie del corpo di San Pio da Pietrelcina.\nMa ci sono anche programmi di informazione, attualit\u00e0, cultura, catechesi, riflessione sugli scritti e sull'esempio di vita di Padre Pio. Ogni domenica e ogni mercoled\u00ec vengono trasmessi l'Angelus e l'udienza generale del papa. Molto seguita \u00e8 la trasmissione di immagini in diretta dalla cripta. Il palinsesto dettagliato \u00e8 disponibile sul sito dell'emittente.\nPropriet\u00e0 e organizzazione.\nTele Radio Padre Pio \u00e8 di propriet\u00e0 della Fondazione Voce di Padre Pio, editrice dell'omonima rivista, il cui consiglio di amministrazione \u00e8 composto da frati cappuccini della Provincia religiosa Sant'Angelo e Padre Pio. Presidente del consiglio di amministrazione \u00e8 fr. Francesco Dileo, direttore responsabile dell'emittente Stefano Campanella, responsabile sistemi informativi ed informatici Antonio Siena e consulenti tecnici Nicola Palazzo e Massimo Nocco. La redazione \u00e8 composta da: Francesco Bosco, Maria Antonia Di Maggio, Leonardo Fania, Simona Marmorino, Nicola Morcavallo, Maria Pia Picciafuoco, Paola Russo, Annamaria Salvemini."}
{"id": "741334", "revid": "46291", "url": "https://it.wikipedia.org/wiki?curid=741334", "title": "Brachystegia manga", "text": "Brachystegia manga \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741336", "revid": "113497656", "url": "https://it.wikipedia.org/wiki?curid=741336", "title": "Robert Noyce", "text": "Soprannominato \"il sindaco di Silicon Valley\", fu cofondatore della Fairchild Semiconductor nel 1957 e di Intel nel 1968. A Noyce \u00e8 accreditata, assieme a Jack Kilby, l'invenzione del circuito integrato: tra la fine del 1958 e l'autunno del 1959, infatti, sia Noyce che Kilby (allora impiegato presso Texas Instruments) produssero i primi modelli funzionanti di microchip (realizzati rispettivamente in silicio e germanio). Lo sviluppo di questa tecnologia, che sta alla base di tutti i moderni chip CMOS, avrebbe condotto Federico Faggin, nel 1968, alla realizzazione del primo microprocessore (Intel 4004) ovvero all'implementazione fisica di una CPU su un singolo circuito integrato.\nBiografia.\nNoyce consegu\u00ec un diploma di \"bachelor\" in fisica nel 1949 presso il Grinnell College ed un dottorato (PhD) al Massachusetts Institute of Technology (MIT) nel 1954.\nDurante i suoi studi presso il Grinnell College, Noyce venne quasi espulso per aver rubato, grazie all'aiuto dell'amico Francis Hadorn, da una fattoria nei pressi del college un maiale che macell\u00f2 nella Clark Hall. L'espulsione venne bloccata solo grazie all'intervento del suo professore di fisica Grant O. Gale. Noyce rese il favore anni dopo quando diede la possibilit\u00e0 al college di investire nella Intel delle origini.\nCollabor\u00f2 con William Shockley presso la divisione \"Shockley Semiconductor Laboratory\" della Beckman Instruments, ma fu tra gli \"otto traditori\" (\"Traitorous Eight\") che se ne andarono per creare la Fairchild Semiconductor.\nNoyce \u00e8 morto nel 1990 per un infarto all'et\u00e0 di 62 anni.\nRiconoscimenti.\nNel 1978 Noyce ricevette la medaglia d'onore della IEEE \"per il suo contributo ai circuiti integrati di silicio, una pietra miliare per la moderna elettronica\". Un anno dopo, nel 1979, ricevette la National Medal of Science. Nel 1987 ricevette la National Medal of Technology and Innovation. Nel 1990 ricevette il Charles Stark Draper Prize dal National Academy of Engineering.\nLuoghi ed eventi legati a Noyce.\nCome eredit\u00e0 diretta ha lasciato la Fondazione Robert Noyce, istituto che sponsorizza la ricerca nella scienze e in molte aree tecnologiche.\nIl quartier generale dell'Intel a Santa Clara in California si chiama \"Robert Noyce Building\" in sua memoria e a lui sono intitolati anche il \"Robert N. Noyce '49 Science Center\" che ospita il dipartimento scientifico del Grinnell College e la sala delle conferenze presso il Santa Fe Institute nel Nuovo Messico."}
{"id": "741337", "revid": "74274769", "url": "https://it.wikipedia.org/wiki?curid=741337", "title": "Brathy", "text": "Brathy \u00e8 uno dei giganti della mitologia fenicia. Con gli altri giganti - Cassio, Libano, e Antilibano - diede il nome ai monti su cui si estendeva il loro culto.\nQuesti monti erano caratterizzati dalla presenza di una grande quantit\u00e0 di piante aromatiche. I Fenici hanno attribuito a questi giganti l'istituzione di riti religiosi in cui si bruciava l'incenso."}
{"id": "741338", "revid": "46291", "url": "https://it.wikipedia.org/wiki?curid=741338", "title": "Brachystegia microphylla", "text": "Brachystegia microphylla \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741343", "revid": "106908", "url": "https://it.wikipedia.org/wiki?curid=741343", "title": "Brachystegia mildbraedii", "text": "Brachystegia mildbraedii \u00e8 un albero perenne della famiglia delle Fabacee (sottofamiglia Caesalpinioideae), originario dell'Africa centrale.\nGli unici esemplari di cui si conosce l'esistenza si trovano in Camerun e Gabon. Questa specie fu scoperta nel 1913, proprio in Camerun, e un esemplare fu portato al Royal Botanic Gardens di Kew in Inghilterra, dove tuttora \u00e8 conservato e classificato con il codice \"K000417857\" "}
{"id": "741346", "revid": "46291", "url": "https://it.wikipedia.org/wiki?curid=741346", "title": "Brachystegia nigerica", "text": "Brachystegia nigerica \u00e8 una pianta della famiglia delle Fabacee (sottofamiglia Caesalpinioideae), nativa dell'Africa.\nDistribuzione e habitat.\nLa specie \u00e8 nota esclusivamente per alcuni esemplari che crescono nella foresta pluviale della Nigeria meridionale e del Camerun sud-occidentale .\nConservazione.\nPer la ristrettezza del suo areale la specie \u00e8 classificata dalla \"IUCN red list\" come vulnerabile .\nParte dell'areale ricade all'interno del Parco nazionale Cross River."}
{"id": "741351", "revid": "46291", "url": "https://it.wikipedia.org/wiki?curid=741351", "title": "Brachystegia puberula", "text": "Brachystegia puberula \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741356", "revid": "1543377", "url": "https://it.wikipedia.org/wiki?curid=741356", "title": "Dungani", "text": "Dungani (in cinese \u6771\u5e72\u65cf, d\u014dng g\u0101n z\u00fa; ) \u00e8 un termine usato nei territori dell'ex Unione Sovietica per riferirsi ai popoli musulmani di origine cinese.\nCon il termine ci si pu\u00f2 riferire anche ai popoli di lingua turca della provincia di Xinjiang. Sia in Cina che in Russia i membri di questo gruppo, comunque, si autodefiniscono \"popolo Hui\". Nei censimenti della ex Unione Sovietica, invece, questi gruppi sono sempre stati etichettati come \"dungani\". Nella ex Unione Sovietica, i dungani si trovavano soprattutto in Kazakistan (36.900 secondo il censimento del 1999), Uzbekistan, e Kirghizistan. Altre comunit\u00e0 si trovano in Tatarstan.\nStoria.\nNelle ex repubbliche sovietiche i Dungani sono Hui che emigrarono dalla Cina durante la Guerra della minoranza Hui nel XIX secolo. Il nome \"Dunganp\" \u00e8 di origini oscure, ma deriva probabilmente dal turco \"d\u00f6\u00f1\u00e4n\" (\"qualcuno che gira\") o dal termine cinese dell'\"est Gansu\", una provincia della Cina dalla quale molti Dungani possono far derivare la loro stirpe, tuttavia il carattere \"gan\" (\u5e72) \u00e8 diverso da quello usato nel nome della provincia (\u7518). Al popolo Hui, distribuito attraverso la maggior parte dell'ovest e del centro della Cina, ci si riferisce anche come \"Dungani\" da parte dei Turchi e dei Tagiki.\nCome Hong (2005) nota, \"Il popolo dei Dungani deriva dal popolo cinese degli Hui, e ora vive principalmente in Kirghizistan, Kazakistan e Uzbekistan. La loro popolazione ammonta a oltre 110.000. Questo popolo ha ora sviluppato un'etnia separata al di fuori della Cina, e inoltre essi hanno strette relazioni culturali con il popolo Hui, oltre a caratteristiche ed identit\u00e0 etnica.\"\nLingua.\nLa lingua dungana \u00e8 strettamente correlata allo shaanxi, dialetto del cinese, ma usa la scrittura cirillica e ha solo tre toni anzich\u00e9 quattro. Il dungano contiene anche molte parole di origine araba, persiana, e turca.\nDiversamente da altre minoranze nazionali nell'Asia centrale, come i Coreani nelle vecchie repubbliche sovietiche, pressoch\u00e9 tutti i Dungani raccontano che loro continuano ad usare la loro lingua etnica come lingua madre. Pi\u00f9 di due terzi dei Dungani parlano anche il russo, e una piccola parte sa parlare la lingua chirghisa o altre lingue appartenenti ai territori nazionali dei paesi dove essi vivono. \nCultura.\nI Dungani sono principalmente agricoltori, coltivano il riso e verdure come la barbabietola da zucchero. Molti allevano bovini. Inoltre, alcuni sono impiegati nella coltivazione dell'oppio. I Dungani tendono ad essere endogami.\nI Dungani sono famosi per la loro ospitalit\u00e0 e tengono molte cerimonie e banchetti per preservare la loro cultura. Essi hanno elaborate e coloratissime osservanze per i compleanni, i matrimoni e i funerali. Inoltre le scuole hanno musei per conservare altri aspetti della loro cultura tipo decorazioni su tela fatte con l'ago, vestiti tradizionali, gioielli d'argento, tagli cartacei di animali, fiori e oggetti.\nReligione.\nLa larga maggioranza dei dungani sono musulmani di rito hanafita. Molti villaggi dungani hanno una moschea gestita dagli anziani del villaggio."}
{"id": "741358", "revid": "46931", "url": "https://it.wikipedia.org/wiki?curid=741358", "title": "Dungan", "text": ""}
{"id": "741359", "revid": "46291", "url": "https://it.wikipedia.org/wiki?curid=741359", "title": "Brachystegia russelliae", "text": "Brachystegia russelliae \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "741362", "revid": "15756", "url": "https://it.wikipedia.org/wiki?curid=741362", "title": "Brachystegia spiciformis", "text": "Brachystegia spiciformis \u00e8 una pianta della famiglia delle Fabacee (sottofamiglia Caesalpinioideae), nativa dell'Africa sud-orientale. In lingua swahili \u00e8 nota come Msasa.\nDistribuzione e habitat.\n\u00c8 una pianta che cresce nelle savane dell'Africa sud-orientale (Tanzania, Zambia, Zimbabwe e Mozambico).Recentemente \u00e8 stata individuata anche in Sudafrica "}
{"id": "741364", "revid": "291370", "url": "https://it.wikipedia.org/wiki?curid=741364", "title": "Teone di Samo", "text": "Biografia e opere.\nTeone \u00e8 menzionato da Quintiliano come pittore attivo al tempo di Alessandro Magno e dei Diadochi. All'epoca di Quintiliano si riteneva che Teone fosse stato capace di dare con le proprie figure un'impressione teatrale e sintetica dell'azione che intendeva rappresentare. Dipinse, in particolare, una \"Follia di Oreste\" e un \"Oplita all'assalto\".\nDi alcune sue opere riferiscono Plinio, Claudio Eliano e Plutarco; gli si attribuiscono talvolta anche le opere che Plinio riunisce sotto il nome di Theoros. In particolare Plinio ricorda che un suo ciclo definito \"Bellum Iliacum pluribus tabulis\", con storie tratte dall'epos greco, era stato portato a Roma, e forse ispir\u00f2 alcuni soggetti analoghi rinvenuti a Pompei."}
