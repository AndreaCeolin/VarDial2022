{"id": "700450", "revid": "1904508", "url": "https://it.wikipedia.org/wiki?curid=700450", "title": "Enrico III di Francia", "text": "Fu battezzato con i nomi di Alessandro Edoardo e gli fu dato il titolo di \"Duca d'Angoul\u00eame\". Divenne poi \"Duca d'Orl\u00e9ans\" nel 1560, quando morirono il fratello Francesco II di Francia e successivamente il fratello Carlo, di solo un anno pi\u00f9 vecchio di lui, sal\u00ec al trono. Il 17 marzo 1564, data della sua Confermazione, prese il nome \"Enrico\"; nel 1566, fu nominato \"Duca d'Angi\u00f2\".\nL'11 maggio (giorno della Pentecoste) 1573, fu eletto \"Re di Polonia\", con il nome di Enrico V di Polonia (in polacco: \"Henryk Walezy\"), giur\u00f2 a Parigi, di fronte a una delegazione di nobili polacchi, la sua fedelt\u00e0 agli \"Articoli enriciani\" e regn\u00f2 sulla Polonia fino al 18 giugno 1574, quando, saputo della morte del fratello Carlo, scapp\u00f2 dalla Polonia per salire al trono di Francia. Fu consacrato a Reims il 13 febbraio 1575 con il nome di Enrico III e il 15 febbraio spos\u00f2 Luisa di Lorena-Vaud\u00e9mont.\nSalendo sul trono francese, Enrico III si trov\u00f2 davanti un Paese diviso, dove la sua autorit\u00e0 era solo parzialmente riconosciuta. Debole di salute, dedito a comportamenti edonistici e poco accorto economicamente (aspetti sui quali i \"pamphlet\" degli avversari politici si accanirono) non riusc\u00ec a risolvere i gravi problemi religiosi, politici ed economici che attanagliavano il regno, che anzi si esacerbarono. Durante i 15 anni del suo regno si succedettero ben quattro guerre di religione. Enrico III dovette lottare contro partiti politico-religiosi, regolarmente sostenuti da potenze straniere, che finirono col minare la sua autorit\u00e0. In particolare quello dei Malcontent, guidato dal fratello minore Francesco Ercole di Valois, gli ugonotti (rappresentati principalmente da Enrico di Navarra) e la Lega cattolica, capeggiata dai Guisa e sostenuta dagli spagnoli. Alla fine fu proprio un membro della lega a porre fine al regno dei Valois. Mor\u00ec infatti a Saint-Cloud il 1\u00ba agosto 1589 accoltellato da Jacques Cl\u00e9ment, un frate fanatico della Lega, pochi mesi dopo aver ordinato l'assassinio degli ambiziosi fratelli Guisa, Enrico e Luigi.\nBiografia.\nGiovinezza.\nInfanzia.\nNato nel castello di Fontainebleau, era il quarto figlio del re di Francia Enrico II e di Caterina de' Medici. Venne inizialmente battezzato con i nomi di Alessandro Edoardo e nominato duca d'Angouleme. Nel 1560, con l'ascesa al trono del fratello Carlo IX, divenne duca d'Orl\u00e9ans. Al momento della cresima a Tolosa (17 marzo 1565) nella cattedrale di Saint-\u00c9tienne, cambi\u00f2 il nome in Enrico, in onore del padre. L'8 febbraio 1566, divenne duca d'Angi\u00f2.\nFino alla morte di suo padre, Enrico crebbe con i suoi fratelli e sorelle nei castelli di Blois e Amboise. Durante la prima infanzia, venne affidato a vari tutori, in particolare a Jacques Amyot ricevendo un'istruzione classica.\nDurante l'infanzia, influenzato dagli scontri fra cattolici e ugonotti, si divertiva a bruciare il libro di preghiere di sua sorella Margherita - racconta lei stessa nelle proprie \"Memorie\" -, dandole in cambio quelli ugonotti, dileggiando la religione cattolica, senza che sua madre se ne preoccupasse pi\u00f9 di tanto.\nFin dalla giovinezza, Enrico fu molto amato dalla madre Caterina de' Medici che sfrutt\u00f2 tutte le occasioni per metterlo in luce.\nEgli esercit\u00f2 molto presto il ruolo di principe reale, come testimonia la sua presenza ufficiale agli Stati Generali del 1561. Nel 1565, a solo quattordici anni, in occasione dell'incontro di Bayonne, fu incaricato di andare in Spagna a trovare sua sorella, la regina Elisabetta di Valois. Il giovane principe si fece notare per la sua eleganza e l'amore per il lusso.\nLuogotenente generale del regno.\nLa madre desiderava che Enrico diventasse un appoggio sicuro per la monarchia. A sedici anni Enrico divent\u00f2 luogotenente generale. Questa altissima carica militare lo pose al secondo posto del regno, dopo il re suo fratello.\nSfortunatamente, le ambizioni politiche di Luigi, principe di Cond\u00e9, che ambiva al trono, provocarono una forte rivalit\u00e0 tra lui e il principe, che innesc\u00f2 la ripresa delle ostilit\u00e0 tra il re e i protestanti di cui Cond\u00e9 era il capo. Enrico s'impegn\u00f2 allora personalmente nella seconda e terza guerra di religione e grazie ai suoi luogotenenti si fece onore vincendo le battaglie di Moncontour e di Jarnac. Nel corso di quest'ultima il principe di Cond\u00e9 rimase ucciso.\nI successi militari di Enrico e il suo comportamento da principe ideale lo resero popolare e provocarono la gelosia del fratello Carlo IX. Il duca d'Angi\u00f2 dovette molto presto confrontarsi con la politica. Pi\u00f9 vicino ai Guisa che ai Montmorency - nel seno del consiglio reale dove la madre l'aveva introdotto - predicava una politica di rigore contro i protestanti. \nDopo la pace di Saint-Germain, Caterina de' Medici inizi\u00f2 una serie di trattative matrimoniali per i suoi figli: dopo le nozze del re con la figlia dell'imperatore Massimiliano II, per Enrico pens\u00f2 a Elisabetta I, regina d'Inghilterra, ma il duca rifiut\u00f2 la proposta per motivi religiosi. Inoltre il principe era innamorato della bella Maria di Cl\u00e8ves, moglie del Cond\u00e9.\nDurante gli eventi passati alla storia con il nome di notte di san Bartolomeo (24 agosto 1572), Enrico stava dalla parte del duca di Montmorency, governatore di Parigi. Non vi \u00e8 prova di una partecipazione diretta del principe al massacro, ma una delle ipotesi per spiegare l'intervento di Carlo IX a legalizzare l'uccisione dei capi ugonotti \u00e8 che era emerso il suo coinvolgimento nel tentato assassinio di Coligny che lo precedette e in buona parte giustific\u00f2.\nNel popolo il fanatismo religioso non si era spento e si stava diffondendo anche un grande malcontento. Tra i sudditi non vigeva pi\u00f9 il caratteristico attaccamento alla monarchia, che da tempo non era capace di garantire pace e stabilit\u00e0. Nelle citt\u00e0 come La Rochelle, in cui il credo ugonotto era pi\u00f9 radicato, venne messa in discussione l'autorit\u00e0 regale. Per ristabilirvi il potere regale, Enrico prese d'assedio la citt\u00e0 per parecchi mesi, senza successo.\nRe di Polonia.\nL'elezione al trono polacco.\nIl duca d'Angi\u00f2 ebbe l'occasione di riscattarsi grazie a sua madre: giunse infatti la notizia della sua elezione come re di Polonia. Caterina aveva infatti inviato il vescovo di Valence, Jean de Montluc, come ambasciatore straordinario per sostenere davanti alla Dieta la candidatura del figlio al trono polacco. Grazie alla sua abilit\u00e0 di diplomatico e al denaro francese, Montluc riusc\u00ec a convincere l'assemblea ed Enrico fu eletto \"Z Bo\u017cej \u0142aski kr\u00f3l Polski i wielki ksi\u0105\u017c\u0119 litewski\" re della Confederazione polacco-lituana (nata dal matrimonio dei re lituano Jagello ed Edvige, regina polacca) con il nome di \"Henryk Walezy\", cio\u00e8 Enrico di Valois, il 9 maggio 1573, anche se la proclamazione ufficiale avvenne due giorni dopo.\nA seguito di ci\u00f2, venne smobilitato l'assedio a La Rochelle e fu firmato l'editto di Boulogne (11 luglio 1573), per permettere all'esercito e al duca d'Angi\u00f2 di poter tornare a Parigi per i preparativi, in vista dell'arrivo degli ambasciatori polacchi.\nIl 19 agosto seguente arrivarono a Parigi duecento notabili polacchi che portavano la corona al loro nuovo re. Per accoglierli vennero organizzate sontuose feste. Nel frattempo suo fratello Carlo IX design\u00f2 Enrico suo erede in assenza di figli maschi \u00abnonostante che egli fosse assente e residente lontano da questo regno\u00bb.\nIl 26 agosto i polacchi iniziarono delle trattative con il nuovo sovrano per fargli firmare i \"pacta conventa\", articoli della nuova costituzione polacca votati dalla Dieta. Enrico avrebbe dovuto accettarli tutti, altrimenti non sarebbe stato riconosciuto come sovrano di Polonia. Oltre alla nuova costituzione a Enrico furono presentate anche altre proposte: le sue rendite francesi avrebbero dovuto ripagare il debito della Polonia, pagare l'esercito polacco, creare una flotta per lo stato, dare nuovo lustro all'universit\u00e0 di Cracovia permettendo scambi culturali con la Francia e l'Italia e infine sposare la sorella del defunto re, Anna Jagellona.\nLe trattative per conto del duca d'Angi\u00f2 furono portate avanti da Ren\u00e9 de Villequier, Philippe Hurault de Cheverny e il cancelliere Ren\u00e9 de Birague. Gli articoli vennero infine approvati il 9 settembre. Enrico riusc\u00ec a trattare su due punti: le nozze con Anna Jagellone, poich\u00e9 mancava il consenso di quest'ultima, e la possibilit\u00e0 di scegliere personalmente come usare in Polonia i soldi provenienti dalla Francia.\nIl 10 settembre avvenne la cerimonia di giuramento a Notre-Dame de Paris e tre giorni dopo, nel palazzo di Giustizia, Enrico ricevette il diploma del decreto d'elezione. Dopo una serie di fastose celebrazioni, il duca si mise in viaggio verso Cracovia, capitale del suo nuovo regno, accompagnato dalla delegazione polacca e dalla corte francese. Suo fratello Carlo IX si ammal\u00f2 gravemente e lasci\u00f2 la corte a Vitry. A Nancy, il re di Polonia e il suo seguito furono ospitati da sua sorella Claudia di Valois e dal cognato Carlo III di Lorena. Durante alcune feste, Enrico conobbe Luisa di Vaud\u00e9mont, sua futura moglie.\nGiunti a Bl\u00e2mont, il re di Polonia dovette separarsi, non senza rammarico dalla famiglia e dalla corte. Fu in questa occasione che Enrico chiese nuovamente sostegno a sua sorella Margherita e di rinsaldare la loro alleanza politica che si era dissolta tempo prima e la sorella accett\u00f2. In Polonia Enrico procrastin\u00f2 alcuni passi che lo avrebbero legato strettamente al regno, come il matrimonio con la sorella del re, ben pi\u00f9 vecchia di lui e assai poco attraente.\nRitorno in Francia.\nAlla morte del fratello Carlo IX il 30 maggio 1574, vennero immediatamente inviati diversi corrieri assai fidati a Enrico, che venne avvisato per\u00f2 da un messaggero dell'Imperatore poco prima del loro arrivo, il 15 giugno. Conscio dello stato precario di salute in cui il fratello versava da mesi, aveva compiuto alcuni preparativi per il viaggio, ma in modo poco accurato. Pochi giorni dopo, dimostrando un certo coraggio personale, con pochissimi compagni fugg\u00ec da Cracovia, dirigendosi verso i territori imperiali slesiani. Enrico lasciava infatti la Polonia senza il consenso della Dieta, portando con s\u00e9 nella sua fuga anche i gioielli della corona polacca. Formalmente conserv\u00f2 la corona di Polonia fino al 18 giugno dell'anno seguente. \nA Vienna venne calorosamente accolto dal suo ex rivale per il trono polacco, Massimiliano II, ed entr\u00f2 in possesso del denaro inviatogli dalla madre.\nPass\u00f2 poi in Italia. L'11 luglio 1574 arriv\u00f2 a Venezia, dove venne accolto con entusiasmo. Vi si trattenne una quindicina di giorni, spendendo una quantit\u00e0 enorme di denaro in feste e regali, rapito dal clima di festa e opulenza della citt\u00e0.\nRaggiunto dallo zio Emanuele Filiberto di Savoia, pass\u00f2 quindi per Ferrara, Mantova, Torino e infine le Alpi, continuamente sollecitato ad affrettarsi dalle lettere della madre, che si era fatta dichiarare reggente dal figlio morente. Malgrado il fratello minore di Carlo, Francesco duca d'Alen\u00e7on, e il cognato Enrico avessero senza indugio ratificato l'atto, Caterina era preoccupata dalla situazione politica turbolenta. \n&lt;br&gt;In particolare il duca d'Alansone, alleato al re di Navarra, nei mesi precedenti la morte di Carlo IX si era posto a capo di una serie di complotti orditi dal gruppo dei Malcontent, fazione politica formata da protestanti e cattolici moderati. Questi complotti, sventati in parte dalla regina madre e dalla disorganizzazione degli stessi fautori, miravano ad attuare un colpo di stato e mettere sul trono di Francia il cadetto dei Valois. Alleata a suo fratello Francesco, vi era anche Margherita di Valois: la regina di Navarra aveva infatti deciso di schierarsi con il fratello minore, tradendo le promesse fatte a Enrico prima della sua partenza per la Polonia.\nMalgrado questo, Enrico si trattenne diversi giorni in Savoia, dove si fece convincere dallo zio a ottemperare alle cessioni di alcune citt\u00e0 piemontesi previste dal trattato di Cateau-Cambr\u00e9sis, che non erano mai state attuate, malgrado la regina madre lo avesse pregato nelle sue lettere di non fare concessioni ai suoi favoriti o di prendere decisioni importanti prima del suo rientro. Fu una decisione impopolare, che si attir\u00f2 le proteste di diversi nobili (lo stesso duca di Nevers, confidente stretto di Caterina, era governatore di alcuni territori francesi in Italia), ma gli fece ottenere alcune migliaia di soldati savoiardi. Caterina, che aveva lasciato Parigi alla volta di Lione portando con s\u00e9 Francesco Ercole (divenuto duca d'Angi\u00f2) ed Enrico di Navarra, strettamente sorvegliati da tempo, riabbracci\u00f2 l'amato figlio a Bourgoin il 5 settembre. Enrico abbracci\u00f2 i due congiunti e con un atto di magnanimit\u00e0 li perdon\u00f2, chiedendo in cambio di astenersi da complotti e intrighi contro il nuovo regno.\nIl giorno seguente Enrico entr\u00f2 a Lione, ma volle fare il suo ingresso in maniera non ufficiale poich\u00e9 non era stato ancora consacrato.\nRe di Francia.\nL'inizio di un regno caotico.\nA Lione Enrico riun\u00ec il suo primo Consiglio e su proposta della regina madre decise di assottigliare il numero di segretari di stato, che dovevano tornare a svolgere il compito di redattori, e di eliminare il Consiglio delle Finanze, che nel tempo aveva travalicato le sue attribuzioni decidendo su altre questioni rispetto a quelle finanziarie. Il sovrano decise di far accedere al Consiglio di Stato otto membri fidati che lo avevano seguito durante il suo regno in Polonia (Villequier, Retz, Souvr\u00e9, Larchant, Bellegarde e Ruz\u00e9), affidando loro incarichi importanti a corte.\nSupportato dal Consiglio, rifiut\u00f2 le proposte di trattative proposte da Enrico I di Montmorency, conte di Damville. Il clero avrebbe pagato le spese della guerra, come ottenuto dalla regina madre. Dopo una requisitoria fortemente polemica del conte di Damville, inizi\u00f2 una campagna di libelli contro la famiglia reale: secondo un famoso libello dell'epoca \"Le R\u00e9veille-matin des Fran\u00e7ais\", la dinastia Valois avrebbe dovuto essere sostituita dai discendenti di Carlo Magno, cio\u00e8 i Guisa.\nEnrico fu incoronato a Reims il 13 febbraio 1575 con il nome di Enrico III. Il 15 febbraio spos\u00f2 Luisa di Lorena-Vaud\u00e9mont. \nSia il fratello Francesco, duca d'Alen\u00e7on sia il re di Navarra finirono col lasciare la corte e prendere le armi. Allora inizi\u00f2 una campagna che fu disastrosa per il re. Nonostante la vittoria del 6 maggio 1576, Enrico III concesse la pace chiamata \"pace di Monsieur\", di cui suo fratello (a cui il re concesse diversi titoli, tra cui quello di duca d'Angi\u00f2) fu il principale beneficiario assieme ai protestanti che ottennero numerosi vantaggi in ambito di libert\u00e0 religiosa. Umiliato, Enrico III pens\u00f2 di prendersi la rivincita.\nAlla fine dell'anno egli doveva convocare gli Stati Generali a Blois per cercare di mettere riparo al deficit finanziario causato dalla guerra. Spinto dai deputati cattolici, decise per\u00f2 di riprendere la guerra contro i protestanti. Prima di iniziarla, si riconcili\u00f2 con il fratello che, ricoperto di benefici, marci\u00f2 al suo fianco. La campagna fu vittoriosa per il re: il 17 settembre 1577, l'Editto di Poitiers soppresse le libert\u00e0 concesse agli ugonotti precedentemente.\nEnrico III lasci\u00f2 alla madre il compito di perfezionare la pace. Dopo un soggiorno a N\u00e9rac, dove riconcili\u00f2 la coppia Navarra, ella fece un lungo giro in Francia e sugger\u00ec al re di sostenere le ambizioni di Francesco d'Angi\u00f2 per i Paesi Bassi. Enrico III chiuse gli occhi sulle attivit\u00e0 politiche del fratello a scapito degli spagnoli. L'ipocrisia della diplomazia francese provoc\u00f2 la collera di Filippo II e le tensioni franco-spagnole.\nIl 26 luglio 1582, la flotta francese andata a conquistare Madera e le Azzorre venne completamente sconfitta da quella spagnola. L'ammiraglio spagnolo di Santa Cruz fece divulgare la relazione riguardante i morti e i prigionieri giustiziati nei modi pi\u00f9 crudeli, tanto che l'opinione pubblica, il re e la regina madre furono duramente colpiti dal disastro militare: \u00abse possibile dobbiamo vendicarci al pi\u00f9 presto\u00bb, afferm\u00f2 il sovrano.\nNel frattempo, il re aveva ordinato a dei commissari di informarsi sul riscatto del demanio e sul modo di alleggerire l'imposizione fiscale al popolo. Nei primi mesi del 1583, dalle ricerche commissionate, nacquero alcune riforme come il Codice delle acque e delle foreste e un regolamento sulla ripartizione della taglia. Dopo la promulgazione di queste riforme, il sovrano cadde in una profonda crisi di malinconia, tanto da sembrare \u00absul punto di attentare alla sua vita\u00bb scrive Ivan Cloulas, storico francese.\nDopo il fallimento del fratello Francesco d'Angi\u00f2 ad Anversa, Enrico III strinse ancor di pi\u00f9 l'alleanza con la regina Elisabetta I d'Inghilterra.\nLa sua maniera di governare.\nFu continuatore della politica della madre, Caterina de' Medici, nell'escludere dagli affari dello Stato i nobili delle grandi famiglie aristocratiche che non avevano mai cessato, sin dall'inizio delle guerre di religione, di scontrarsi per il potere. Il re promosse al rango della corte gli uomini della piccola nobilt\u00e0, per averne la fedelt\u00e0: vi si appoggi\u00f2 nella sua attivit\u00e0 di governo, affidando loro grandi responsabilit\u00e0.\nLa corte di Enrico III si compose quindi di una folta schiera di favoriti che conobbero una carriera folgorante e che saranno chiamati i \"mignon\". Il re voleva intorno a s\u00e9 uomini completamente devoti: per realizzare questo progetto cre\u00f2, nel 1578, l'Ordine dello Spirito Santo, un ordine cavalleresco che riun\u00ec tutti i membri intorno a lui. Per imporsi, il re mirava a impressionare i suoi sudditi.\nOrganizzava feste sontuose, come quelle date in onore del matrimonio del duca di Joyeuse con la sorella della regina Luisa nel 1581. In questa occasione si rappresentava a corte il sontuoso \"Ballet Comique de la Reine\". Il re concedeva come ricompensa anche somme di denaro rilevanti ai servitori pi\u00f9 zelanti. Tutte queste spese non fecero che aumentare i debiti del regno, ma per il re la restaurazione del potere reale restava l'obiettivo primario.\nD'altra parte, Enrico III organizz\u00f2 diverse riforme importanti, soprattutto riforme monetarie che dovevano sistemare i problemi finanziari del regno. Enrico III rese anche l'etichetta di corte pi\u00f9 rigida, anticipando cos\u00ec quella di Versailles di un secolo pi\u00f9 tardi. Come Luigi XIV pi\u00f9 tardi, Enrico III cerc\u00f2 di mettere in rilievo la sua maest\u00e0.\nLa guerra dei tre Enrichi.\nLa pace instauratasi da qualche anno fu seriamente minata quando il fratello Francesco mor\u00ec nel 1584 senza figli. Lo stesso Enrico III non riusc\u00ec ad avere figli e quindi eredi. La dinastia dei Valois era perci\u00f2 destinata a estinguersi. Secondo la legge salica la corona sarebbe dovuta andare a Enrico III, re di Navarra, esponente del ramo cadetto dei Borbone che discendeva direttamente e per linea maschile da Luigi IX di Francia, detto San Luigi; Enrico era, tra l'altro, marito di Margherita di Valois, sorella di Enrico III di Francia. Il fatto che il re di Navarra fosse protestante causava per\u00f2 un grande problema per le coscienze cattoliche, per le quali era assolutamente impossibile che un protestante potesse salire sul trono di Francia.\nPer i cattolici era anche difficile ipotizzare una riconciliazione tra il re di Francia e il re di Navarra. Sotto la spinta della Lega cattolica e del suo capo Enrico di Guisa, Enrico III firm\u00f2 il trattato di Nemours (7 luglio 1585). Il re ordin\u00f2 di cacciare gli eretici dalla Francia e soprattutto dichiar\u00f2 guerra all'ugonotto Enrico di Navarra, suo potenziale successore. Inizi\u00f2 cos\u00ec l'ottava e ultima guerra di religione.\nTuttavia, le ambizioni della Lega Cattolica e la sua vasta dimensione provocarono l'odio del re verso il movimento. Egli tent\u00f2 in tutti i modi di frenarne la diffusione. Molto presto tra lui e gli ambienti cattolici cittadini, il cui malcontento andava crescendo, si cre\u00f2 un fossato. Questi ultimi lamentavano la mancanza di energia nella guerra contro i protestanti.\nEnrico III in effetti cominci\u00f2 a temere pi\u00f9 le ambizioni della lega che i protestanti. L'immagine del re, fortemente criticata dai \"pamphlets\" della Lega e dal clero parigino si deterior\u00f2 anche negli ambienti popolari. Il 12 maggio 1588 gli estremisti cattolici parigini provocarono un'insurrezione: fu la giornata delle barricate e il giorno successivo il re fu costretto a lasciare a Parigi.\nEnrico III ormai non aveva pi\u00f9 nulla da perdere e convoc\u00f2 gli Stati Generali a Blois. Il 23 dicembre 1588, il re fece assassinare il duca Guisa dai Quarantacinque, la sua guardia privata, mentre esponenti della Lega e parenti del Guisa erano messi in arresto nel castello di Blois. Il giorno seguente fu ucciso a colpi d'alabarda il cardinale di Guisa, fratello del duca, evento che fu condannato dal Vaticano. I cadaveri dei due fratelli vennero fatti a pezzi e bruciati in un camino del castello.\nIl re si present\u00f2 davanti alla madre gravemente malata per informarla dell'accaduto: \u00abIl signore di Guisa \u00e8 morto; non si parler\u00e0 pi\u00f9 di lui. [...] Io voglio essere il re e non pi\u00f9 prigioniero e schiavo come sono stato dal 13 maggio fino a questo momento, nel quale riprendo a essere re e padrone\u00bb. Caterina de' Medici mor\u00ec il 5 gennaio successivo di pleurite: per evitare dicerie, il re ordin\u00f2 un'autopsia.\nPrivata del suo capo, la Francia della Lega destitu\u00ec il re. Le truppe reali e quelle protestanti allora si unirono contro la Lega. Ma il 2 agosto 1589, Enrico III mor\u00ec assassinato da Jacques Cl\u00e9ment, frate domenicano, appartenente alla Lega. Suo cugino, Enrico di Navarra gli succedette con il nome di Enrico IV di Francia. Fin\u00ec cos\u00ec la dinastia dei Valois, che regnava in Francia dal 1328.\nIl mistero di Enrico III.\nLa sua personalit\u00e0.\nEnrico III era un uomo di contrasti e dalle molte sfaccettature: quella di uomo fiero, distinto e solenne ma anche quella di uomo stravagante, amante del divertimento e del piacere. La sua personalit\u00e0 fu complessa: sotto un'apparente dolcezza nascondeva un animo spesso nervoso che lo portava talvolta ad avere violenti accessi di collera. \nEnrico possedeva soprattutto la grazia e la maest\u00e0 di un re. Sempre alla ricerca dell'eleganza, curava molto il suo aspetto. Amante della moda (in particolare di orecchini e profumi), fu il primo a indossare una figura lugubre come quella del teschio, seppure su dei bottoni, sul farsetto e sui nastri delle scarpe, come fece per la morte della sua amante Maria di Cl\u00e8ves. Persona molto dolce, detestava la violenza e cercava di evitare le battaglie. Inoltre non amava l'attivit\u00e0 fisica pur essendo uno dei migliori spadaccini del regno. Il suo disgusto per la caccia e per la guerra, privilegi della nobilt\u00e0 del tempo, come il suo gusto per la pulizia e l'igiene, gli valsero aspre critiche da parte dei suoi contemporanei, molti dei quali lo considerano un uomo dal comportamento effeminato. Educato in un ambiente umanistico, il re incoraggiava il mondo letterario, sostenendo finanziariamente scrittori (Montaigne, Du Perron) e si dedicava alla filosofia.\nEnrico III era un re pi\u00f9 adatto a discutere con i suoi ministri piuttosto che a guerreggiare sui campi di battaglia. Questo non gli imped\u00ec di partecipare a diverse campagne militari come quella contro il principe di Cond\u00e9 a Jarnac. Era un uomo molto intelligente, che mostr\u00f2 in generale clemenza nei confronti dei suoi oppositori e delle citt\u00e0 ribelli, ricercando sempre soluzioni diplomatiche.\nIl sovrano fu un uomo molto pio, profondamente cattolico, e con l'et\u00e0 la sua devozione aument\u00f2. La sfortuna e i mali che gravavano su di lui alla fine del suo regno gli diedero perfino un certo gusto per il macabro. Il re, di natura piuttosto emotiva, credeva che le sue sfortune, in particolare l'assenza di eredi, e quelle del regno fossero dovute ai suoi peccati. Perci\u00f2, per espiarli, spesso si ritirava per giorni interi nei monasteri a mortificarsi o in ritiri spirituali, alternando questi periodi di crisi mistica a cui obbligava l'intera corte a periodi di vita pi\u00f9 mondana, esponendosi al biasimo dei sudditi.\nLe amanti di Enrico III.\nI contemporanei di Enrico III ci hanno descritto il re come un uomo che amava molto le avventure femminili. Se queste furono meno conosciute di quelle di Enrico II o di Francesco I, ci\u00f2 \u00e8 dovuto al fatto che, per rispetto a sua madre e a sua moglie, Enrico III non confer\u00ec mai alle sue amanti il titolo di \"favorite\".\nSue amanti furono Fran\u00e7oise Babou de La Bourdaisi\u00e8re (madre di Gabrielle d'Estr\u00e9es, futura famosa favorita di Enrico IV di Francia) e Renata di Rieu, dalla media nobilt\u00e0.\nNel suo viaggio italiano al rientro dalla Polonia, nel giugno 1574, incontr\u00f2 a Venezia la bellissima e famosa cortigiana Veronica Franco, della quale divenne amante. Allo stesso tempo, la sua passione per Maria di Cl\u00e8ves era conosciutissima e le numerose lettere che le scrisse ne sono ancor oggi la prova. Sperava di poterla sposare una volta ottenuto l'annullamento del matrimonio dal principe di Cond\u00e9, tornato calvinista, ma Maria mor\u00ec per delle complicanze al parto il 30 ottobre 1574: Enrico mostr\u00f2 alla corte un lutto ostentato.\nNel 1575, il sovrano scelse di sposare Luisa di Lorena-Vaud\u00e9mont, che pare somigliasse molto a Maria di Cl\u00e8ves. Questa decisione colse di sorpresa Caterina de' Medici che stava trattando per un possibile matrimonio con la figlia del re di Svezia, infatti non vi erano alcune ragioni politiche per queste nozze, la futura regina infatti \u00abportava in dote unicamente la bellezza, la gentilezza [e] l'abnegazione totale al marito\u00bb, scrive Benedetta Craveri.\nLa regina Luisa era molto importante nella vita spirituale ed emotiva del re, e i due avevano molta intimit\u00e0. In un'occasione, Caterina de' Medici entrando negli appartamenti del re senza farsi annunciare, sorprese la regina sulle ginocchia del marito. Questa intimit\u00e0 non imped\u00ec a Enrico III di continuare le sue avventure galanti con varie donne (Demoiselles d'Assy, di Mirandola, di Ponto, Stavay, o una sorella di Gabrielle d'Estr\u00e9es) anche dopo il suo matrimonio, seppur in maniera pi\u00f9 discreta. Per rispetto verso la moglie che amava, organizzava i suoi incontri amorosi con le amanti fuori dal palazzo, in dimore a Parigi.\nStoriografia.\nEnrico III fu una figura controversa per i suoi contemporanei. \u00abSarebbe stato un principe eccellente se avesse avuto in sorte di vivere nel secolo giusto\u00bb disse il cronista Pierre de L'Estoile alla morte del re per ricordare che, nonostante la sua particolare personalit\u00e0 e l'esplosione di odio a cui dette luogo, Enrico III aveva anche le sue qualit\u00e0.\nIn vita, il sovrano ebbe forti sostenitori e ammiratori, ma altrettanti detrattori della sua immagine. Durante le guerre di religione i preti parigini non esitavano a diffondere false notizie sul re, ingiuriandolo e ridicolizzandolo nel corso di prediche infuocate. Negli ultimi mesi del suo regno, la chiamata alla rivolta venne accompagnata da una violenta ondata di libelli diffamanti destinati a sovvertire l'immagine del re nella mente dei francesi, in particolare dopo l'assassinio del duca di Guisa.\nIl cambio di dinastia non permise la riabilitazione di questo re beffeggiato, nonostante le perorazioni della regina Luisa e della duchessa di Angoul\u00eame. Sotto la dinastia Borbone le vecchie mode furono derise e la corte di Enrico III ne fu l'oggetto. Il sovrano fu in particolare preso di mira dalla storiografia protestante, soprattutto dopo la notte di san Bartolomeo, e da quella borghese che ne criticava l'immoralit\u00e0 di cui era stato accusato. Nel libello \"Le r\u00e9veil-matin des Fran\u00e7ais\" (1574) fu persino accusato di incesto con sua sorella Margherita.\nA lungo andare, l'immagine trasmessa di Enrico III fu indissociabile da quella dei suoi favoriti, comunemente chiamati \"mignons\", termine gi\u00e0 popolare nel XV secolo. Nel XIX secolo era un tema alla moda nel quale si cimentarono diversi pittori e autori romantici, raffigurando Enrico III circondato da efebi effeminati, dai costumi eccentrici e grotteschi.\nQuesta immagine caricaturale del re, associata alla sua presunta omosessualit\u00e0, rimase molto popolare. I testi che accusarono di omosessualit\u00e0 il sovrano provengono da pamphlet scritti da esponenti della Lega, dagli ugonotti o dai Malcontent. Anche i cronisti come L'Estoile o Brant\u00f4me, noti per aver annotato varie informazioni scabrose sui personaggi di spicco dell'epoca non dettero credito a queste voci, mettendo invece in evidenza la passione traboccante del re per le donne.\nNegli anni ottanta, gli storici Jacqueline Boucher e Pierre Chevallier hanno contribuito a riabilitare l'immagine dell'ultimo sovrano della dinastia Valois. Chevallier ha confutato l'accusa di omosessualit\u00e0 di Enrico III, definendola \u00abuna leggenda ingiustificata e calunniosa\u00bb di cui si rideva persino nella cerchia del re, accusando Th\u00e9odore Agrippa d'Aubign\u00e9 di essere \u00abil principale responsabile della leggenda dei \"mignons\" come si \u00e8 perpetuata nella memoria collettiva\u00bb."}
{"id": "700451", "revid": "21880", "url": "https://it.wikipedia.org/wiki?curid=700451", "title": "Eretmochelys", "text": ""}
{"id": "700453", "revid": "767487", "url": "https://it.wikipedia.org/wiki?curid=700453", "title": "Colecistite cronica", "text": "La colecistite cronica \u00e8 una malattia infiammatoria cronica della cistifellea.\nAnatomia Patologica.\nMacroscopicamente la sierosa si presenta spesso opaca per la presenza di una fibrosi sottostante. Si possono anche presentare aderenze piuttosto forti come esito di processi flogistici acuti passati. La parete della colecisti \u00e8 aumentata di spessore, \u00e8 rigida ed ha un colore tra il bianco ed il grigiastro. L'interno della colecisti, in casi in cui non siano avvenute complicanze, contiene normale bile e spesso dei calcoli.\nMicroscopicamente si pu\u00f2 evidenziare una reazione flogistica che, per\u00f2, pu\u00f2 essere variabile a seconda dei casi. Si va, infatti, dalla presenza d'un infiltrato sparso (qualche linfocita, macrofagi e plasmacellule) fino ad una marcata invasione di cellule mononucleate con associata una cospicua fibrosi sottoepiteliale e sottosierosa. L'epitelio della colecisti pu\u00f2 andare incontro ad iperplasia ed erniare attraverso lo strato fibromuscolare formando i cosiddetti \"seni di Rokitansky-Ashoff\".\nUn quadro particolare \u00e8 quello della colecistite granulomatosa caratterizzato dalla presenza di noduli, presenza di calcoli e d'un infiltrato infiammatorio cronico ed istiociti ricchi di lipidi immersi in abbondante tessuto fibroso. Il tutto, macroscopicamente, pu\u00f2 assomigliare ad una lesione neoplastica maligna.\nTalvolta la presenza di calcificazioni massive pu\u00f2 dare origine ad un quadro di colecisti a porcellana."}
{"id": "700457", "revid": "729019", "url": "https://it.wikipedia.org/wiki?curid=700457", "title": "Audi Serie F103", "text": "La F103, nelle sue varie declinazioni \u00e8 un'autovettura di classe media prodotta dalla Casa automobilistica tedesca Audi tra il 1965 ed il 1972.\nStoria e profilo.\nIl contesto storico.\nNella prima met\u00e0 degli anni '60 del secolo scorso, la Germania stava vivendo un periodo assai difficile e tormentato che avrebbe avuto ripercussioni assai consistenti nello scenario politico, economico e sociale europeo, ma anche mondiale. A partire dal 1961 il Muro di Berlino fu una triste e cupa realt\u00e0 e con esso anche la Guerra Fredda. La spaccatura fra le due Germanie ebbe ripercussioni anche sul piano industriale e sugli orientamenti produttivi da dare ai due apparati industriali. Mentre la Germania Orientale, controllata dall'autorit\u00e0 sovietica, rifiut\u00f2 qualunque innovazione tecnica a causa delle scarse risorse finanziarie di cui poteva disporre, la Germania Ovest aveva intrapreso gi\u00e0 da tempo un'escalation di sviluppo economico che interess\u00f2 un po' tutti i settori industriali e di cui molte aziende seppero approfittare in maniera adeguata. Ci\u00f2 valse anche per il settore automobilistico, dove per\u00f2 erano presenti fin dall'immediato dopoguerra due filoni di pensiero: da una parte i sostenitori del motore a due tempi e dall'altra il sempre pi\u00f9 nutrito schieramento dei sostenitori del motore a quattro tempi. I primi trovavano una valvola di sfogo nella produzione DKW di quegli anni, nelle piccole bubble-cars tedesche con motore motociclistico o in alternativa nelle piccole esportazioni in lotti limitati della produzione tedesco-orientale. Ma era chiaro che ormai il motore a due tempi aveva fatto il suo tempo: anche la sostituzione della Auto Union 1000 con la ben pi\u00f9 moderna DKW F102 non diede grandi risultati dal punto di vista commerciale, pur essendo la \"F102\" sensibilmente pi\u00f9 attuale e gradevole dal punto di vista stilistico. Progressivamente ma inesorabilmente, il motore a due tempi stava quindi scomparendo, lasciando che anche qui la tecnologia a quattro tempi andasse ad inserirvisi. L'inevitabile fine del motore a due tempi fu percepita anche da due fra le pi\u00f9 importanti Case automobilistiche, ossia la Daimler-Benz, detentrice dal 1958 del pacchetto azionario della Auto Union-DKW, e la Volkswagen. Mentre la prima stava cominciando a vedere la Casa di Ingolstadt pi\u00f9 come un peso che come un'opportunit\u00e0 e stava valutando la possibilit\u00e0 di disfarsi di tale fardello, la Casa di Wolfsburg stava godendo delle vendite del suo storico Maggiolino, ma si rendeva conto che non avrebbe potuto andare avanti per molto con le sole vendite di quel modello che stava rapidamente invecchiando rispetto alla concorrenza e che a poco stavano valendo i tentativi di rinfrescare e diversificare la gamma con altri modelli tecnicamente derivati sempre dal Maggiolino. Fu chiaro che il Maggiolino stava invecchiando anche dal punto di vista tecnico e strutturale, non solo da quello stilistico. Rinfrescare e diversificare la gamma: un'idea che oramai era diventata un bisogno fisiologico per la Volkswagen, la quale trov\u00f2 un'opportunit\u00e0 proprio nel desiderio da parte della Daimler-Benz di disfarsi della \"Auto Union-DKW\". Nel 1964 avvenne un primo passaggio di parte del pacchetto azionario, mentre due anni pi\u00f9 tardi la totalit\u00e0 della Casa di Ingolstadt pass\u00f2 sotto il controllo della Volkswagen.\nGenesi e debutto della F103.\nNel frattempo la Casa di Wolfsburg si era gi\u00e0 mossa per realizzare il primo modello del nuovo corso. La \"F102\" commercializzata fino a quel momento con il marchio \"DKW\" convinse i vertici Volkswagen per il suo impatto stilistico, molto meno dal punto di vista tecnico, essendo la vettura equipaggiata ancora con un motore a due tempi. Per questo, non appena entrata nel capitale \"Auto Union-DKW\", la Volkswagen si decise anche ad estinguere il marchio \"DKW\" stesso, poich\u00e9 oramai nell'immaginario collettivo era associato alla presenza del motore a due tempi e ci\u00f2 avrebbe potuto avere un effetto deleterio nei programmi commerciali della Volkswagen. Sapendo di poter disporre di altri marchi, da decenni detenuti dalla stessa Auto Union, la Casa di Wolfsburg scelse quello dell'Audi, oramai non pi\u00f9 produttiva dal 1939, ma pur sempre un marchio prestigioso, bench\u00e9 nei suoi ultimi anni di attivit\u00e0 avesse patito numerose difficolt\u00e0 a causa di grossolani errori di gestione aziendale. La condizione necessaria affinch\u00e9 si potesse tornare ad utilizzare il marchio Audi fu quella di rinunciare per sempre al motore a due tempi. E qui entr\u00f2 in gioco un personaggio di nome Ludwig Kraus, un personaggio strategico nella storia del gruppo Volkswagen, giacch\u00e9 fu proprio grazie alle sue intuizioni e suggerimenti se il gruppo Volkswagen seppe divenire un solido colosso industriale diversificando la gamma com'era nelle sue originarie intenzioni. Kraus proveniva dalla Daimler-Benz e dopo significative esperienze con la Casa di Stoccarda fu poi assegnato alla direzione tecnica della \"Auto Union\": quando la Volkswagen prese il controllo della Casa dei quattro anelli, Kraus scelse di continuare a rivestire tale ruolo sotto la supervisione di Rudolf Leiding, direttore generale dell'Auto Union fin dall'immediato dopoguerra, e pass\u00f2 dalla Daimler-Benz alla Volkswagen, portando con s\u00e9 il progetto di un nuovo motore sviluppato sotto l'egida della stella a tre punte che comunque, tra il 1964 ed il 1965, continu\u00f2 a detenere una quota minoritaria del pacchetto della Auto Union. Siglato M118, il nuovo motore era inizialmente destinato ad equipaggiare una Mercedes-Benz di fascia media il cui progetto venne per\u00f2 in seguito abbandonato. Fu cos\u00ec che il motore \"M118\" fu montato sotto il cofano della \"F102\", la quale venne sottoposta anche ad alcuni aggiornamenti stilistici dando cos\u00ec luogo alla nuova \"F103\", una sigla che non rappresentava la denominazione commerciale del nuovo modello, ma indicava un'intera famiglia di versioni di una stessa autovettura.\nLa presentazione avvenne nel settembre del 1965.\nCaratteristiche.\nDerivata dalla DKW \"F102\", da cui stilisticamente differiva essenzialmente in alcuni particolari estetici, come ad esempio i nuovi fari anteriori rettangolari, la calandra ormai priva di listelli cromati, ma solcata da un unico \"baffo\", sempre cromato, lo spostamento degli indicatori di direzione da sopra i parafanghi alla parte bassa degli stessi, vicino ai fari principali, la modanatura laterale cromata, ora pi\u00f9 sottile ma che faceva il giro completo del corpo vettura passando anche per la coda, ed i fari posteriori, simili nello stile, ma in realt\u00e0 leggermente ridisegnati (cambia la grafica della disposizione delle luci, in particolare per quanto riguarda gli indicatori di direzione, spostati sul lato esterno e pi\u00f9 avvolgenti). L'abitacolo \u00e8 piuttosto simile a quello del modello precedente, ma con finiture pi\u00f9 curate.\nDal punto di vista tecnico, la vettura riprendeva in gran parte molte soluzioni gi\u00e0 viste nella precedente \"F102\", vale a dire la struttura a scocca portante l'avantreno a ruote indipendenti con trapezi, barre di torsione e barra stabilizzatrice, il retrotreno ad assale rigido con puntoni longitudinali di spinta e una barra di torsione trasversale e l'impianto frenante misto. La vera novit\u00e0 tecnica stava invece nel motore, un classico 4 cilindri a 4 tempi (anzich\u00e9 tricilindrico a 2 tempi) di origine Daimler-Benz, inizialmente destinato esclusivamente ad equipaggiare alcuni veicoli militari costruiti dalla Casa di Stoccarda. Questo motore era caratterizzato dall'elevato rapporto di compressione, ben superiore alla media delle autovetture dell'epoca. Tale soluzione fu scelta per ottimizzare il rendimento del motore stesso. Tale motore era inclinato di 40\u00b0 sul lato destro, fatto che rendeva difficili alcune operazioni di manutenzione ordinaria come ad esempio il cambio delle candele. La cilindrata era di 1696 cm\u00b3. La distribuzione era ad aste e bilancieri con valvole in testa ed un asse a camme laterale. Con queste caratteristiche, e l'alimentazione affidata ad un carburatore Solex, la potenza massima del motore raggiungeva 72 CV.Singolare e caratteristico,su tutti i motori della famiglia,era lo scoppiettio tipico dei motori a 2 tempi in rilascio.\nEvoluzione della gamma F103.\nIl primissimo modello appartenente alla gamma \"F103\", quello con le caratteristiche tecniche appena descritte, non aveva una sua denominazione ben specifica. In seguito avrebbe preso la denominazione di \"Audi 72\" quando la gamma si sarebbe diversificata e sarebbe sorta l'esigenza di distinguere una versione dall'altra introducendo un criterio numerico che di ogni versione indicava la potenza del motore. Ma durante le prime fasi di commercializzazione tale modello fu denominato semplicemente \"Audi\". In alcuni casi veniva anche indicata come \"Audi 1700\". Comunque sia, la vettura era disponibile unicamente con carrozzeria berlina, a 2 o a 4 porte.\nAll'inizio del 1966 si ebbe il primo aggiornamento, consistente nell'adozione di un nuovo carburatore con starter automatico: tale aggiornamento si svilupp\u00f2 in due fasi, che videro l'arrivo di un tipo di carburatore a gennaio, poi rimpiazzato da un altro, sempre della Solex e sempre con starter automatico. Il mese di maggio vide l'ampliamento della gamma con una versione giardinetta a 2 sole porte, denominata \"Variant\". Il motore rimase lo stesso della berlina, ragion per cui inizialmente la denominazione ufficiale del modello fu semplicemente \"Audi Variant\" (curioso notare che la denominazione \"Variant\" sarebbe stata utilizzata anni dopo per le versioni station wagon dei modelli Volkswagen). A settembre l'unico modello di \"F103\" presente fino a quel momento in gamma fu affiancato da un altro modello, pi\u00f9 potente. Per questo motivo, si ricorse al gi\u00e0 menzionato criterio di denominazione dei modelli: da questo momento la versione di base venne ridenominata \"72\" (oppure \"72 Variant\" nel caso della versione familiare), mentre la nuova arrivata, equipaggiata con lo stesso motore, ma con potenza portata ad 80 CV, venne denominata appunto \"80\" (da non confondere per\u00f2 con le Audi 80 che sarebbero arrivate solo sei anni pi\u00f9 tardi). Molte fonti, per\u00f2, riferendosi alla Audi \"72\", continuano a parlare di \"Audi\" senza altra denominazione anche dopo il 1966, ragion per cui la nuova denominazione del modello di base risulterebbe essere solo ufficiosa. Anche l'Audi \"80\" fu proposta nelle tre varianti di carrozzeria gi\u00e0 disponibili per la \"72\". Alla fine dello stesso anno, avvenne il lancio della top di gamma, ossia la \"Super 90\", caratterizzata da un motore potenziato a 90\u00a0CV, grazie all'alimentazione bicarburatore e ad un lieve incremento di cilindrata a 1760\u00a0cm\u00b3. Anche l'allestimento della \"Super 90\" fu molto pi\u00f9 ricco che non nelle due versioni minori, ma tale modello non fu previsto con carrozzeria familiare.\nNel settembre del 1967, la \"72\" fu proposta in due livelli di allestimento, quello di base, gi\u00e0 conosciuto, e l'allestimento \"L\": contemporaneamente vi fu una rivisitazione al motore tale per cui esso poteva essere alimentato anche a benzina normale. Il rapporto di compressione scese a 9:1, ma la potenza rimase invariata. Nel marzo 1968 venne introdotta anche la \"Audi 60\", nelle versioni berlina e \"Variant\", con motore di cilindrata ridotta a 1496\u00a0cm\u00b3, ma con una potenza massima che a dispetto della denominazione non era di 60 CV, ma di 55,che diventavano,per\u00f2,63 sugli esemplari destinati al mercato italiano. La \"60\" berlina era disponibile negli allestimenti standard (privo di profili cromati laterali e con interni semplificati) o \"L\" (con allestimento identico alle \"80\"), mentre la \"Variant\" era solo in allestimento standard. L'Audi \"60\" risulter\u00e0 essere il modello di maggior successo nella gamma \"F103\", grazie al suo prezzo di listino pi\u00f9 invitante. Nel mese di dicembre dello stesso anno, vi fu il lancio della \"75\", modello che and\u00f2 a sostituire in un colpo solo sia la \"72\" che la \"80\" e che era equipaggiata sempre dal solito motore da 1,7 litri, ma stavolta con potenza di 75 CV. Anche la \"75\" venne proposta nelle consuete tre varianti di carrozzeria.\nNell'agosto del 1970 alcuni lievi ritocchi interessarono i gruppi ottici posteriori (pi\u00f9 ampi) e gli interni (nuova plancia), mentre il tappo del serbatoio fu munito anche di uno sportelletto di sicurezza. L'anno seguente, per agevolare le vendite della prima generazione dell'Audi 100, in listino ormai dal 1968, la \"Super 90\" fu tolta dal commercio. Rimasero quindi in gamma solo le Audi \"60\" e \"75\" a rappresentare la serie \"F103\", che tuttavia sopravvisse solo fino al mese di luglio del 1972: a quel punto tutte le \"F103\" uscirono di listino con l'introduzione del nuovo modello che mantenne in ogni caso il nome di Audi 80, anche se si trattava di un modello completamente nuovo e progettato gi\u00e0 in collaborazione con la Volkswagen.\nRiepilogo caratteristiche.\nDi seguito vengono riassunte le caratteristiche delle varie versioni costituenti la gamma della \"F103\" durante la sua commercializzazione. I prezzi riportati sono in marchi dell'ex-Germania Ovest e si riferiscono al momento del debutto nel mercato tedesco.\nAudi F103 "}
{"id": "700461", "revid": "486946", "url": "https://it.wikipedia.org/wiki?curid=700461", "title": "La Mandragola", "text": ""}
{"id": "700462", "revid": "539155", "url": "https://it.wikipedia.org/wiki?curid=700462", "title": "Lev Ivanovi\u010d Ivanov", "text": "\u00c8 considerato \u00abl'anima della danza russa\u00bb.\nBiografia.\nEntr\u00f2 alla scuola di danza di San Pietroburgo frequentando la classe di Jean-Antoine Petipa (il padre di Marius Petipa), e nel 1852 venne ingaggiato dalla compagnia del Teatro Mariinskij e nominato ma\u00eetre de ballet nel 1885. Per tutta la vita fu sommerso dai debiti a causa di due matrimoni e sei figli (tre per matrimonio). Nel 1859 spos\u00f2 Vera Aleksandrovna Ljadova, ballerina e cugina del compositore Anatolij Konstantinovi\u010d Ljadov. Si separarono nel 1869 (la Ljadova mor\u00ec l'anno seguente). In seconde nozze, Ivanov spos\u00f2 Varvara Ivanova, attrice il cui nome d'arte era Malchugina. \nNel 1892, a causa delle cattive condizioni di salute del venerabile Ma\u00eetre de Ballet dei Balletti Imperiali, Marius Petipa, Ivanov fu incaricato di coreografare buona parte de Lo Schiaccianoci (1892), cosa che fece seguendo fedelmente le note e il libretto di Petipa.\nEgli lavor\u00f2 anche con Petipa per il riallestimento de Il lago dei cigni. di \u010cajkovskij nel (1895), coreografando la maggior parte del secondo e del quarto atto."}
{"id": "700463", "revid": "31789", "url": "https://it.wikipedia.org/wiki?curid=700463", "title": "Primavera sacra", "text": "La Primavera Sacra (Ver Sacrum in latino) era una ricorrenza rituale di origine arcaica, praticata poi da diversi popoli dell'Italia antica, che comportava la deduzione di nuove colonie.\nDescrizione.\nVeniva celebrata in occasione di carestie e in momenti difficili, o per scongiurare un pericolo particolarmente grave. Un altro fattore importante era la pressione demografica, per cui tramite questo rituale si favorivano i processi migratori.\nQuesto rituale era diffuso presso i Sanniti e, sporadicamente, praticato anche dai Romani; traeva origine da una promessa al dio Mamerte (il dio Marte presso gli Osci) e consisteva nell'offrire, come sacrifici, tutti i primogeniti nati dal 1\u00ba marzo al 1\u00ba giugno.\nGli animali venivano effettivamente sacrificati, mentre i bambini non venivano realmente immolati, crescevano piuttosto come \"sacrati\" (cio\u00e8 protetti dagli dei) per poi, giunti all'et\u00e0 adulta, dover emigrare per fondare nuove comunit\u00e0 (colonie) altrove. In questa maniera nasceva un nuovo popolo. La migrazione era guidata secondo una procedura totemica: si interpretavano i movimenti ed il comportamento di un animale-guida, per trarne auspici e indicazioni sulla direzione del viaggio. Ogni trib\u00f9 aveva un animale sacro agli dei; per alcuni Sanniti era il toro, per gli Irpini il lupo, per i Piceni il picchio e cos\u00ec via.\nAlcuni studiosi dell'Ottocento, invece, pensarono ad effettivi sacrifici umani.\nPopolazioni antiche.\nCon il voto della Primavera Sacra, praticato anche dagli Aborigeni, sarebbero nate nell'et\u00e0 del ferro varie popolazioni arcaiche. La tradizione afferma che le popolazioni di cultura appenninica come i Sanniti abbiano originato altre popolazioni, come ad esempio gli Umbri, che migrarono verso nord, restando sulla dorsale appenninica; i Piceni, che ebbero come totem il picchio, sacro al dio poi identificato dai Romani con Marte. Essi partirono dall'Appennino e popolarono tutto il territorio compreso tra il fiume Foglia e il fiume Salino, giungendo quindi a dare unit\u00e0 etnica a tutte le attuali Marche; per questo motivo lo stemma della regione Marche \u00e8 il picchio verde. I Sanniti il cui totem fu il toro selvaggio occuparono aree comprese nelle odierne regioni dell'Abruzzo meridionale, del Molise e della provincia di Benevento. Il popolo degli Irpini, il cui totem fu il lupo (hirpus), occuparono l'attuale Irpinia.\nI racconti mitologici legati alla pratica rituale, e le modalit\u00e0 con le quali venivano effettuati i sacrifici, sono diversi tra le varie popolazioni."}
{"id": "700464", "revid": "62748", "url": "https://it.wikipedia.org/wiki?curid=700464", "title": "Carlo l'Audace", "text": ""}
{"id": "700468", "revid": "767487", "url": "https://it.wikipedia.org/wiki?curid=700468", "title": "Matteo Capranica", "text": "Studi\u00f2 in giovent\u00f9 musica a Napoli al Conservatorio di Sant'Onofrio, dove ebbe come insegnanti Nicola Porpora, Ignazio Prota e Francesco Feo. Terminati gli studi fu attivo come maestro di cappella in diverse chiese napoletane e parallelamente si dedic\u00f2 anche alla composizione di musica sacra e di opere; in quest'ambito la sua prima produzione fu l'opera buffa \"Il Carlo\" rappresentata nel 1736 al Teatro Nuovo di Napoli. Successivamente fu nominato organista del secondo coro della cappella del Duomo di Napoli (la famosa Cappella del Tesoro).\nIn passato era nota la leggenda che egli aveva completato la partitura de \"La finta frascatana\", opera incompiuta di Leonardo Leo."}
{"id": "700470", "revid": "460080", "url": "https://it.wikipedia.org/wiki?curid=700470", "title": "Soccus", "text": "Il soccus o socculus era un'antica calzatura, simile alla pantofola, utilizzata nel periodo dell'antica Roma.\nEsistevano differenti tipi di soccus, adatti alle diverse circostanze della vita quotidiana e alla posizione sociale di chi li vestiva. All'interno delle citt\u00e0 romane prendeva il nome di calceus ed era utilizzato per le attivit\u00e0 giornaliere, mentre la variante denominata pero era ad uso prevalente dei contadini, dei pastori e dei legionari, costituito da materiale di maggiore robustezza.\nGeneralmente era utilizzato in citt\u00e0 non con la toga ma con il pallio.\nAlcuni ne biasimavano l'uso da parte degli uomini, poich\u00e9 ritenevano che la calzatura fosse troppo femminile. \nFu usata dagli attori comici in netta opposizione al coturno, riservato alla tragedia."}
{"id": "700471", "revid": "114798887", "url": "https://it.wikipedia.org/wiki?curid=700471", "title": "Albi di Brendon", "text": "Questa pagina elenca gli albi pubblicati del fumetto Brendon.\nSerie regolare.\nPeriodicit\u00e0: bimestrale - numero di pagine: 98\nSpeciali annuali.\nDal 2003 al 2014 sono stati pubblicati annualmente 12 volumi fuori serie. Dopo la chiusura della serie regolare \u00e8 stato pubblicato un tredicesimo volume speciale fuori serie con il crossover fra il personaggio e Morgan Lost.\nElenco"}
{"id": "700473", "revid": "1543377", "url": "https://it.wikipedia.org/wiki?curid=700473", "title": "Termine (divinit\u00e0)", "text": "Termine (lat. \"Terminus\") \u00e8 un epiteto di Giove, come protettore di ogni diritto e di ogni impegno. Divenne in seguito divinit\u00e0 indipendente che vegliava sui confini dei poderi e sulle pietre terminali. Aveva una cappella che si innalzava all'interno del tempio di Giove Ottimo Massimo sul Campidoglio.\nStoria e mitologia.\nSi raccontava che durante la costruzione del tempio le numerose divinit\u00e0 delle cappelle che si trovavano sul luogo scelto, accettarono di ritirarsi, per lasciare il posto al signore degli d\u00e8i. Solamente il dio Termine si rifiut\u00f2 di partire, e si dovette includere la sua cappella all'interno del tempio. Dato per\u00f2 che la sua effigie doveva ergersi sotto il cielo, fu praticata una apertura sul tetto del tempio a suo uso esclusivo in modo che il dio potesse estendere il suo potere all'Universo. Poich\u00e9 il dio Termine era stato persino in grado di opporsi all'autorit\u00e0 di Giove, alcuni auguri predissero che i confini dello stato romano non sarebbero mai receduti. \nTuttavia, anche se il dio Termine era riuscito a resistere all'autorit\u00e0 di Giove, dovette cedere all'autorit\u00e0 di Adriano; infatti questo imperatore romano, per motivi di prudenza, decise di rinunciare alle conquiste in Oriente di Traiano, facendo cos\u00ec recedere i confini dell'impero. Questa, secondo Sant'Agostino (\"De civitate Dei\" 4,29), era una prova della fallacia delle profezie pagane.\nPlutarco ci tramanda che Termine era l'unica divinit\u00e0 romana che rifiutava i sacrifici animali e accettava in dono solo foglie e petali di fiori per ornare i suoi simulacri. Di Termine parla Ovidio nel secondo dei \"Fasti\", spiegando le feste in suo onore e ripetendo in forma poetica la preghiera che gli si innalzava.\nIl 23 febbraio, ultimo mese dell'anno nell'antico calendario, si celebravano le \"Terminalia\", festa dei termini, cio\u00e8 delle pietre terminali, su cui si ponevano una corona e una focaccia offerta al dio.\nIl re Numa Pompilio, scrive Dionigi di Alicarnasso, ordin\u00f2 a tutti i cittadini di delimitare i confini dei propri campi ponendovi delle pietre e consacrandole a Zeus Horios (Giove Terminus), e stabil\u00ec che \"se qualcuno avesse tolto o spostato i confini (\"horoi\") fosse sacro (nell'accezione di \"Homo sacer\") al dio. Che la violazione di confini fosse sanzionata dalla dichiarazione di sacert\u00e0 \u00e8 confermato anche da una legge riportata da Festo: \"Colui che, arando, abbia sconfinato nel terreno altrui sia sacro, insieme ai buoi che conducevano l'aratro (\"eum, qui terminum exarasset, et ipsum et boves sacros esse\")"}
{"id": "700476", "revid": "278830", "url": "https://it.wikipedia.org/wiki?curid=700476", "title": "Albi fuori serie di Brendon", "text": ""}
{"id": "700483", "revid": "42081", "url": "https://it.wikipedia.org/wiki?curid=700483", "title": "Walter Frederick Mondale", "text": ""}
{"id": "700485", "revid": "42081", "url": "https://it.wikipedia.org/wiki?curid=700485", "title": "George Stanley McGovern", "text": ""}
{"id": "700490", "revid": "42081", "url": "https://it.wikipedia.org/wiki?curid=700490", "title": "James Danforth Quayle", "text": ""}
{"id": "700491", "revid": "6923", "url": "https://it.wikipedia.org/wiki?curid=700491", "title": "Audi 72", "text": ""}
{"id": "700493", "revid": "6923", "url": "https://it.wikipedia.org/wiki?curid=700493", "title": "Audi Super 90", "text": ""}
{"id": "700494", "revid": "6923", "url": "https://it.wikipedia.org/wiki?curid=700494", "title": "Audi 60", "text": ""}
{"id": "700495", "revid": "6923", "url": "https://it.wikipedia.org/wiki?curid=700495", "title": "Audi 75", "text": ""}
{"id": "700496", "revid": "42081", "url": "https://it.wikipedia.org/wiki?curid=700496", "title": "Hubert Horatio Humphrey", "text": ""}
{"id": "700497", "revid": "767487", "url": "https://it.wikipedia.org/wiki?curid=700497", "title": "The Headhunters", "text": "Gli Headhunters sono stati un gruppo musicale jazz, funk e fusion statunitense fondati dal tastierista e pianista jazz Herbie Hancock durante gli anni settanta.\nStoria.\nHerbie Hancock riun\u00ec originariamente il gruppo per registrare il suo disco, datato 1973, \"Head Hunters\". La formazione e strumentazione degli Headhunters era completamente nuova, eccezion fatta per il sassofonista e flautista Bennie Maupin, il quale proveniva dal precedente sestetto di Hancock. Questa scelta rifletteva in pieno la nuova direzione musicale che Hancock voleva intraprendere. Il bassista Paul Jackson fu l'unico membro del gruppo che rimase costantemente nella formazione anche dopo il gran susseguirsi di sessioni in studio e concerti. Nell'originale \"Head Hunters\" gli altri membri della band erano il percussionista Bill Summers e il batterista Harvey Mason.\nGli Headhunters continuarono a lavorare con Herbie Hancock durante l'intero decennio degli anni '70, bench\u00e9 la formazione variasse da disco a disco. Per il loro disco successivo, \"Thrust\", datato 1974, Mike Clark prese posto alla batteria. Sia Mason che Clark hanno contribuito nella parte batteristica del terzo disco del gruppo, \"Man-Child\", datato 1975, in cui appaiono vari ospiti speciali quali Stevie Wonder all'armonica a bocca e Wayne Shorter al sax soprano. (Fra i crediti del disco \"Man-Child\" si contano 18 musicisti, in contrasto con il sobrio quintetto di debutto.) L'anno 1975 ha anche visto il primo disco degli Headhunters senza Hancock, \"Survival of the Fittest\", che include l'hit \"God Made Me Funky\". Questa canzone venne campionata ed utilizzata dai The Fugees per la loro canzone \"Ready or Not\", e Jamiroquai ne ha tratto una cover da un'esibizione dal vivo.\n\"Secrets\" (1976) vede James Levi alla batteria, Kennet Nash alle percussioni e l'aggiunta di Ray Parker e Melvin \"Wah Wah\" Watson alla chitarra, affiancati ai membri regolari Hancock, Maupin e Jackson. Questa formazione si esib\u00ec con due canzoni al concerto V.S.O.P. del 29 giugno 1976, facente parte del Newport Jazz Festival. Il concerto venne pubblicato come album nel 1977.\n\"Sunlight\" (1978) vide come ospite il rinomato bassista Jaco Pastorius dei Weather Report e il batterista Tony Williams. Lo stesso anno usc\u00ec un disco del gruppo senza Hancock, \"Straight from the Gate\".\nQuando il decennio fin\u00ec e si entr\u00f2 negli anni '80, Herbie Hancock cambi\u00f2 strada e si allontan\u00f2 dal gruppo, poich\u00e9 stava entrando nella sua fase elettronica. Gli Headhunters cessarono la loro attivit\u00e0. La band si riun\u00ec successivamente con Hancock nel 1998 per incidere il disco \"Return of the Headhunters\".\nClark, Jackson e Summers da allora hanno continuato a registrare ed esibirsi come Headhunters, con casa a New Orleans, con Victor Atkins o Robert Walter al posto di Hancock alle tastiere. Hanno pubblicato un disco, \"Evolution Revolution\", per la Basin Street Records nel 2003, e sono apparsi sull'album della sassofonista Rebecca Barry \"Rebecca Barry and the Headhunters\" del 2005. Nello stesso anno, Herbie Hancock ha assemblato un nuovo gruppo chiamato Headhunters 2005. Il gruppo incluse il chitarrista John Mayer e Lionel Louke, il bassista Marcus Miller, la batterista Terri Lynne Carrington, il trombettista Roy Hargrove e il percussionista Munyungo Jackson.\nStile musicale ed influenze.\nLa musica degli Headhunters \u00e8 un complesso miscuglio di vari stili e generi, inclusi jazz, funk, musica africana e caraibica. Il gruppo \u00e8 noto anche per il suo pionieristico uso di strumenti elettronici ed effetti sonori.\nNelle note del libretto di \"Head Hunters\", Herbie Hancock conferma che la terza traccia, \"Sly\", \u00e8 un tributo a Sly Stone, leader di Sly &amp; the Family Stone. Questo gruppo, insieme ai Parliament di George Clinton e James Brown, sono le influenze chiave della musica funk. Come nella musica funk, la band spesso costruisce \"groove\" attorno ad una linea di basso incisiva; quelli che possono sembrare semplici lick da parte di Paul Jackson, sono in realt\u00e0 la spina dorsale della musica degli Headhunters. (\"Chameleon\", la famosa traccia d'apertura del disco \"Head Hunters\" \u00e8 un esempio lampante di ci\u00f2, nonostante in questo caso la linea principale di basso \u00e8 suonata da Herbie Hancock). Inoltre, presa direttamente dalla musica funk, \u00e8 la tecnica di costruire groove complessi combinando accuratamente tante ma piccole trame e sincopi musicali.\nMentre molto semplicemente il funk dipende da un ritmo vivace e ballabile dalla parte del batterista, i vari batteristi degli Headhunters tendevano ad usare la stabilit\u00e0 delle linee di basso di Paul Jackson come un'ancora, permettendo loro di suonare dentro e fuori i suoi motivi, creando tappeti ritmici complessi, come da tradizione jazzistica. Questo \u00e8 ben esemplificato nel disco \"Thrust\".\nLe prime versioni degli Headhunters spiccavano per l'assenza di un chitarrista;\nTutte le parti chitarristiche venivano gestite da Herbie Hancock nei primi due dischi del gruppo. Fu introdotta la chitarra elettrica nel disco \"Man-Child\", da l\u00ec in avanti, che generalmente veniva utilizzata come chitarra ritmica in stile funk. \"Wah Wah\" Watson in particolare era specializzato nel \"Wah-wah\", un tipico stile funk di suonare.\nBench\u00e9 i dischi degli Headhunters vennero allora spesso etichettati come \"pop\" dalla critica purista jazz, \u00e8 ora largamente accettato il fatto che erano influenzati, e datogli un significante contributo, al canone del jazz \"serio\". La loro musica conteneva lunghi assoli estesi e una dose notevole d'improvvisazione su progressioni di accordi, esattamente come nel jazz mainstream. L'influenza jazzistica si mostra chiaramente nella forma degli assoli di Herbie Hancock e Bennie Maupin.\nUna forte connessione con la musica africana \u00e8 evidente, con le percussioni maggiormente e massicciamente utilizzate rispetto al jazz mainstream ed una pi\u00f9 intensa esplorazione di complesse poliritmie se comparato alla maggior parte del funk.\nAnche influenze di stampo afro-caraibico sono evidenti, particolarmente nel disco \"Secrets\", contenente una riedizione reggae/calypso dello standard jazz \"Canteloupe Island\" di Herbie Hancock.\nGli Headhunters erano anche famosi per l'inusuale vastit\u00e0 di strumenti utilizzati. Hancock usava una miriade di tastiere, dal piano elettrico Fender Rhodes all'Hohner clavinet. Fu anche uno dei primi utilizzatori dei sintetizzatori, particolarmente quelli dell'ARP. Hancock fu anche un pioniere nell'uso del vocoder. Maupin suonava il basso, sassofono (alto, soprano e tenore), il clarinetto e il flauto bassi, oltre che stranezze come il Saxello e il Lyricon. Inusuali quanto originali furono bottiglie di birra e Voice Bag comparire fra la strumentazione.\nMembri.\nI seguenti membri sono apparsi in pi\u00f9 uscite degli Headhunters:"}
{"id": "700498", "revid": "42081", "url": "https://it.wikipedia.org/wiki?curid=700498", "title": "Barry Morris Goldwater", "text": ""}
{"id": "700503", "revid": "125850595", "url": "https://it.wikipedia.org/wiki?curid=700503", "title": "Polifemo", "text": "Polifemo (, letteralmente \u00abche parla molto, chiacchierone\u00bb oppure \u00abmolto conosciuto\u00bb), \u00e8 un ciclope della mitologia greca citato da vari autori antichi: Omero, Teocrito, Euripide, Ovidio, Virgilio.\nNell\"'Odissea\".\nPolifemo \u00e8 un ciclope figlio di Poseidone e di Toosa:\nOmero narra che Ulisse, durante il suo lungo viaggio di ritorno dalla guerra di Troia, sbarc\u00f2 nella Terra dei Ciclopi. Spinto dalla curiosit\u00e0, Ulisse raggiunse la grotta e l'isola.\nIntrappolato con i suoi compagni nella caverna del Ciclope, il cui ingresso era bloccato da un masso enorme, Ulisse escogit\u00f2 un piano per sfuggire alla prigionia di Polifemo. Come prima mossa, egli offr\u00ec del vino dolcissimo e molto forte al Ciclope, per farlo cadere in un sonno profondo. Polifemo grad\u00ec cos\u00ec tanto il vino che promise a Ulisse un dono, chiedendogli per\u00f2 il suo nome. Ulisse, astutamente, gli rispose allora di chiamarsi \"Nessuno\"; \"E io manger\u00f2 per ultimo Nessuno\", fu il dono del ciclope.\nDopodich\u00e9 Polifemo si addorment\u00f2 profondamente, stordito dal vino. Qui Ulisse mise in atto la seconda parte del suo piano. Egli infatti, insieme ai suoi compagni, aveva preparato un bastone di notevoli dimensioni ricavato da un ulivo che una volta arroventato fu piantato nell'occhio del Ciclope dormiente dai Greci. Polifemo url\u00f2 cos\u00ec forte da destare dal sonno i ciclopi suoi fratelli. Essi corsero allora alla porta della sua grotta mentre Ulisse e i suoi compagni si nascondevano vicino al gregge del ciclope Polifemo. I ciclopi chiesero a Polifemo perch\u00e9 avesse urlato cos\u00ec forte e perch\u00e9 stesse invocando aiuto, ed egli rispose loro che \"Nessuno\" stava cercando di ucciderlo. I ciclopi, pensandolo ubriaco, lo lasciarono allora nel suo dolore. La mattina dopo, mentre Polifemo faceva uscire il suo gregge per liberarlo, giacch\u00e9 lui non sarebbe stato pi\u00f9 in grado di guidarlo, Ulisse e i suoi soldati scapparono grazie a un altro abile stratagemma, che faceva parte della terza parte del suo piano. Ognuno di loro si aggrapp\u00f2 infatti al vello del ventre di una pecora per sfuggire al tocco di Polifemo, poich\u00e9 il Ciclope si era posto davanti alla porta della caverna, tastando ogni pecora in uscita per impedire ai Greci di fuggire. Ulisse, ultimo ad uscire dalla grotta, la fece aggrappato all'ariete pi\u00f9 grande, il preferito del Ciclope.\nAccortosi della fuga dei Greci, Polifemo si spinse su un promontorio, dove, alla cieca, inizi\u00f2 a gettare rocce contro il mare, nel tentativo di affondare la nave. Qui Ulisse commise un errore. All'ennesimo tiro a vuoto del Gigante, Ulisse, ridendo, ebbe a gridare: \u00abSe qualcuno ti chieder\u00e0 chi ti ha accecato, rispondi che non fu \"Outis\" (\"Nessuno\"), ma Ulisse d'Itaca!\u00bb, rivelando cos\u00ec il suo vero nome. Polifemo, venuto allora a conoscenza dell'identit\u00e0 del Greco, ebbe a maledirlo, invocando il padre suo Poseidone e pregandolo di non farlo mai ritornare in patria.\nNelle opere antiche successive.\nPolifemo \u00e8 il protagonista dell'unico dramma satiresco a noi pervenuto, \"Il ciclope\", di Euripide, dove viene caratterizzato in modo conforme al poema omerico, esagerando nei caratteri grotteschi e comici che gi\u00e0 erano presenti nella \"Odissea\".\nNel III secolo a.C. Teocrito, nell'idillio XI, descrive Polifemo in un modo pi\u00f9 amichevole e simpatico, dipingendolo con un carattere gentile, come innamorato non corrisposto di Galatea, per la quale intona un canto pastorale. Da Teocrito e dalla storia di Polifemo e Galatea riprendono lo spunto \"Metamorfosi\" di Ovidio, raccontando di Aci, un pastore siciliano innamorato della bella Nereide, ricambiati. Il ciclope Polifemo, che ama anch'egli la ninfa, venuto a sapere della storia, uccide con un grande masso Aci, dal cui sangue nascer\u00e0 l'omonimo fiume siciliano.\nIl ciclope fa, poi, una brevissima apparizione nel terzo libro dell\"'Eneide\". Enea e i suoi compagni sbarcano nell'isola dei ciclopi, dove sulla riva incontrano Achemenide, un compagno di Ulisse che non era riuscito a fuggire con lui; i Troiani fanno salire quindi Achemenide a bordo della loro flotta, proprio mentre Polifemo avverte la loro presenza.\nLocalizzazione del paese dei Ciclopi.\nSin dall'antichit\u00e0, i Greci situavano il paese dei Ciclopi in Sicilia, ai piedi dell'Etna, cos\u00ec come del resto attesta lo stesso Tucidide: \u00abLa pi\u00f9 antica popolazione che la tradizione riconosce come aver vissuto una parte della Sicilia sono i Ciclopi\u00bb. In effetti lo storico non fece altro che riprendere le conoscenze diffuse dai navigatori greci sin dai tempi delle prime spedizioni coloniali nell'VIII secolo a.C., conoscenze che riflettono la loro rappresentazione dei mari e delle terre occidentali.\nDi fronte alla \"terra dei Ciclopi\" Ulisse ed i suoi uomini sbarcano su un'isola disabitata ma peraltro ricca di risorse: terre fertili, pascoli per il bestiame, colline per i vigneti, sorgenti di acqua limpida, porto naturale dal facile ancoraggio, senza ormeggio difficoltoso n\u00e9 manovre lunghe e delicate. Tutto questo sviluppo del poema dell'Odissea sembra progettato per suggerire come l'isola offra ogni possibile vantaggio per mercanti in cerca di approdi e punti vendita. Ellenisti e studiosi hanno dunque cercato di individuare quale fosse effettivamente il paese dei Ciclopi.\nI nomi che appaiono su tutte le carte marine ed i dati di navigazione situano il paese dei Ciclopi alle pendici dell'Etna, di fronte ai Faraglioni dei Ciclopi presso Aci Trezza. Molti studi permettono di assimilare il ciclope Polifemo ad un vulcano dall'unico cratere tondeggiante, l'Etna: del resto, come il vulcano, Polifemo sprofonda nel sonno dopo un'eruzione e nei suoi terribili risvegli erutta e scaglia lontano massi e rocce.\nA sua volta Victor Berard, basandosi su una breve indicazione di Tucidide, situa la terra dei Ciclopi lievemente a nord di Napoli, laddove si trova l'isola di Nisida e, fra le scogliere di Posillipo, molte grotte servirono come abitazioni rupestri sino al ventesimo secolo. Una di queste grotte, particolarmente grande, erroneamente chiamata Grotta di Seiano, potrebbe essere, secondo l'ellenista, la grotta di Polifemo.\nInfine, fra le varie ipotesi, Ernie Bradford opta per l'arcipelago delle Egadi, composto da Marettimo, Favignana e Levanzo; su quest'ultima isola si trova la Grotta dei Genovesi, abitata sin dal Paleolitico e dal Neolitico. L'isola montagnosa di Marettimo in particolare, costellata di grotte, ha un aspetto piuttosto impressionante. Dinnanzi, sulla costa della Sicilia, le rovine dell'antica citt\u00e0 di Erice attestano peraltro una presenza greca molto antica.\nNessuna di queste tre differenti ipotesi si \u00e8 tuttora affermata definitivamente. Vi sono per\u00f2 dei dati certi: dei navigatori Greci provenienti da Eubea, Calcide ed Aulide in Beozia dall'VIII secolo a.C. promuovono spedizioni coloniali verso le terre d'Occidente ed arricchiscono il mito arcaico tramite le proprie effettive esperienze marittime; nel suo racconto, l'autore dell'Odissea arricchisce questa materia tramite una forma epica. Nella vicenda di Ulisse in quanto navigatore e del ciclope Polifemo in quanto luogo e popolazione locale si ritrova dunque una rappresentazione del mondo Mediterraneo e dei suoi confini, limiti e rischi, quali i Greci conoscevano nei secoli VII secolo a.C. e VI secolo a.C..\nInfluenza culturale.\nA Polifemo \u00e8 intitolato il cratere Polifemo su Teti."}
{"id": "700515", "revid": "363629", "url": "https://it.wikipedia.org/wiki?curid=700515", "title": "Stato Pontificio", "text": "Lo Stato Pontificio, detto anche Stato Ecclesiastico o Patrimonio di San Pietro (Stato della Chiesa fu il suo nome ufficiale fino al 1815), fu l'entit\u00e0 statuale costituita dall'insieme dei territori su cui la Santa Sede esercit\u00f2 il proprio potere temporale dal 756 al 1870, ovvero pi\u00f9 di un millennio. Era governato da una teocrazia con a capo il Papa come guida religiosa, politica e militare.\nDurante la sua esistenza ebbe periodi in cui il prestigio e l'influenza della Santa Sede sullo scacchiere politico europeo furono rimarchevoli; la proiezione internazionale del pontefice \u00e8 sempre stata notevolmente superiore rispetto a quella dello Stato Pontificio dati i limiti territoriali che le circostanze storiche avevano assegnato allo Stato, in quanto la quasi totalit\u00e0 degli Stati europei erano retti da monarchie cattoliche che riconoscevano come suprema autorit\u00e0 quella del papa, che poteva scomunicare i sovrani e sciogliere feudatari e sudditi dal giuramento di fedelt\u00e0 al proprio sovrano. Inoltre, i vincoli di vassallaggio dettati dalla Santa Sede condizionarono talvolta importanti Stati indipendenti come il Regno di Sicilia, il Regno di Napoli, il Regno d'Inghilterra, il Regno di Francia, il Regno di Spagna, il Regno del Portogallo, il Sacro Romano Impero, la Corona d'Aragona, il Regno d'Ungheria, l'Impero austriaco e altri.\nLo Stato Pontificio termin\u00f2 la sua esistenza nel 1870 dopo l'annessione al Regno d'Italia di tre legazioni, con gli eventi che seguirono la fine della seconda guerra d'indipendenza italiana e la spedizione dei Mille (1859 - 1861) e con la presa di Roma e la successiva annessione della quarta legazione e del circondario di Roma (1870).\nGenesi dello Stato.\nLe origini del dominio temporale dei papi possono essere considerate sotto due aspetti, uno di fatto e l'altro di diritto:\nIl \"Patrimonium Sancti Petri\".\nA partire dal IV secolo (dopo l'editto di Milano) la Diocesi di Roma divenne proprietaria di immobili e terreni, frutto delle donazioni dei fedeli. Il patrimonio terriero del vescovo di Roma era denominato \"Patrimonium Sancti Petri\" perch\u00e9 le donazioni erano indirizzate ai santi Pietro e Paolo. Nel VI secolo aveva assunto un'estensione di rilievo (\"Patrimonia\").\nLa Diocesi di Roma nell'Impero bizantino.\nDopo la guerra di riconquista dell'Italia da parte dei Bizantini (guerra gotica (535-553)), la Diocesi di Roma entr\u00f2 a far parte dell'Impero romano riunificato da Giustiniano. I Bizantini ebbero il controllo dell'Italia centrale fino alla met\u00e0 dell'VIII secolo. Durante questo periodo la Diocesi di Roma fece parte dell'Esarcato d'Italia, con capitale Ravenna. Il papa era un cittadino dell'impero; l'unico titolo che possedeva era quello di \"pontifex maximus\", secondo una tradizione ormai secolare che datava dal 382. Ma la sua elezione era sottoposta all'approvazione imperiale.\nRispetto ai lasciti e alle donazioni che giungevano da tutto il mondo cristiano alla Santa Sede, il papa era giuridicamente un semplice possidente; il legittimo proprietario era l'imperatore. Il \"Patrimonium Sancti Petri\" consisteva, in questa fase storica, nei latifondi gestiti dal vescovo di Roma come possesso privato. Si distingueva dal \"patrimonium publicum\", ovvero i latifondi gestiti dai governatori bizantini (\"duces\" e \"magister militum\") e dai latifondi delle arcidiocesi di Ravenna e di Milano.\nSecondo la ripartizione dell'Italia voluta dall'imperatore Maurizio (582-602), l'Esarcato si componeva di sette ducati, ciascuno comandato da un \"dux\" o \"magister militum\". Il Duca (\"dux\") era un capo militare, al comando di un esercito. A Ravenna sedeva un esarca e a Roma un duca. I Bizantini decisero di proteggere principalmente Ravenna, lasciando progressivamente Roma abbandonata a s\u00e9 stessa. Il vescovo dell'Urbe si trov\u00f2 a dover supplire nell'amministrazione e nel mantenimento della citt\u00e0. Di fatto il pontefice cominci\u00f2 a svolgere funzioni di governo nel proprio territorio.\nIl pontefice vide cos\u00ec aumentare le proprie prerogative, lasciando al \"dux\" un ruolo prettamente militare. La debolezza della classe senatoriale, decimata dalle guerre gotiche ed emigrata in gran parte a Costantinopoli, la lontananza da Roma dell'esarca (che manteneva la propria residenza a Ravenna) e, non ultimo, il prestigio personale di alcuni grandi papi, fecero s\u00ec che il pontefice divenne, di fatto, la massima autorit\u00e0 civile del Ducato romano. Gli imperatori bizantini lo percepirono in alcuni casi come un contropotere rispetto a quello ufficiale dell'esarca.\nUna grande figura del tempo fu papa Gregorio I (590-604): egli riorganizz\u00f2 l'amministrazione pontificia, le attivit\u00e0 ecclesiastiche nella citt\u00e0 e i possedimenti terrieri che consentivano alla Chiesa di farsi carico dell'assistenza ai cittadini. Inoltre, quando Agilulfo stipul\u00f2 la pace con Costantinopoli, il re longobardo volle che, oltre all'esarca Callinico, anche Gregorio I firmasse il trattato come rappresentante di Roma (598). Per quanto riguarda la difesa della citt\u00e0, il pontefice promosse la creazione di una milizia locale (\"exercitus\"), costituita inizialmente dalle \"scholae\" (corporazioni che radunavano i residenti di varie nazionalit\u00e0), dalle corporazioni di mestiere e dalle associazioni rionali. La milizia, insieme al clero e al \"populus\" (i capi delle grandi famiglie) ottenne il diritto di partecipare alle elezioni papali.\nDa papa Bonifacio V (625) ogni pontefice, dopo l'elezione, si rivolse direttamente all'esarca per ottenere l'approvazione imperiale. Papa Zaccaria fu il primo pontefice a non chiedere conferma della propria elezione n\u00e9 a Ravenna n\u00e9 a Costantinopoli.\nLa Donazione di Sutri (728).\nIl potere civile effettivo assunto dalla Santa Sede fin dall'epoca di costituzione del ducato romano, unitamente a una sempre maggiore debolezza degli imperatori bizantini in Italia, resero possibile quell'atto passato alla storia come la \u00abDonazione di Sutri\u00bb. Nel 728 i Longobardi strapparono ai bizantini la fortezza di Narni, posta a presidio della via Amerina, che conduceva a Todi e Perugia. A presidiare la via Amerina rimasero le fortezze di Amelia e Orte. Pi\u00f9 a sud, difendevano la via Cassia, nel tratto lungo la valle del Tevere, i \"castra\" di Sutri, Bomarzo e Blera.\nPapa Gregorio II (715-731) si rivolse direttamente al re Liutprando, chiedendogli di rinunciare ai territori gi\u00e0 conquistati e di restituirli all'esarca bizantino in quanto legittimo possessore. Liutprando, invece, don\u00f2 il \"castrum\" di Sutri al pontefice. Secondo gli storici, con la \u00abDonazione di Sutri\u00bb il pontefice acquist\u00f2 per la prima volta un potere temporale formalmente riconosciuto.\nAl di fuori dei suoi possedimenti, la supremazia del pontefice era tuttavia ben lontana dall'essere effettiva: nei territori longobardi i vescovi locali erano pressoch\u00e9 indipendenti, mentre nelle terre bizantine si faceva sentire l'influenza del patriarca di Costantinopoli, spesso al fianco dell'imperatore. A Roma il pontefice era la personalit\u00e0 pi\u00f9 prestigiosa, ma i poteri municipali erano in mano all'aristocrazia (e lo rimasero anche dopo la dissoluzione dell'Esarcato).\nI rapporti con i Longobardi, che continuarono a essere tesi, precipitarono nel 739, quando Liutprando cinse d'assedio Roma. Papa Gregorio III riusc\u00ec a farlo desistere solo grazie all'intervento (allora soltanto diplomatico) di Carlo Martello, maestro di palazzo del re dei Franchi. Il pontefice gli indirizz\u00f2 una lettera in cui comparve per la prima volta la locuzione \"populus peculiaris beati Petri\", riferita alle popolazioni del Ducato Romano, del Ravennate e della Pentapoli, riunite insieme in una \"respublica\" di cui san Pietro era il protettore e l'eroe eponimo.\nDi fronte a una nuova crisi con i Longobardi, Zaccaria (741-752), da poco asceso al soglio pontificio, non esit\u00f2 a trattare direttamente con Liutprando. Nella primavera del 743 i due si incontrarono a Terni. Il pontefice ottenne dal re longobardo la restituzione \"per donationis titulo\" di quattro citt\u00e0 da lui occupate (tra cui Vetralla, Palestrina, Ninfa e Norma) e di una parte dei patrimoni della Chiesa in Sabina, a essa sottratti oltre trent'anni prima dai duchi di Spoleto. Costantinopoli era debole e perdeva continuamente terreno a vantaggio dei Longobardi, mentre le sue relazioni col papato peggioravano ulteriormente. A met\u00e0 dell'VIII secolo, con Astolfo, il Regno longobardo volle sferrare il colpo definitivo all'esarca bizantino invadendo il cuore delle terre imperiali italiane. Caddero Ravenna e la Pentapoli (751).\nLe donazioni carolinge.\nCon la fine del dominio bizantino in Italia nel 752, le minacce del re dei Longobardi Astolfo nei confronti di Roma si fecero sempre pi\u00f9 pericolose, per cui papa Stefano II si rec\u00f2 in Gallia per chiedere il supporto di Pipino il Breve. Nella citt\u00e0 di Quierzy (\"Carisium\" in latino), Pipino promise al papa che, una volta recuperati i territori conquistati dai Longobardi, li avrebbe donati alla Santa Sede. Tale atto \u00e8 oggi ricordato come \"Promissio Carisiaca\" (754). Incoronato re di Francia, Pipino invi\u00f2 i suoi eserciti in Italia nel 755 e nel 756. In entrambi gli scontri i Franchi riportarono la vittoria sui Longobardi.\nIn attuazione della \"Promissio Carisiaca\" l'Esarcato di Ravenna, le due Pentapoli e le citt\u00e0 sulla via Amerina (tra cui Orte, Todi e Perugia), un tempo territori dell'Impero bizantino, passarono alla \"Sede dell'Apostolo Pietro\" (Seconda pace di Pavia, giugno 756). Come ricompensa, papa Stefano II confer\u00ec a Pipino la legittimazione del suo potere con la nomina per s\u00e9 e per i suoi figli a \"patricius Romanorum\" (cio\u00e8 protettori di Roma). Il titolo di \"patricius\" non era mai stato fino ad allora una prerogativa pontificia: la nomina di un \"patricius\" spettava infatti all'imperatore. A quel tempo, in Italia, solo l'esarca di Ravenna possedeva questo titolo e dal 751 era vacante. Dal punto di vista dell'imperatore, il pontefice si arrogava un diritto non suo. Stefano II, d'altra parte, innov\u00f2 il titolo di \"patricius\" con l'attribuzione \"Romanorum\", distinguendolo cos\u00ec, almeno formalmente, dal titolo imperiale.\nL'imperatore bizantino ovviamente protest\u00f2 e invi\u00f2 due messi presso il re franco, contestando la sua nomina a \"patricius\" e invitandolo a restituire l'Esarcato al legittimo padrone, ovvero l'Impero romano d'Oriente; ma Pipino rispose negativamente, congedando i due ambasciatori. Senza pi\u00f9 la mediazione di Costantinopoli, il pontefice esercit\u00f2 direttamente la propria signoria sui nuovi territori. Non furono invece esercitati direttamente dalla Santa Sede: \na) la sicurezza militare dello Stato, che fu garantita dall'esercito dell'Impero carolingio;b) il governo locale: non avendo lo Stato Pontificio strutture amministrative, furono i membri delle aristocrazie cittadine a governare i territori della Chiesa per conto del Papa, cui riconobbero formale supremazia.\nIl figlio di Pipino, Carlo Magno, devotissimo di S. Pietro, scese a Roma cinque volte e altrettante volte arricch\u00ec di doni il \"patrimonium Sancti Petri\":\nIl papa amministr\u00f2 i nuovi territori mediante \"actionarii\", lasciando per\u00f2 le forme di vita municipale, tipiche del governo bizantino. Roma era in mano all'aristocrazia che intendeva mantenere in vita l'antico Senato, mentre il popolo era diviso in \"scholae\": dodici per i quartieri sulla riva sinistra del Tevere, due per il Trastevere; vi erano inoltre una \"schola Graecorum\" e quattro scuole per Sassoni, Frisoni, Franchi e Longobardi, all'interno della basilica di San Pietro. Il papa cominci\u00f2 a coniare moneta con il suo nome e la sua effigie e, dal 781, cominci\u00f2 a datare i documenti secondo gli anni del suo pontificato invece degli anni di regno dell'imperatore.\nLa Santa Sede, in realt\u00e0:\nPer quanto riguarda le donazioni ricevute da Pipino, se ne impadronirono i vari Re d'Italia, dopo lo smembramento dell'impero carolingio (887). La Santa Sede ne rientr\u00f2 in possesso solamente dopo lunghe e mirate campagne, non escludendo l'opzione militare, e per la forte iniziativa di alcuni papi, a cominciare da Innocenzo III (1198-1216).\nIl falso della donazione di Costantino.\nNel 774 Carlo Magno conferm\u00f2 la \"Promissio Carisiaca\" di Pipino il Breve. Per rafforzare il peso dello Stato Pontificio, venne redatta la cosiddetta \"Donazione di Costantino\" al papa Silvestro I, un documento falso finalizzato a legittimare il potere temporale dei papi. Secondo tale documento, nel 321 l'imperatore romano Costantino il Grande avrebbe assicurato a Silvestro I e ai suoi successori il dominio esclusivo sul Palazzo del Laterano e sulla citt\u00e0 di Roma, con tutte le pertinenze e le insegne imperiali.\nA scoprire che il documento era un falso fu l'umanista Lorenzo Valla nel 1440 circa. Valla constat\u00f2 che il latino in cui era stato scritto aveva caratteristiche diverse dalla lingua dell'Impero romano.\nStoria medievale.\nTra impero carolingio e aristocrazia romana.\nNell'812 un accordo sanc\u00ec il riconoscimento da parte dell'imperatore bizantino dell'autorit\u00e0 dell'imperatore franco sull'Occidente. In cambio della rinuncia dell'Impero bizantino a ogni rivendicazione territoriale, Carlo Magno cedette a Costantinopoli il litorale veneto, l'Istria e la Dalmazia.\nNell'anno 824 la sovranit\u00e0 papale sullo Stato della Chiesa e gli stretti vincoli che legavano tale entit\u00e0 politico-territoriale all'Impero franco furono ribaditi e rafforzati mediante la \"Constitutio romana\", emanata dal figlio dell'imperatore carolingio Lotario I nel corso di un suo soggiorno a Roma. Egli cerc\u00f2 di porre un freno alle ingerenze dell'aristocrazia romana nell'amministrazione della giustizia. Lotario, Re d'Italia e figlio dell'imperatore Ludovico il Pio, si pose come arbitro tra le famiglie nobili e la Sede Apostolica: riconobbe all'aristocrazia, erede dell'antico Senato, la potest\u00e0 municipale, ma pose sopra di essa il pontefice. L'imperatore, riconosciuto come \"patricius\", cio\u00e8 protettore di Roma, doveva vigilare sull'Urbe affinch\u00e9 regnasse l'ordine. La costituzione infine stabil\u00ec il risarcimento dei danni provocati dalle lotte per il potere al fine di prevenirne il ritorno.\nCon lo smembramento dell'impero carolingio cadde in disuso anche la \"Constitutio\". Negli anni successivi la Santa Sede cadde in balia dell'aristocrazia romana, che tent\u00f2 di sottrarre al pontefice il potere temporale (amministrazione della giustizia, governo della citt\u00e0 di Roma), che fu temporaneamente conquistato (nel 932) da Alberico, figlio di Marozia, che instaur\u00f2 in questo periodo nell'Urbe una dittatura. Tale situazione si protrasse per tutto il X secolo.\nUn tentativo di uscire da tale difficile situazione fu effettuato da papa Giovanni XII, che nel 960 chiese al re di Germania Ottone I di Sassonia di imporre la propria autorit\u00e0, come sovrano della maggiore potenza temporale della cristianit\u00e0, al popolo e all'aristocrazia romani. Ottone I scese in Italia (settembre 961) e fu incoronato imperatore dallo stesso Giovanni XII (2 febbraio 962). I due sovrani ripristinarono di comune accordo la \"Constitutio romana\" e stipularono un nuovo patto, il \"Privilegium Othonis\", con il quale l'imperatore prometteva di restituire al pontefice quei territori che gli imperatori carolingi gli avevano donato e poi i Re d'Italia gli avevano sottratto.\nMa con il pretesto della sacra \"defensio ecclesiae\", il \"Privilegium\" consentiva anche la diretta intromissione dell'Imperatore negli affari del \"patrimonium S. Petri\" e riaffermava la sovranit\u00e0 dell'impero sullo Stato della Chiesa. Il \"Privilegium\" fu riconfermato con il \"Diploma Heinricianum\", stipulato il giorno di Pasqua del 1020 tra papa Benedetto VIII (1012\u20131024) ed Enrico II (1002\u20131024). Nel 1052 un accordo stipulato fra papa Leone IX e l'imperatore Enrico III a Worms, stabil\u00ec l'acquisizione da parte della Santa Sede della citt\u00e0 di Benevento, la quale rimase parte dello Stato Pontificio per diversi secoli, fino al 1860. Alla fine del secolo, i Normanni si espansero nell'area adriatica dall'Apulia verso nord fino a conquistare vasti territori della Marca Fermana. Nel 1081 papa Gregorio VII e Roberto il Guiscardo sancirono la fissazione del nuovo confine al fiume Tronto. Tale confine non \u00e8 pi\u00f9 mutato: oggi separa le Marche dall'Abruzzo. Sempre grazie alla riforma del medesimo Gregorio VII (1073-1085), l'indipendenza dello Stato della Chiesa rispetto all'Impero si accrebbe.\nSotto l'impero di Federico Barbarossa (1155-1190), che tent\u00f2 di intervenire negli affari italiani, nella penisola si cre\u00f2 una divisione politica tra guelfi e ghibellini: i primi sostenevano il primato del papa, i secondi dell'imperatore. Con la pace di Venezia, che nel 1177 pose fine alla prima fase delle guerre tra i due partiti, Federico tra l'altro riconobbe formalmente l'indipendenza dello Stato della Chiesa dalla tutela imperiale.\nLo Stato della Chiesa nel Basso Medioevo.\nAll'inizio del XIII secolo la Santa Sede esercitava un'effettiva sovranit\u00e0 solamente sul territorio laziale. Gli Stati della Chiesa erano formati dai seguenti territori: a nord di Roma, la Tuscia, ovvero la Toscana romana, e la Sabina; a sud di Roma, la Marittima (il Lazio marittimo) e la Campagna (l'interno). Con Innocenzo III (1198-1216) lo Stato Pontificio cominci\u00f2 a uscire dal Ducato romano per assumere una nuova fisionomia, interregionale. Il suo pontificato fu caratterizzato dalle \"ricuperazioni\" del Patrimonio di San Pietro.\nIl Papato e l'Impero, usciti da pochi decenni dalla lunga lotta per le investiture, non avevano ancora definito completamente a livello politico e territoriale i rispettivi poteri. Non era chiaro quali fossero i territori sottoposti al dominio temporale della Santa Sede e quali i territori dell'Impero. L'imperatore Federico I Barbarossa dopo la sconfitta nella battaglia di Legnano (1176), aveva fatto atto di sottomissione alla Chiesa e si era impegnato a restituire alla Sede Apostolica \"universa regalia et alias possessiones Sancti Petri\", che i suoi predecessori avevano sottratto negli anni precedenti. Ma tale atto era rimasto sulla carta. Il 12 luglio 1213 l'imperatore Ottone IV conferm\u00f2 le promesse di restituzione; nel 1219 Federico II di Svevia, in procinto di essere incoronato imperatore, rinnov\u00f2 la cessione di una parte dell'Italia settentrionale al papa.\nNello stesso periodo sorsero nell'Italia centrale e settentrionale i liberi comuni. Essi acquisirono un potere economico sempre maggiore e cominciarono ad aspirare a una maggiore libert\u00e0 politica. Lo Stato della Chiesa sostenne la lotta dei comuni contro Federico II al fine di riequilibrare il potere del sovrano germanico. Innocenzo III si pose anche l'obiettivo di rendere effettivi i \u00abdiritti concreti legati alla sovranit\u00e0\u00bb che fino ad allora erano stati riconosciuti dagli imperatori soltanto a parole. Il pontefice ottenne da Marcovaldo di Annweiler (il vicario dell'imperatore in Italia) la restituzione alla Santa Sede dei territori dell'ex Esarcato di Ravenna (la Romagna ma non solo: tutti i territori dall'Adige e dal Panaro fino ad Ancona), oltre all'Alta valle del Tevere. In modo simile, i Ducati di Spoleto, Assisi e Sora vennero ripresi al tedesco Corrado di Urslingen. Dopo tali recuperi, il pontefice cre\u00f2 tre nuove province (Marca Anconitana, Ducato di Spoleto e Provincia Romandiol\u00e6), che si unirono alle due preesistenti: Patrimonio di San Pietro e Campagna e Marittima. Il territorio dello Stato della Chiesa risult\u00f2 dunque costituito da cinque province. Nelle terre recuperate, le citt\u00e0 si distinguevano in \"mediate subiectae\" e \"immediate subiectae\" alla Santa Sede. Le prime si autoamministravano come i feudi, cio\u00e8 erano governate da un signore, nelle seconde invece era prevista una forma di governo mista: il signore rivestiva la carica di capitano del popolo; la Santa Sede inviava un rettore, il quale era il solo detentore del potere temporale. Spesso la Chiesa manteneva in vita gli organi comunali (Anziani e Consiglio), specialmente dove questi erano radicati, i quali avevano il potere di eleggere il capitano del popolo. Papa Onorio III (1216-1227) prosegu\u00ec la politica territoriale di Innocenzo III. Ma nel 1230 l'esperimento amministrativo, a ventotto anni dal suo inizio, fu concluso senza successo. Gregorio IX (1227-1241) pertanto decise di inviare funzionari ecclesiastici, i rettori, che risiedessero permanentemente nella provincia e la governassero (o meglio rappresentassero il governo centrale) per un certo numero di anni. Nel 1244 Innocenzo IV nomin\u00f2 il cardinale Raniero Capocci suo rappresentante in tutto lo Stato della Chiesa.\nNella maggior parte delle tre nuove province la sovranit\u00e0 pontificia rimase sulla carta. La Santa Sede dovette continuare l'opera di riconquista dei territori del centro e del nord, impiegando mezzi sia diplomatici sia militari. Nel 1248 l'azione fu coronata da successo grazie alle vittorie nella Pianura Padana dell'esercito guelfo guidato da Ottaviano degli Ubaldini (maggio-giugno 1248). Negli anni seguenti, per\u00f2, le forze ghibelline ripresero il controllo su Bologna e le citt\u00e0 romagnole. Il lungo interregno che segu\u00ec la morte dell'imperatore Federico II (durato dal 1250 al 1273), cre\u00f2 in Italia uno stato di incertezza e precariet\u00e0. Invece che favorire la Santa Sede, ne limit\u00f2 l'azione.\nIn questo periodo la Chiesa dovette fronteggiare la grave minaccia di Federico II di Svevia e del dilagante ghibellinismo dell'Italia centro-settentrionale. La Santa Sede tent\u00f2 lungamente di tenere loro testa appoggiandosi alle forze guelfe, ma quando si arriv\u00f2 allo scontro decisivo contro i ghibellini, esse furono gravemente sconfitte (battaglia di Montaperti, 4 settembre 1260). Al papa non rest\u00f2 che ricorrere al sostegno di un principe straniero, il francese Carlo d'Angi\u00f2. Questi, disceso in Italia e sconfitti gli Svevi a Benevento (1266), s'insedi\u00f2 incontrastato sul Regno di Sicilia, riconoscendo peraltro su di esso l'alta sovranit\u00e0 della Chiesa.\nI territori nella Pianura Padana ritornarono sotto il governo pontificio con i papi Gregorio X (1272-1276) e Niccol\u00f2 III (1277-1280). Nel 1273 gli incitamenti di Gregorio X affinch\u00e9 fosse eletto un nuovo Re dei Romani furono ascoltati: il 1\u00ba ottobre 1273 i principi elettori di Germania elessero il nuovo sovrano, ponendo fine alla lunga \"vacatio imperii\" iniziata nel 1250. La scelta cadde per la prima volta su un membro della Casa d'Asburgo, il conte Rodolfo.\nAl concilio ecumenico di Lione il cancelliere imperiale, Ottone di Spira, giur\u00f2 in nome del suo sovrano che i possedimenti della Chiesa di Roma sarebbero rimasti integri, con la rinuncia a qualsiasi rivendicazione sulla Sicilia. Il papa incontr\u00f2 l'imperatore un anno dopo, a Losanna (tra il 18 e il 21 ottobre 1275). I colloqui ebbero esito positivo e il pontefice invit\u00f2 il re a Roma per l'incoronazione imperiale. La data venne fissata per il 2 febbraio del 1276, con tanto di consenso al matrimonio di sua figlia Clemenza con Carlo Martello, nipote di Carlo d'Angi\u00f2. Rodolfo rinnov\u00f2 la propria disponibilit\u00e0, ma i brevi pontificati che si susseguirono negli anni successivi (tre in un anno e mezzo) gli impedirono di ratificare gli accordi.\nPapa Niccol\u00f2 III (1277-1280) riusc\u00ec a concludere gli accordi. Innanzitutto chiese che si stabilisse con esattezza scrupolosa, e per iscritto, l'estensione totale dei territori ecclesiastici, elencandone anche tutte le citt\u00e0. La risposta dell'imperatore fu che gli Stati della Chiesa si estendevano da Radicofani (Siena) a Ceprano. Confermava che la Santa Sede vantava diritti sull'ex esarcato di Ravenna, sull'ex Pentapoli bizantina e anche sulla marca di Ancona e il Ducato di Spoleto.\nRodolfo nomin\u00f2 un proprio legato per la Sede apostolica, il frate minore Corrado (\"Konrad\"). Egli si rec\u00f2 a Roma, dove sottoscrisse per procura l'atto con cui Rodolfo confermava le promesse fatte a Losanna (4 maggio 1278).\nNiccol\u00f2 III, al fine di fugare ogni dubbio, fece trarre dagli archivi pontifici tutte le pergamene riguardanti le donazioni imperiali alla Santa Sede, dalla pi\u00f9 antica, il \"Privilegium\" di Ludovico il Pio, fino ai pi\u00f9 recenti diplomi di Ottone I ed Enrico II. Poi ne fece fare copia e le sped\u00ec a Rodolfo affinch\u00e9 le controfirmasse. Cosa che egli fece, anche se con riluttanza (gli imperatori germanici definivano l'ex Esarcato \u201corto dell'impero\u201d). Il 30 giugno 1278 a Viterbo, residenza pontificia dell'epoca, il legato tedesco consegn\u00f2 al papa il diploma con il quale l'imperatore confermava la cessione dei territori promessi. In questo modo Niccol\u00f2 III ottenne la conferma dell'appartenenza, di diritto, alla Santa Sede dei territori rivendicati.\nIl processo di organizzazione unitaria dello Stato fu interrotto a causa del trasferimento della sede pontificia ad Avignone, in Francia (1309-77). Fu il periodo detto della \"cattivit\u00e0 avignonese\". I transalpini monopolizzarono tutti i conclavi, facendo eleggere solo pontefici francesi. Le province dello Stato Pontificio, a causa della lontananza della sede papale, caddero in preda all'anarchia e furono dilaniate dalle lotte interne alle principali famiglie nobiliari romane (ad esempio tra i Colonna e gli Orsini, narrata anche da Giovanni Boccaccio).\nLa ricostituzione dello Stato dopo Avignone.\nDurante la cattivit\u00e0 avignonese il papato perse il controllo di gran parte dei propri territori. Lo Stato Pontificio si frazion\u00f2 in una serie di potentati locali. Nel 1353 Innocenzo VI, anche in previsione del possibile ritorno del papato nella sede di Roma, incaric\u00f2 il cardinale spagnolo Egidio Albornoz di restaurare l'autorit\u00e0 papale nei territori della Chiesa in Italia. Con la Bolla del 30 giugno 1353 gli furono conferiti poteri straordinari (vicario generale \"terrarum et provinciarum Romane Ecclesie in Italiane partibus citra Regnum Siciliae\").\nL'Albornoz riusc\u00ec nell'impresa sia con la diplomazia sia con le armi. Il cardinale intraprese una serie di campagne, che si prolungarono per alcuni anni. Trascorse il primo anno in Lazio e Umbria (Spoleto). Successivamente si diresse verso il nord, dove attacc\u00f2 l'egemonia dei Montefeltro di Urbino e dei Malatesta di Rimini. Dopo aver preso possesso dei loro castelli, il cardinale consent\u00ec alle famiglie di rimanere in citt\u00e0: per esse fu istituita la nuova carica di vicario apostolico \"in temporalibus\". La stessa intesa fu raggiunta coi Da Polenta di Ravenna e gli Alidosi di Imola. Gli Ordelaffi, che comandavano su Forl\u00ec e Faenza, invece si rifiutarono di accordarsi con la Santa Sede. Questi ultimi furono piegati solo quando papa Innocenzo VI proclam\u00f2 una crociata contro i Forlivesi. La crociata dur\u00f2 dal 1355-56 fino al 1359, quando si giunse a un compromesso: Forl\u00ec ritorn\u00f2 alle dirette dipendenze pontificie. Forlimpopoli e Castrocaro rimasero all'Ordelaffi, che le governava a titolo di vicario pontificio. Al termine della campagna, l'Albornoz fiss\u00f2 la propria sede a Forl\u00ec, dimostrando, anche simbolicamente, che le operazioni di riaffermazione dell'autorit\u00e0 pontificia sui territori della Chiesa si erano positivamente concluse.\nAl Nord, solo Bologna rimaneva indipendente. Il recupero dei possedimenti nelle Marche e nella Pianura Padana fu fondamentale poich\u00e9 gran parte del reddito che alimentava le finanze papali proveniva da questi territori. Solo con la ricostituzione di tali possedimenti sarebbe stato possibile il ritorno del papato a Roma. Una volta ricostituita l'unit\u00e0 dello Stato della Chiesa, il cardinale Albornoz cre\u00f2 un'amministrazione basata sul decentramento provinciale, codificata nel 1357 nelle cosiddette \"Costituzioni egidiane\". Il modello organizzativo introdotto da Albornoz fu successivamente ripreso e adottato dagli altri Stati italiani. Lo Stato risultava suddiviso nelle seguenti province:\nLe province erano finanziariamente autosufficienti; Roma esercitava solo un coordinamento. La suprema autorit\u00e0 di ogni singola provincia era il Legato pontificio, il quale operava con pieni poteri in nome del pontefice. Il legato governava insieme al Rettore. La fisionomia territoriale delle diverse province rimase incerta a lungo. Solo con papa Pio IV (1559-1565) si ebbe una certa e determinata individuazione di ciascuna provincia.\nIntanto il periodo di cattivit\u00e0 avignonese volgeva al termine. Nel 1367 Urbano V fece ingresso a Roma, ma ci rimase solo tre anni, poich\u00e9 nel 1370 fece ritorno ad Avignone, dove mor\u00ec nello stesso anno. Nel 1378, morto Gregorio XI, i cardinali riuniti in conclave, sotto le pressioni insistenti dei romani, elessero papa Urbano VI, un italiano che, a differenza dei suoi predecessori, rest\u00f2 in citt\u00e0. I francesi, non volendo perdere il proprio controllo sul pontefice, dichiararono l'elezione nulla, adducendo come prova le pressioni esercitate dalla folla sui cardinali. Alcuni cardinali abbandonarono Roma e si riunirono in una citt\u00e0 situata oltre il confine dello Stato, Fondi. Qui elessero un antipapa, Clemente VII (1378-1394). Fu l'inizio del grande Scisma d'Occidente.\nDopo il concilio di Costanza (1418), che mise fine allo scisma, il papa assunse sempre di pi\u00f9 la duplice veste di capo della Chiesa universale e monarca assoluto dello Stato della Chiesa. Nei decenni successivi nacquero degli organismi per aiutare il pontefice nel disbrigo degli affari interni e nei rapporti con l'esterno: papa Martino V (1417-31) istitu\u00ec la \"Camera Secreta\" per la trattazione dei rapporti diplomatici; nel 1487 papa Innocenzo VIII fond\u00f2 la \"Secreteria Apostolica\" per la corrispondenza ufficiale in lingua latina. Si trattava di una commissione composta da 24 cardinali, coordinati da un cardinale \"Secretarius Domesticus\". All'inizio del XVI secolo Leone X istitu\u00ec l'ufficio del \"Secretarius Intimus\", al quale fu affidata la corrispondenza pontificia in lingua italiana (il primo a ricoprire questo incarico fu Pietro Ardighello). Infine, un cardinale esperto di questioni politiche assunse la direzione pratica degli affari di Stato (il primo fu Giulio de' Medici). Prese cos\u00ec fisionomia la Segreteria di Stato della Santa Sede.\nStoria moderna.\nIl Cinquecento e il Seicento.\nDa dominio teorico a dominio effettivo.\nAlla met\u00e0 del XV secolo si avvi\u00f2 un processo di trasformazione che si concluse alla met\u00e0 del XVII secolo. Lo Stato Pontificio, da entit\u00e0 territoriale disaggregata, divenne uno Stato accentrato, assumendo le stesse caratteristiche degli altri Stati italiani ed europei. In particolare, la nuova organizzazione dello Stato riguard\u00f2:\nTale trasformazione coinvolse anche lo stesso pontefice che, in ragione del peso crescente dello Stato temporale, assunse il duplice ruolo di papa-re, e il collegio cardinalizio, che vide diminuire le proprie prerogative di fronte al pontefice, sovrano assoluto, fino a svolgere la sola funzione della scelta del nuovo successore di Pietro.\nNegli ultimi anni del XV secolo la politica dello Stato Pontificio si orient\u00f2 sempre pi\u00f9 nettamente verso la cura dei propri possedimenti nell'Italia settentrionale, dando l'avvio, a partire dal pontificato di Alessandro VI (1492-1503) a una serie di campagne militari atte soprattutto a sottomettere Bologna e le ultime citt\u00e0 romagnole. Ai primi del Cinquecento Giulio II complet\u00f2 la riconquista dei territori settentrionali dello Stato:\nNel 1506 Giulio II effettu\u00f2 un viaggio nei territori riconquistati. Fu il primo viaggio di un papa nella veste di Capo di Stato. Nel 1508 il pontefice fu invitato ad aderire alla Lega di Cambrai, un'alleanza internazionale che coinvolgeva le maggiori potenze europee contro la Repubblica di Venezia. Giulio II ader\u00ec alla Lega allo scopo di recuperare la sovranit\u00e0 pontificia sulle citt\u00e0 occupate dai Veneziani in Romagna: Ravenna, Cervia, Rimini, Faenza e Forl\u00ec. Venezia, sconfitta, dovette arrendersi (1510). Riottenute le citt\u00e0 rivendicate, Giulio II si alle\u00f2 con Venezia in chiave anti-estense: nel luglio-agosto 1510 l'esercito pontificio occup\u00f2 tutte le localit\u00e0 romagnole del Ducato di Ferrara.\nNel 1511 venne formata su iniziativa di Giulio II un'alleanza contro la Francia. La Lega Santa aveva l'obiettivo di contrastare le mire espansionistiche di Luigi XII e di \"liberare l'Italia\", ovvero di porre fine all'occupazione francese del Ducato di Milano. L'11 aprile 1512 l'alleanza sub\u00ec una clamorosa sconfitta nella battaglia di Ravenna, ma l'anno seguente ebbe la sua rivincita costringendo i francesi ad abbandonare Milano e la Lombardia. Nel corso di questo conflitto Giulio II aveva annesso Parma e Piacenza (che in futuro diventeranno un Ducato dei Farnese) allo Stato Pontificio. Aveva anche ottenuto che il Regno di Napoli fosse riconosciuto come feudo papale da Ferdinando D'Aragona, e pianificava una congiura per scacciare gli Spagnoli dal Mezzogiorno. Giulio II pot\u00e9 proclamare la libert\u00e0 d'Italia e la centralit\u00e1 dello Stato Pontificio nella penisola al Congresso di Mantova del 1512. Tuttavia la sua morte l'anno successivo vanific\u00f2 i suoi ulteriori progetti.\nCon il pontificato di Pio IV (1559-1565) si raggiunsero insieme due obiettivi: una certa e determinata suddivisione territoriale e la fine del grande nepotismo. Rafforzata al proprio interno, per circa un secolo la Santa Sede si impose come uno dei grandi protagonisti della politica italiana del tempo. A partire dagli anni trenta del XVI secolo lo Stato della Chiesa si estese e consolid\u00f2 notevolmente, raggiungendo attorno alla met\u00e0 del secolo successivo la sua massima estensione: oltre 44\u00a0000\u00a0km2.\nFra le Signorie e gli Stati passati da una condizione di blando vassallaggio (ma in realt\u00e0 semi-indipendenti) a un vero e proprio assorbimento all'interno dello Stato Pontificio vi furono, fra il Cinquecento e Seicento, i seguenti:\nNel periodo considerato si verifica il rovesciamento del rapporto tra donazioni alla cattedra di Pietro ed entrate tributarie dello Stato. Se prima le entrate dello Stato erano abbastanza trascurabili rispetto a quelle destinate alla Chiesa universale, divennero ora uno dei pilastri fondamentali della finanza pontificia\nLo sforzo maggiore fu compiuto nell'uniformazione delle leggi. Dalla met\u00e0 del XV secolo furono emanate una serie di disposizioni volte a smantellare le basi giuridiche del feudalesimo. L'azione coerente dei papi fu volta a imporre la superiorit\u00e0 gerarchica della legislazione statale su quella locale. I principali provvedimenti furono:\nCon tali strumenti giuridici la Santa Sede manifest\u00f2 l'estendersi del proprio potere a spese dei poteri locali. Nonostante il loro estendersi su un ampio arco di tempo, la \"ratio\" che li ispir\u00f2 era univoca: gli statuti locali preesistenti non possono mettersi in contrasto con i diritti della Chiesa e soprattutto con le norme del diritto canonico.\nI provvedimenti colpirono la vecchia nobilt\u00e0 feudale, accelerando il processo gi\u00e0 in atto della sua sostituzione con la nuova aristocrazia terriera. Nel nuovo ordine giuridico emerso nel XVII secolo non c'era pi\u00f9 spazio per il diritto feudale, sostituito ormai dal diritto proprietario\nIl processo di riforme interess\u00f2 da vicino anche il collegio cardinalizio. Fino al XV secolo era considerato il \"Senato\" dello Stato della Chiesa. Il pontefice doveva consultarlo prima di prendere importanti decisioni. Ma da Pio II (1458-1464) in poi venne progressivamente svuotato delle sue competenze: da autonomo centro di potere, che poteva far tremare il papa quando gli si opponeva, rimase unicamente come corpo elettorale del pontefice. Parallelamente acquisirono importanza le congregazioni. Nate dapprima come commissioni temporanee interne al concistoro per l'esame di problemi contingenti, si distaccarono a poco a poco dal collegio cardinalizio per divenire gli organi centrali di collegamento tra politica e amministrazione. Inizialmente le congregazioni erano temporanee con compiti circoscritti: esse dovevano risolvere le questioni minori e preparare quelle maggiori in vista della loro discussione nel concistoro. Successivamente nacquero le prime congregazioni permanenti (la prima in assoluto fu l'Inquisizione, fondata nel 1542) a cui il papa affid\u00f2 in esclusiva determinate materie, sottraendole al collegio cardinalizio. Le congregazioni raggiunsero la loro fisionomia definitiva come dicasteri, assumendo cio\u00e8 la direzione delle varie branche dell'amministrazione dello Stato Pontificio. In pochi decenni quasi tutta l'attivit\u00e0 del governo spirituale e temporale dei papi pass\u00f2 attraverso le congregazioni cardinalizie e non fu pi\u00f9 mediata dalla consultazione del concistoro. Sisto V port\u00f2 a maturazione il processo di trasformazione gi\u00e0 in atto: con la costituzione apostolica \"Immensa Aeterni Dei\" (1588) le congregazioni vennero costituite in sistema di governo.\nSuddivisione amministrativa.\nLo Stato Pontificio aveva ereditato dal Medioevo la tradizionale divisione territoriale in cinque province (\"Campaniae\" e \"Marittimae\" si possono considerare una sola provincia). La fisionomia politica e territoriale delle diverse province rimase incerta a lungo.\nSolo con papa Paolo III (1534-1549) la Provincia conobbe una prima e completa sistemazione giuridico-amministrativa, con la raccolta di leggi e decreti (\"Constitutiones\") promulgata da monsignor Gregorio Magalotti nel 1536. Si prescrissero i compiti del presidente e dei suoi funzionari, nonch\u00e9 quelli dei governatori delle singole citt\u00e0. Il governatore locale fu il principale ministro della Legazione sul territorio.\nNel XVII secolo gli Stati della Chiesa erano costituiti da una serie di entit\u00e0 amministrative autonome, distinte in Legazioni, Territori, Paesi titolati e governatorati. Ecco come apparve la suddivisione amministrativa comparata con quella del XVI secolo:\nIl governo della Santa Sede, se da un lato oper\u00f2 per lenire, soprattutto nella generale crisi che colp\u00ec il mondo mediterraneo e centroeuropeo, a partire dal 1620 circa, le sofferenze delle classi pi\u00f9 umili attraverso la creazione di una serie di istituzioni benefiche (fra cui i primi Monti di Piet\u00e0 apparsi in Europa, ospedali pubblici, mense per poveri, ecc.), dall'altro non riusc\u00ec a rinnovarsi e modernizzarsi in forma soddisfacente allorquando si ebbe, nella prima met\u00e0 del Settecento, in Italia e in altri Paesi, una generale ripresa economica e culturale. Fino almeno allo scoppio della Rivoluzione francese (1789), lo Stato Pontificio god\u00e9 tuttavia di un moderato consenso popolare e di un fermo appoggio da parte delle sue classi dirigenti, grazie anche al sostegno di una borghesia di estrazione non mercantile, legata all'apparato burocratico dello Stato, e a quello della nobilt\u00e0 locale, ricompensata con feudi, prebende e, in alcuni casi, anche con l'ascesa al soglio pontificio di alcuni fra i suoi rappresentanti pi\u00f9 influenti.\nLe riforme del XVIII secolo.\nNella prima met\u00e0 del Settecento si ebbe, in Italia e in altri Paesi, una generale ripresa economica e culturale. Alcuni papi avviarono una serie di riforme, sia sociali sia economiche. I primi tentativi, volti a migliorare la condizioni di vita dei sudditi e a rilanciare l'economia, ebbero per\u00f2 esito negativo. Clemente XI istitu\u00ec nel 1701 una \u00abCongregazione del sollievo\u00bb, che mise a punto un programma economico e sociale che prevedeva il frazionamento dei latifondi, l'istruzione agraria, il miglioramento delle condizioni igieniche dei lavoratori, l'organizzazione del credito agrario, il miglioramento delle comunicazioni e del commercio. I proprietari terrieri si opposero fermamente alle riforme e il piano naufrag\u00f2. Nel 1715 il pontefice sciolse la Congregazione.\nFu portata a termine con esito positivo, invece, la nuova ripartizione del territorio dello Stato. La riforma comport\u00f2 la creazione di nuove province e la riorganizzazione delle varie circoscrizioni su basi territoriali pi\u00f9 omogenee. Si voleva in tal modo effettuare un controllo pi\u00f9 efficace del territorio e attenuare gli effetti negativi dei tanti privilegi (sia aristocratici sia comunali) che impedivano il corretto funzionamento della macchina statale.\nLa nuova e pi\u00f9 articolata ripartizione territoriale prevedeva:\nNella seconda met\u00e0 del secolo furono avviate nuove riforme in campo economico. Papa Pio VI (1775-1799), mise mano a un programma di riassetto delle finanze che si concretizz\u00f2 nella semplificazione delle imposte e nella creazione di un primo catasto, detto \"catasto piano\" (1777). Inoltre, cerc\u00f2 di rendere pi\u00f9 efficace il controllo fiscale sulle Legazioni istituendo una Camera dei conti in ciascuna di esse. Nel 1786 il pontefice elimin\u00f2 le dogane interne (rimasero in attivit\u00e0 solamente quelle dei centri pi\u00f9 importanti: Bologna, Ferrara, Benevento e Avignone), rafforzando nel contempo il controllo sulle merci in circolazione all'interno dello Stato, con l'istituzione di ottanta nuovi uffici di frontiera. Infine il pontefice promosse la bonifica delle paludi pontine. Secondo i suoi intenti, la bonifica avrebbe permesso l'avvio di nuove coltivazioni, con un effetto benefico sull'occupazione e sulla produzione, ma le nuove terre finirono in mano ai grandi proprietari assenteisti, che fecero fallire il progetto.\nLa parentesi napoleonica.\nL'invasione napoleonica sconvolse gli equilibri settecenteschi italiani e lo Stato Pontificio rischi\u00f2 di scomparire definitivamente. Il 12 giugno 1796 una divisione dell'esercito francese guidata dal generale Pierre Augereau invase i territori pontifici dalla Lombardia. In pochi giorni i francesi entrarono a Bologna (presa il 19 senza colpo ferire), Ferrara e Ravenna. Il 23 giugno fu firmato a Bologna un penalizzante armistizio. Nel giugno 1797, con il trattato di Tolentino, Bologna, Ferrara e la Romagna furono annesse alla neonata Repubblica Cisalpina. Napoleone inoltre fece riconoscere da papa Pio VI la cessione alla Francia di Avignone e del Contado Venassino (gi\u00e0 occupati alcuni anni prima in et\u00e0 rivoluzionaria). Nei mesi successivi, le truppe napoleoniche irruppero a Roma, tra eccidi e saccheggi di edifici statali e privati.\nNel febbraio 1798 venne proclamata l'effimera Repubblica, storicamente conosciuta come Repubblica Romana, strettamente legata alla Francia. Per la prima volta dal 1309, Roma non era pi\u00f9 capitale dello Stato della Chiesa. Papa Pio VI fu arrestato e esiliato; mor\u00ec prigioniero in Francia il 29 agosto 1799. In settembre cadde definitivamente, dopo alterne vicende, la Repubblica Romana con l'occupazione di Roma da parte dell'esercito borbonico (che gi\u00e0 si era impossessato della citt\u00e0 per alcuni giorni nel novembre-dicembre del 1798). Gli austriaci occuparono le Legazioni e le Marche, gli inglesi sbarcarono a Civitavecchia cacciando i francesi, poi instaurarono in varie citt\u00e0 amministrazioni militari. A Roma, in attesa della nomina del nuovo pontefice, il generale napoletano che guid\u00f2 la liberazione della citt\u00e0, Diego Naselli, assunse le funzioni di \u00abcomandante militare e politico dello Stato romano\u00bb e istitu\u00ec una Suprema giunta di governo, composta da quattro persone, per dirigere e coordinare le magistrature romane. Nelle regioni occupate dalle truppe imperiali l'Austria costitu\u00ec un governo generale denominato \u00abCesarea regia provvisoria reggenza di Stato\u00bb. Anche in questo caso furono ripristinate magistrature e legislazione pontificie. Il 22 giugno 1800 Roma fu riconsegnata al governo pontificio. Entro quattro giorni cess\u00f2 l'amministrazione provvisoria nelle Marche e nelle Legazioni.\nIl nuovo pontefice giunse nella citt\u00e0 eterna in luglio. Papa Pio VII impose fin da subito misure radicali e senza precedenti per sopperire alle difficolt\u00e0 economiche generali, anche a causa delle devastazioni dell'invasione francese: in particolare liberalizz\u00f2 il commercio e il prezzo delle granaglie all'interno dello Stato con il motu proprio \"Le pi\u00f9 colte\" del 1801. Tuttavia il 14 giugno 1800 Napoleone sconfisse a Marengo l'esercito della Seconda coalizione e rifond\u00f2 la Repubblica Cisalpina. Le legazioni di Bologna, Ferrara e della Romagna furono nuovamente sottratte alla Santa Sede. Nel 1805 esse furono inglobate nel neonato Regno d'Italia. I francesi organizzarono l'amministrazione in \"bureaux\" sotto il controllo degli occupanti: i documenti pubblici iniziarono a essere emessi nelle due lingue italiano e francese. In questo frangente, furono approvate nuove misure d'emergenza per raggiungere il pareggio del bilancio statale.\nNel novembre 1807 furono nuovamente occupate le province di Urbino, Macerata, Fermo e Spoleto. Pio VII protest\u00f2 ufficialmente, ma non bast\u00f2: nell'aprile del 1808 le province occupate vennero annesse al Regno d'Italia. Tra il gennaio e il febbraio 1809 furono occupate il Lazio e l'Umbria a nord di Spoleto. Il 2 febbraio i francesi entrarono a Roma. Il 17 maggio Napoleone decret\u00f2 la soppressione del potere temporale, annettendo Umbria e Lazio all'Impero francese. Lo stesso Pio VII fu arrestato (6 luglio 1809) e deportato oltralpe. La sua prigionia in Francia si protrasse fino al 1814.\nDopo la caduta di Napoleone a Lipsia (battaglia di Lipsia), i territori occupati dai francesi furono restituiti alla Santa Sede (24 gennaio 1814). Allo Stato Pontificio non fu restituita solamente l'exclave del Contado Venassino (sottratta nel 1791).\nRepubbliche sorelle della Francia costituite nel territorio pontificio:\nDipartimenti della Repubblica Cisalpina (1801), della Repubblica Italiana (1802) e quindi del Regno d'Italia (1805-1814) costituiti nel territorio pontificio:\nDipartimenti del Primo Impero Francese (1804-1814) costituiti nel territorio pontificio:\nEt\u00e0 contemporanea.\nLa Restaurazione.\nRitornato nella pienezza dei suoi poteri, papa Pio VII elabor\u00f2 una nuova suddivisione amministrativa dello Stato Pontificio tramite il motu proprio \u00abQuando per ammirabile disposizione\u00bb del 6 luglio 1816: con questo atto, infatti, il territorio fu ripartito in province, distinte in due classi: legazioni e delegazioni.\nI tentativi riformistici di Pio VII.\nFin dal suo insediamento sul trono pontificio (1800), Pio VII tent\u00f2 di avviare la modernizzazione dello Stato, spesso ispirandosi al modello francese e ricercando un compromesso tra il potere papale assoluto e le richieste riformistiche ormai diffuse in tutta Europa. Il pontefice cerc\u00f2 cos\u00ec di contenere moti e sommosse tipici del periodo post-rivoluzionario. Pio VII, che gi\u00e0 prima dell'elezione aveva dichiarato la Chiesa non incompatibile con la democrazia, gi\u00e0 nel primo anno di regno eman\u00f2 il motu proprio \"Le pi\u00f9 colte\" che ordinava la liberalizzazione del settore agrario e di alcune antiche corporazioni. Il motu proprio rispondeva a un duplice obiettivo: venire incontro alle esigenze materiali della popolazione, immiserita dagli anni dell'occupazione francese, e accogliere le istanze liberali che si stavano rapidamente diffondendo in tutta Europa.\nUn'ulteriore occasione di apertura, questa volta in ambito scientifico, si present\u00f2 nel secondo periodo del papato di Pio VII, ossia con il ritorno a Roma al termine della prigionia francese (1809-1814). Pio VII accolse infatti l'appello del professore di matematica Giuseppe Settele alla pubblicazione del suo saggio di astronomia che trattava la teoria eliocentrica di Niccol\u00f2 Copernico in termini di verit\u00e0 scientifica accettata e non come mera ipotesi. Superando le resistenze alla pubblicazione da parte del cardinale Filippo Anfossi, veniva cos\u00ec smentita la posizione tradizionalmente conservatrice che il Sant'Ufficio aveva assunto su questa materia fin dall'epoca di Galileo. L'imprimatur al trattato di Settele fu concesso nel 1820. Due anni dopo Pio VII avall\u00f2 formalmente la libert\u00e0 di trattare nelle pubblicazioni il modello copernicano come verit\u00e0 scientifica accettata, cosa che peraltro avveniva in ambito cristiano gi\u00e0 nel secolo precedente. \nAltre riforme di Pio VII poterono contare sull'importante collaborazione del Segretario di Stato Ercole Consalvi. Nel 1815 il pontefice promosse l'istituzione della prima cattedra universitaria di clinica chirurgica presso l'Universit\u00e0 La Sapienza nell'antico nosocomio di San Giacomo in Augusta, affidandone la direzione a Giuseppe Sisco. Nel 1816 con il motu proprio \"Quando per ammirabile disposizione\" fu consentita la costituzione a Roma di un'universit\u00e0 per ingegneri, sul modello di quella francese, con il fine della supervisione delle strade e delle opere civili. Con lo stesso motu proprio fu promossa la riforma del catasto (da quel momento noto come Catasto Piano-Gregoriano) per rendere pi\u00f9 efficace la tassazione soprattutto dei possedimenti agricoli. Infine, il mercato agricolo fu spostato dal Campo Vaccino, sede dell'antico foro romano: l'intento era quello di conservare e tutelare l'area. Tale iniziativa denotava l'inizio dell'interesse per le vestigia del passato classico, con i primi scavi archeologici sistematici con Carlo Fea, che intraprese scavi anche sul colle capitolino.\nI moti popolari del 1820 e del 1831.\nNonostante gli sforzi riformistici di Pio VII, dopo la Restaurazione nacquero delle societ\u00e0 segrete che si diffusero rapidamente nel territorio dello Stato della Chiesa, ricevendo stimoli sia dalle organizzazioni di ispirazione buonarrotiana, sia dalla Carboneria. I primi moti scoppiarono nel 1820-1821. Gli Stati assolutisti italiani diedero luogo a un inasprimento delle contromisure per reprimere il fenomeno. Nello Stato Pontificio e nel Regno delle Due Sicilie tali contromisure ebbero minore effetto dal momento che la repressione era una costante nei metodi governativi pontifici.. Nel 1823 l'arrivo del successore di Pio VII, il nuovo papa Leone XII, segn\u00f2 una netta svolta conservatrice, in opposizione alle molte aperture del predecessore, e lo Stato divenne oppressivo, concentrandosi sulla persecuzione dei cospiratori politici e delle societ\u00e0 segrete tramite numerose restrizioni, sancite nella bolla \"Quo Graviora\" (anche se avvi\u00f2, in parallelo, una razionalizzazione tanto dell'assistenza ospedaliera che dell'istruzione universitaria, cercando di uniformarle - quest'ultima con bolla \"Quod divina sapientia\"). Un episodio paradigmatico delle tensioni del periodo \u00e8 il ghigliottinamento in piazza del Popolo di due carbonari proprio durante il Giubileo del 1825 indetto dallo stesso Leone XII. Il malessere assunse all'epoca, in alcuni territori pontifici, forme di aperta ribellione domata talvolta da bande armate di sanfedisti: in Romagna, alcuni anni pi\u00f9 tardi, acquist\u00f2 una triste notoriet\u00e0 il capobanda e avventuriero Virginio Alpi, che operava nelle zone comprese tra Forl\u00ec e Faenza.\nNel gennaio 1831, avvenne una repressione particolarmente dura delle agitazioni popolari nella Legazione di Forl\u00ec, nota come Stragi di Cesena e Forl\u00ec; nello stesso anno, su impulso del modenese Ciro Menotti, scoppi\u00f2 una sommossa a Bologna, la seconda citt\u00e0 dello Stato. La rivolta si estese alle Legazioni di Ferrara, Forl\u00ec, Ravenna e alle Marche. Gli insorti presero il potere e insediarono un governo provvisorio (marzo-aprile 1831). Tra i protagonisti vi fu Francesco Orioli. In genere, le autorit\u00e0 pontificie legittimarono l'investitura dei governi provvisori, definendoli \"straordinari\". Solo a Forl\u00ec vi fu uno scontro armato che provoc\u00f2 alcuni morti e feriti. Il 17 marzo trov\u00f2 la morte nella citt\u00e0 romagnola, per un'epidemia di morbillo, Napoleone Luigi Bonaparte. Il Bonaparte si era volontariamente impegnato nel sostegno dell'insurrezione come carbonaro, assieme al fratello, il futuro Napoleone III, che divenne un ricercato della polizia austriaca (entrambi erano stati espulsi mesi prima da Roma per il loro attivismo politico).\nQuando le nuove autorit\u00e0 provvisorie proclamarono la nascita di una repubblica parlamentare con capitale Bologna (Province Unite Italiane), si rese necessario un intervento armato dell'Austria, che ripristin\u00f2 l'ordine (aprile 1831).\nNello stesso periodo la Francia organizz\u00f2 una conferenza internazionale cui invit\u00f2 quattro grandi Stati europei: Austria, Inghilterra, Prussia e Russia. Le cinque potenze inviarono al pontefice la richiesta di una serie di riforme nello Stato Pontificio (\"memorandum\" del 21 maggio 1831). Per il bene generale dell'Europa, si richiedevano a Gregorio XVI: la creazione di una Consulta (indipendente) con funzioni di controllo del bilancio statale; un miglioramento del sistema giudiziario; l'ammissione dei laici agli uffici amministrativi; la fine dell'accentramento statale con la creazione di consigli municipali autonomi e di consigli provinciali con ampi poteri. Il pontefice non rispose alla richiesta, considerandola un attacco indiretto all'esercizio della sovranit\u00e0 temporale della Santa Sede. In luglio i tumulti nelle Legazioni ripresero e l'esercito austriaco fu richiamato a pacificare gli animi. La Francia, che non voleva cedere agli Asburgo il controllo sull'Italia, reag\u00ec immediatamente e occup\u00f2 la piazzaforte di Ancona.\nNell'estate del 1836 a Roma giunse l'epidemia di colera che stava attraversando l'Europa: in questo periodo, si consolid\u00f2 l'abitudine di seppellire i defunti in luoghi extraurbani per limitare il contagio della malattia. Nel 1838 le truppe austriache lasciarono finalmente le Legazioni; la Francia allora richiam\u00f2 la propria guarnigione da Ancona.\nIl pontificato di Pio IX.\nNei primi anni di pontificato, Pio IX govern\u00f2 il Paese con una progressiva apertura alle richieste liberali di una parte della popolazione. Ebbe inizio una stagione di grandi riforme: la libert\u00e0 di stampa (15 marzo 1847) e la libert\u00e0 agli ebrei; l'inizio delle ferrovie (vedi \"Infra\"); il Senato e il Consiglio Municipale di Roma (1\u00ba ottobre); la Consulta di Stato (istituzione che rappresenta legalmente le province, 14 ottobre); un governo, formato da nove ministeri. Il primo presidente del Consiglio fu il card. Gabriele Ferretti. Il 5 luglio ricostitu\u00ec la Guardia Civica, che era stata sciolta durante la parentesi napoleonica.\nSul piano delle relazioni con gli altri Stati italiani, il pontefice promosse inoltre la costituzione di una Lega doganale tra gli Stati italiani, che rappresent\u00f2 il pi\u00f9 importante tentativo politico-diplomatico dell'epoca volto a realizzare l'unit\u00e0 d'Italia per vie federali. Nel 1847 Pio IX istitu\u00ec un gabinetto ministeriale sul modello degli Stati costituzionali.\nL'anno 1848 si apr\u00ec con una serie di rivolte e sollevazioni in tutta Europa. Il 21 gennaio il card. Ferretti rassegn\u00f2 le dimissioni. Il nuovo governo, guidato dal card. Giuseppe Bofondi ebbe all'inizio solo ministri ecclesiastici, ma il 12 febbraio, due giorni dopo il famoso proclama: \u201cBenedite, gran Dio, l'Italia e conservatele il dono di tutti il pi\u00f9 prezioso, la Fede\u201d, entrarono nel governo i primi ministri laici. Successivamente Bofondi dovette negare l'appoggio del Governo pontificio al nuovo regime costituzionale del Regno delle Due Sicilie.\nIl 14 marzo del 1848 Pio IX deliber\u00f2 l'atto politico di maggior rottura con il passato: con l'editto \"Nelle istituzioni\" concesse la costituzione, denominata \u00abStatuto fondamentale pel Governo temporale degli Stati di S. Chiesa\u00bb. Lo Statuto istituiva due Camere legislative, Alto Consiglio e Consiglio dei Deputati, e apriva le istituzioni (sia legislative sia esecutive) ai laici.\nNello stesso periodo \u00ab [...] l'azione governativa [rimase]...del tutto estranea a ogni istanza di progresso posta dallo sviluppo economico europeo...\u00bb. Neanche la Repubblica Romana (1849) seppe avviare una vera stagione di riforme. I rivoluzionari presero il controllo della citt\u00e0 dopo la fuga del pontefice (Pio IX aveva lasciato Roma occupata il 24 novembre) e convocarono l'elezione di un'Assemblea costituente il 29 dicembre.\nDal suo esilio a Gaeta, Pio IX richiese l'intervento delle potenze cattoliche. Le truppe francesi sbarcarono in Lazio il 24 aprile, seguite dalle truppe spagnole; a Nord quelle austriache attraversarono il Po prendendo possesso delle Legazioni e delle Marche. Il primo attacco dei francesi su Roma, il 30 aprile, fu respinto.\nIl generale francese Oudinot decise allora di porre sotto assedio l'Urbe. Il 3 giugno lanci\u00f2 un secondo attacco. I combattimenti infuriarono per tutto il mese di giugno. Il 1\u00ba luglio fu stipulata la tregua, il giorno successivo i francesi fecero il loro ingresso nella citt\u00e0 riconquistata. Dal 1849 al 1866 la Francia mantenne una guarnigione armata a difesa della capitale dello Stato Pontificio.\nQuando papa Pio IX rientr\u00f2 a Roma, nel 1850, la situazione dello Stato era peggiorata: il bilancio presentava un deficit di ben due milioni di scudi. Le finanze erano vicine al dissesto. L'amministrazione pontificia, ripreso il controllo dell'economia, cominci\u00f2 un'opera di risanamento che port\u00f2 in otto anni al pareggio di bilancio.\n Il decennio successivo al 1850 vide una crescita economica costante nello Stato Pontificio, come nel resto degli Stati italiani. L'agricoltura era fondata sulla coltivazione di canapa e seta, che venivano esportate in notevole quantit\u00e0. Tutto il commercio, interno ed estero, benefici\u00f2 della fase di crescita dell'economia.\nSuccessivamente Pio IX stanzi\u00f2 degli investimenti per favorire lo sviluppo dello Stato.. Fra le principali opere pubbliche cominciate o portate a compimento nello Stato della Chiesa a met\u00e0 dell'Ottocento vi furono:\nNel gennaio 1852 lo Stato della Chiesa fu il primo in Italia, con Firenze, Modena e Parma, a introdurre l'uso del francobollo. I dati del censimento del 1853 mostravano che, su una superficie di 41\u00a0295\u00a0km\u00b2, viveva una popolazione di 3\u00a0124\u00a0668 abitanti. Lo Stato Pontificio era il terzo Stato italiano per superficie e il secondo per popolazione (dopo i Regni delle Due Sicilie e di Sardegna).\nNei due decenni che precedettero l'annessione dello Stato Pontificio al Regno d'Italia, furono in massima parte completati i lavori di bonifica dell'Agro romano e cominciati quelli relativi alla rete idrica per il soddisfacimento del fabbisogno di acqua potabile degli abitanti di Roma che tuttavia vennero portati a compimento solo dopo l'unione della citt\u00e0 allo Stato italiano.\nLa fine del potere temporale.\nI principali difensori dello Stato della Chiesa erano stati la dinastia dei Savoia, la dinastia dei Borbone e l'Impero austriaco. Ma dalla met\u00e0 degli anni cinquanta la politica dei Savoia, con il Regno di Sardegna, mostr\u00f2 una netta virata in senso anticlericale.\nIl 29 maggio 1855 il Parlamento di Torino approv\u00f2 una legge che sopprimeva gli ordini religiosi e ordinava l'incameramento e la vendita di tutti i loro beni. Il re Vittorio Emanuele controfirm\u00f2, sancendo cos\u00ec la sua rottura con la Chiesa. Non era mai successo prima che la dinastia Savoia si fosse messa frontalmente contro la Santa Sede. Il papa condann\u00f2 fermamente la legge con l'allocuzione \"Cum saepe\".\nL'anno seguente, in aprile, lo Stato Pontificio sub\u00ec un duro attacco diplomatico dal primo ministro di casa Savoia, Camillo Cavour. Il Regno di Sardegna aveva partecipato alla guerra di Crimea come alleata delle potenze europee occidentali. Vinta la guerra, pot\u00e9 sedersi al congresso di Parigi a fianco di Francia e Inghilterra. Cavour pronunci\u00f2 un discorso che conteneva un attacco ben calcolato allo Stato Pontificio. Il conte afferm\u00f2 infatti: \u201cGli stati della Santa Sede non furono felici che sotto Napoleone I\u201d.\nLa Santa Sede cap\u00ec che il piano di Cavour fosse la conquista di Roma solo nel 1859, quando la Legazione delle Romagne fu invasa da due battaglioni di truppe piemontesi senza che l'atto fosse stato anticipato da una dichiarazione di guerra. Si configur\u00f2 una situazione di stallo, che si protrasse per tutto il resto dell'anno: la conquista era fatta ma non aveva base legale. All'inizio del 1860 il governo di Torino chiese al Papa di rinunciare volontariamente alle Legazioni; ottenendo un netto rifiuto, furono organizzati dei plebisciti di annessione. L'11-12 marzo si tennero le consultazioni nei territori delle ex Legazioni. Alle nuove province fu immediatamente applicata la legge sarda, che comprendeva la soppressione degli ordini religiosi e l'incameramento dei loro beni.\nL'obiettivo successivo del Regno di Sardegna fu la conquista di Marche e Umbria (che comprendeva la Sabina). Con la scusa di fermare l'avanzata di Garibaldi dal Sud, dopo la conquista del Regno delle Due Sicilie, l'esercito sardo attravers\u00f2 il confine con le Marche dirigendosi verso la piazzaforte di Ancona. La Santa Sede, non disponendo di un esercito regolare, lanci\u00f2 una chiamata alle armi per raccogliere volontari da tutta Europa. Fu costituito un esercito multinazionale (italiani, austriaci, olandesi, polacchi, belgi, svizzeri e irlandesi) di circa quindicimila uomini, sotto la guida del generale francese Christophe de Lamorici\u00e8re.\nL'esercito piemontese, guidato dal generale Enrico Cialdini, attacc\u00f2 l'11 settembre. Lo scontro militare dur\u00f2 una settimana (11-18 settembre 1860). La battaglia decisiva fu combattuta a Castelfidardo, nell'Anconetano. La battaglia di Castelfidardo (18 settembre) si concluse con la vittoria dei piemontesi; le truppe papaline superstiti si asserragliarono nella piazzaforte di Ancona e furono definitivamente sconfitte dall'esercito sardo dopo un difficile assedio. Il 4 novembre si svolsero i plebisciti di annessione. Perse le Marche, l'Umbria e la Sabina, lo Stato Pontificio fu ridotto al solo Lazio. Il 25 marzo 1861, pochi giorni dopo la proclamazione del nuovo Regno d'Italia, Cavour annunci\u00f2 alla Camera dei Deputati che \u00abRoma sola deve essere capitale d'Italia\u00bb.\nRoma era protetta, per antichissima tradizione, dal re di Francia (in quest'epoca il sovrano era l'imperatore Napoleone III). Ma Napoleone III era, al contempo, il principale alleato del neonato Regno d'Italia (anche a prescindere dagli accordi di Plombi\u00e8res, da lui firmati nel 1858 all'insaputa del pontefice). Il governo italiano propose alla Francia il ritiro del contingente di stanza nell'Urbe; ma la Francia inizialmente oppose un diniego. Si arriv\u00f2 cos\u00ec alla Convenzione del 15 settembre 1864. Le due parti convennero sull'intangibilit\u00e0 dei confini pontifici; la Francia si impegnava a ritirare la propria guarnigione a Roma nel giro di due anni; in cambio l'Italia rinunciava a prendere Roma e s'impegnava a rispettare i confini dello Stato Pontificio. Al momento di ratificare l'accordo venne per\u00f2 inserita una postilla: nel caso i cittadini romani avessero espresso il desiderio di essere uniti all'Italia, il governo italiano non avrebbe lasciato inascoltata la loro richiesta. La Santa Sede fu tenuta all'oscuro anche di questo patto. Subito Giuseppe Garibaldi tent\u00f2 una marcia su Roma partendo dalla Sicilia. Ma, non avendo chiesto il consenso a Parigi, l'esercito italiano ferm\u00f2 la sua azione quando i volontari erano da poco sbarcati in Calabria per evitare un incidente diplomatico (29 agosto 1862). Nel 1866 la Santa Sede fece una scelta in favore dello spazio monetario italiano: sostitu\u00ec lo scudo con la lira pontificia, avente lo stesso valore della lira italiana. Nel dicembre dello stesso anno la Francia ritir\u00f2 le sue truppe da Roma, in applicazione della Convenzione. L'anno seguente Garibaldi ritent\u00f2 l'attacco: form\u00f2 un esercito di volontari e nel settembre del 1867 invase il Lazio da nord. Fu fermato e sconfitto a Mentana (3 novembre 1867) da una forza costituita dalle truppe pontificie e da un corpo di spedizione francese venuto in soccorso del pontefice. \nNel 1868 Pio IX convoc\u00f2 un concilio ecumenico; i lavori del Concilio Vaticano I iniziarono l'anno seguente, l'8 dicembre 1869. Il risultato pi\u00f9 importante fu l'affermazione del dogma dell'infallibilit\u00e0 del magistero del Papa in materia di fede e di morale (quando tale magistero rispettasse alcune condizioni) per contrastare alcuni pericoli religiosi del tempo. Lo scoppio della guerra franco-prussiana (19 luglio 1870) interruppe i lavori.\nIl 1\u00ba settembre 1870 la Francia, in guerra con la Prussia dovette richiamare in patria anche le forze militari dislocate a Roma, rinunciando a proteggere lo Stato del Papa. Cos\u00ec Vittorio Emanuele II ne approfitt\u00f2 per invadere il Lazio e attaccare Roma. Il 20 settembre avvenne la presa di Roma da parte dei bersaglieri sabaudi. Il combattimento fu poco pi\u00f9 che simbolico e venne concluso immediatamente da un armistizio, onde evitare un inutile spargimento di sangue. Successivamente il corpo internazionale dei volontari pontifici fu sciolto e i soldati partirono da Roma, con l'onore delle armi. Il Regno d'Italia procedette all'annessione del Lazio: liberazione secondo l'ottica italiana, occupazione secondo quella pontificia. I plebisciti si svolsero il 2 ottobre nelle cinque province che costituivano lo Stato. Complessivamente, su 167\u00a0548 elettori, 135\u00a0291 si recarono alle urne. I favorevoli all'annessione furono 133\u00a0681; 1\u00a0507 i contrari; i voti nulli furono un centinaio. Il 9 ottobre Vittorio Emanuele II promulg\u00f2 un decreto (n. 5903) con cui sanciva l'annessione dei territori conquistati al Regno d'Italia. Evidentemente l'annessione rese nulla la Convenzione di settembre del 1867, che pure non era stata abrogata.\nNel 1867 il Parlamento del Regno, che intanto aveva trasferito la capitale a Firenze, aveva approvato una legge che prevedeva l'incameramento dei beni mobili e immobili di conventi e monasteri in tutto il territorio del Regno e comprendeva anche il divieto per tutti i cittadini italiani di pronunciare voti. Il 13 maggio 1871 il Parlamento approv\u00f2 una nuova legge che elencava i diritti della Santa Sede all'interno del Regno d'Italia. Era la \u00ablegge delle Guarentigie\u00bb, un provvedimento che riconosceva il papa come sovrano indipendente, con il possesso (ma non la propriet\u00e0) dei palazzi e dei giardini del Vaticano, dei palazzi del Laterano, della Cancelleria a Roma e della villa di Castel Gandolfo. Stabiliva inoltre che il governo italiano non sarebbe intervenuto nella nomina dei vescovi. Pio IX non accett\u00f2 la legge, perch\u00e9 unilaterale, ne scomunic\u00f2 gli autori e continu\u00f2 a considerarsi prigioniero in Vaticano. E l'occupazione sarebbe durata quasi sessant'anni, in attesa di una possibile pace.\nIl primo accordo ufficiale tra la Chiesa e lo Stato italiano, impossibilitato anche nel 1919 durante la conferenza di pace di Parigi, fu siglato finalmente nel 1929, quando con la firma dei Patti Lateranensi, previo concordato Italia-Santa Sede, venne creato lo Stato della Citt\u00e0 del Vaticano, che restitu\u00ec una, seppur minima, sovranit\u00e0 territoriale alla Santa Sede.\nBandiere dello Stato Pontificio.\nLa Chiesa tradizionalmente usava una bandiera di colore giallo e rosso, che ricordava l'oro e l'amaranto, i colori tradizionali del Senato romano (S.P.Q.R.).\nLa prima menzione storica di una bandiera papale (una bandiera rossa con una croce bianca) risale al 1195. Nel 1204 cominciano ad apparire anche le chiavi di S. Pietro bianche.\nLa prima immagine di una bandiera pontificia risale al 1316, e rappresenta uno stendardo allungato, a due punte, con quattro chiavi bianche attorno a una croce. Questa disposizione \u00e8 visibile nello stemma di Viterbo (e dal 1927, anche della sua provincia): gi\u00e0 nel 1188, secondo il cronista Lancillotto, papa Clemente III concesse al Comune il diritto di apporre tale vessillo.\nNel 1808 papa Pio VII ordin\u00f2 alla Guardia nobile e alle altre truppe di sostituire i colori rosso e giallo con il giallo e bianco; l'unica eccezione furono le truppe incorporate nell'esercito francese, sotto il comando del generale Sestio A.F. Miollis, che permise loro di continuare a usare i vecchi colori.\nLa pi\u00f9 antica bandiera bianco-gialla risale al 1824, quando fu inalberata per la prima volta dalla Marina mercantile; in essa per\u00f2 le bande erano poste in diagonale. Nel 1831 la bandiera giallo-bianca divenne ufficialmente la bandiera di Stato pontificia.\nFu Pio IX che nel 1848, rese le bande verticali e nel 1850, tornato a Roma dopo l'esilio a Gaeta per la parentesi della Repubblica Romana, vi appose anche lo stemma papale.\nReligione.\nLo Stato Pontificio, per la sua particolare conformazione di entit\u00e0 statale e religiosa, ha da sempre rappresentato uno dei capisaldi della chiesa cristiano cattolica in Occidente. Il cattolicesimo era dichiarato per costituzione religione di Stato e solo la sua professione di fede dava pieno godimento di tutti i diritti statali.\nFino a tutta la prima met\u00e0 del XVI secolo vi erano tuttavia numerose comunit\u00e0 ebraiche sparse per lo Stato, fra cui si segnalavano per importanza quelle di Roma, Ancona, Ravenna, Orvieto, Viterbo, Perugia, Spoleto e Terracina. In et\u00e0 controriformistica una legislazione sempre pi\u00f9 restrittiva, inaugurata durante il pontificato di Paolo IV con la bolla Cum nimis absurdum e culminata con Hebraeorum gens, spinse molti ebrei a emigrare. Durante il pontificato di Sisto V, caratterizzato da una relativa tolleranza religiosa, quattromila o cinquemila ebrei fecero ritorno nello Stato Pontificio a seguito della promulgazione della bolla \"Christiana pietas\" (1586). Ma il ripristino di una legislazione antiebraica voluta da papa Clemente VIII con la bolla Caeca et obdurata ebbe effetti devastanti per tutti i sudditi di religione ebraica. Molte comunit\u00e0 sparirono (fra cui quelle di Terracina, Spoleto e Viterbo), altre si ridussero a poche decine di unit\u00e0 (Perugia e Ravenna). Solo a Roma (e, in minor misura, ad Ancona), sopravvisse un nucleo ebraico di una certa consistenza. Gli ebrei romani, relegati nel ghetto, dovettero tuttavia attendere l'et\u00e0 napoleonica per vedere riconosciuti i propri diritti che con la Restaurazione tornarono a essere conculcati. Durante la Repubblica Romana si produsse una nuova emancipazione, che sub\u00ec forti limitazioni dopo il 1849 per opera di Pio IX, che pure agli inizi del suo pontificato aveva mostrato una certa tolleranza nei confronti dei propri sudditi israeliti. Con l'annessione dello Stato Pontificio al Regno d'Italia (1870) gli ebrei tornarono nuovamente a godere di pieni diritti civili.\nLingue dello Stato Pontificio.\nL'idioma ufficiale dello Stato Pontificio era il latino, in cui venivano redatte le pubblicazioni ufficiali e istituzionali, ma non parlata usualmente nello Stato. Il latino fu anche molto utilizzato come lingua veicolare dalle gerarchie ecclesiastiche in epoca medievale, per essere in et\u00e0 moderna gradualmente sostituito dall'italiano. In italiano veniva impartita l'istruzione elementare, che era obbligatoria e gratuita per tutti i bambini dello Stato. Nell'Ottocento l'italiano era ormai ampiamente utilizzato anche per i documenti ufficiali. In italiano \u00e8, ad esempio, redatto lo Statuto fondamentale.\nLa popolazione, tuttavia, parlava abitualmente dialetti locali come testimoniato (ad esempio) dalla \"Cronica dell'anonimo romano\", testo del XIV secolo. Ad Avignone, citt\u00e0 pontificia per quasi cinque secoli, la lingua pi\u00f9 diffusa fra le classi popolari e la borghesia minuta era una variet\u00e0 dell'occitano, il provenzale mentre nell'aristocrazia, nell'alta borghesia e fra gli uomini di cultura era frequente il bilinguismo (francese e provenzale) e, nel caso di cittadini legati alla Curia, anche il trilinguismo (provenzale, francese e italiano).\nCronologia dei \u00abPapi sovrani\u00bb.\nElenco dei papi che hanno governato lo Stato. Il secondo numero indica il loro ordine all'interno dell'elenco cronologico generale di tutti i papi."}
{"id": "700516", "revid": "242434", "url": "https://it.wikipedia.org/wiki?curid=700516", "title": "Contrapposto (araldica)", "text": ""}
{"id": "700518", "revid": "1656773", "url": "https://it.wikipedia.org/wiki?curid=700518", "title": "Condottiero", "text": "Un condottiero \u00e8 una persona che guida un esercito o un popolo. Il termine ha forte utilizzo e connotazione militare, ma il ruolo e la funzione ha a volte acquisito, nel corso della storia, anche funzioni politiche e religiose.\nLa figura del condottiero in et\u00e0 mitica.\nSono soprattutto i poemi epici classici, come l'Iliade e l'Eneide, a darci informazioni sui mitologici \"signori della guerra\", per lo pi\u00f9 re o principi.\nNell'Iliade ogni condottiero acheo \u00e8 detto \"wanax\" o \"anax\", parola corrispondente alla forma micenea \"wa.na.ka\", designante un personaggio che \u00e8 al tempo stesso un'autorit\u00e0 politica, militare e religiosa: a lui \u00e8 dunque dato di officiare culti, e in questo pu\u00f2 essere affiancato da sacerdoti che sono invece privi di dignit\u00e0 regale. Emblematico in tal senso \u00e8 il libro XXIII del poema omerico, in cui Achille guida personalmente il rito funebre dell'amico Patroclo, culminante con lo sgozzamento di dodici giovani prigionieri. Nulla del genere si ritrova tra i troiani e i loro alleati: non figura infatti tra i loro condottieri alcun sacerdote, in quanto gli addetti ai culti combattono in qualit\u00e0 di soldati semplici, mentre l'unico personaggio indicato come \"anax\" \u00e8 il vecchio re troiano Priamo, il quale tuttavia non prende parte ai combattimenti. Inoltre alla guida dei vari contingenti alleati dei troiani possiamo vedere anche diversi nobili senza corona. Non vi sono ulteriori differenze tra i comandanti achei e quelli dello schieramento opposto: ognuno di essi guida un grande contingente di uomini, combatte su un carro e ha alcune persone al proprio servizio, solitamente molto giovani: un auriga, uno scudiero (in certi casi le due mansioni vengono esercitate da un'unica persona), uno o pi\u00f9 araldi, nonch\u00e9 alcuni servi.\nNell'Eneide la guerra vede da una parte i troiani guidati da Enea e l'esercito italico di Turno: Enea ha per condottieri alleati diversi re etruschi, uno dei quali, Asila, \u00e8 anche augure; i soli altri italici che combattono al suo fianco sono il principe arcade Pallante e i due sovrani dei Liguri, Cunaro e Cupavone. I condottieri dell'esercito italico appartengono a varie popolazioni: tra di loro vi sono re, principi e aristocratici vari. Anche qui vi \u00e8 un re-augure, Ramnete (non \u00e8 nota la provenienza): nella rassegna dei condottieri italici figura pure un altro sacerdote, il marso Umbrone, inviato dal re Archippo. Per quanto riguarda i Rutuli, ovvero i sudditi di Turno, si deve notare come essi non siano sottoposti direttamente al loro sovrano, ma militino in vari corpi armati, ognuno dei quali \u00e8 retto da un condottiero in seconda, tra i quali troviamo Anteo, Luca, Volcente, Atina, Remo: quest'ultimo \u00e8 accompagnato da uno scudiero e da un auriga, proprio come i capi militari dell'Iliade.\nNella Bibbia.\nLe figure bibliche di condottieri sono numerose, e tutte presenti nell'Antico Testamento, sia tra gli Ebrei sia tra i loro nemici. Mos\u00e8 e Giosu\u00e8 sono a tutti gli effetti capi militari che guidano i figli d'Israele nel lungo viaggio verso la Terra promessa, dovendo armarsi contro molte popolazioni ostili. Dopo l'insediamento in Palestina gli Ebrei saranno chiamati a difendere i loro territori tramite i cosiddetti Giudici, veri e propri condottieri con poteri anche civili e religiosi, ispirati da Dio: fra i pi\u00f9 noti si ricordano Otniel, Gedeone, Iefte, Sansone e la profetessa Debora.\nLa Scrittura non tralascia di delineare le personalit\u00e0 dei condottieri nemici, tendendo a evidenziare le loro nature violente, con la sola eccezione costituita dal giovane Sisara (o Sisera), mercenario alla guida di un esercito di 800 carri da guerra per conto del re cananeo Iabin: originario forse della Sardegna, Sisara si era trasferito nel Vicino Oriente con la madre vedova, della quale si prendeva cura tra una battaglia e l'altra. Sotto la guida di Debora e Barac, due dei Giudici, gli Ebrei pongono fine all'invincibilit\u00e0 del grande condottiero nemico, sconfiggendolo in uno scontro nei pressi del monte Tabor.\nNell'Antica Grecia.\nNella Grecia classica la figura del condottiero aveva un ruolo assai influente nel popolo. I primi grandi capi militari spuntarono durante la Prima guerra persiana. Dalla Grecia i comandanti politici erano Milziade e Callimaco di Afidna, mentre l'esercito persiano era diretto da Dario I. Sebbene i persiani fossero assai superiori di numero, l'esercito greco, composto da opliti, sbaragli\u00f2 i nemici nel 490 a.C. a Maratona dove colse una grande vittoria. Lo stesso avvenne una decina di anni pi\u00f9 tardi quando il figlio di Dario, Serse, organizz\u00f2 una nuova e pi\u00f9 potente spedizione che contava decine di migliaia di uomini.\nDato che la Grecia era divisa in varie parti in contrasto l'una con l'altra, solo il re spartano Leonida volle sacrificarsi con 300 uomini per ritardare di qualche giorno l'avanzata nemica. La battaglia si svolse nei pressi delle Termopili nel 480 a.C., con la sconfitta e il massacro dell'esercito spartano, ma poco dopo ci fu la vittoria della flotta ateniese, condotta da Temistocle, nell'isola di Salamina, nel 479 a.C. Successivamente si ricordano gli strateghi Pericle ed Alcibiade, protagonisti della Guerra del Peloponneso. Il primo, instauratore della democrazia ad Atene, mor\u00ec a causa della peste nel 429 a.C. e il comando dell'esercito contro gli spartani fu dato ad Alcibiade. Sebbene questi stesse per vincere i nemici nell'assedio di Siracusa, fu costretto a rientrare in patria a causa della mutilazione di alcune statue dedicate ad Ermes, il dio messaggero. Ripudiato dagli ateniesi, Alcibiade prefer\u00ec schierarsi dalla parte opposta, al fianco degli spartani, e gli ateniesi rimasti in Sicilia furono catturati e mandati a morire nella Latomia.\nMa il pi\u00f9 grande condottiero della Grecia fu senza dubbio Alessandro Magno, il quale, dopo la morte del padre Filippo, fu costretto a reprimere la ribellione di Tebe. Sconfitti i nemici, Alessandro bramava qualcosa di pi\u00f9 grande dell'unione dell'intera Grecia con la Macedonia: la conquista dell'intera Persia. Il suo progetto era di deporre il sovrano Dario III, affinch\u00e9 vi fosse un unico legame indistruttibile di cultura, scambi commerciali, letteratura e religione tra i due stati. La spedizione sembrava quasi impossibile, ma Alessandro, grazie anche alla collaborazione di alcuni abili luogotenenti come Efestione, Parmenione, Perdicca, Cassandro, Clito il Nero, Poliperconte e Nearco, sconfisse nelle battaglie del Granico, di Isso e di Gaugamela l'enorme esercito nemico; Dario fu ucciso poi da un gruppo di congiurati persiani e il condottiero macedone riusc\u00ec a provocare il crollo dell'immenso Impero persiano. Egli organizz\u00f2 subito la sua conquista e install\u00f2 la nuova capitale a Babilonia.\nAlessandro continu\u00f2 la sua infaticabile opera di conquista raggiungendo le estreme propaggini dell'impero persiano ed entrando in India; solo la morte prematura interruppe la sua azione di conquistatore e unificatore dell'oriente ellenistico. Per le sue imprese quasi leggendarie, la sua breve e incredibile vita e per la sua affascinante personalit\u00e0 di conquistatore, Alessandro Magno entr\u00f2 subito nel mito, grazie anche all'opera di divulgazione di una serie di storici e testimoni delle sue imprese; egli rimane l'archetipo del condottiero vittorioso.\nIn et\u00e0 romana.\nTra le pi\u00f9 importanti figure di condottieri dell'et\u00e0 romana vi sono, oltre al cartaginese Annibale Barca, il pi\u00f9 grande nemico di Roma, Publio Cornelio Scipione Africano, Gaio Mario, Gneo Pompeo Magno, Marco Antonio e soprattutto Gaio Giulio Cesare.\nPublio Cornelio Scipione, vissuto nel III secolo a.C., fu comandante dell'esercito romano contro quello cartaginese nella fase finale della seconda guerra punica, iniziata con l'invasione dell'Italia da parte dell'esercito cartaginese guidato da Annibale Barca. Annibale, che odiava Roma a causa della sconfitta precedente del padre Amilcare nella prima guerra punica, era un generale di doti straordinarie e all'inizio ottenne una serie di nette vittorie: l'esercito romano sub\u00ec pesanti sconfitte sul fiume Trebbia, sul Lago Trasimeno e a Canne. Grande stratega dotato di estrema abilit\u00e0 tattica, Annibale continu\u00f2 per oltre quindici anni a combattere in Italia senza subire sconfitte, intimorendo con il suo prestigio e la sua impressionante reputazione i comandanti dei numerosi eserciti romani che furono impegnati contro di lui. Tutti gli storici antichi e moderni hanno espresso grande ammirazione per le qualit\u00e0 di condottiero di Annibale; alcuni lo ritengono il pi\u00f9 grande generale dell'antichit\u00e0.\nI romani riuscirono comunque a prolungare la guerra e a fiaccare lentamente l'esercito di Annibale con una tattica di logoramento. Le sorti della guerra volsero a favore dei romani dal 208 a.C. con le vittorie di Scipione in Spagna contro i luogotenenti di Annibale; infine nel 202 a.C. Scipione vinse contro lo stesso condottiero cartaginese in Africa la decisiva battaglia di Zama, per questo successo ricevette il titolo di \"Africano\". Sebbene odiasse i nemici, Scipione mostrava molta \"humanitas\" nei loro confronti. Era un uomo molto colto e amante della letteratura sia latina che estera, tanto che cre\u00f2 a Roma il Circolo degli Scipioni, composto da lui e da eruditi, come Quinto Ennio, Lucilio e Publio Terenzio Afro, il commediografo.\nPer oltre trent'anni la personalit\u00e0 pi\u00f9 prestigiosa e potente di Roma fu Gneo Pompeo Magno che i contemporanei giunsero a definire l'\"Alessandro romano\". Fino all'avvento di Giulio Cesare, Pompeo sembr\u00f2 possedere tutte le doti dei pi\u00f9 grandi condottieri; egli, dopo essersi illustrato poco pi\u00f9 che ventenne combattendo con abilit\u00e0 come luogotenente di Lucio Cornelio Silla, ricevette per tre volte gli onori del trionfo, combatt\u00e9 dall'83 al 62 a.C. una quasi ininterrotta serie di campagne vittoriose in tre continenti, estese il dominio di Roma in Oriente e recuper\u00f2 il controllo del Mediterraneo. Dal punto di vista militare, Pompeo dimostr\u00f2 grande capacit\u00e0 organizzativa, prudenza, notevole abilit\u00e0 strategica, combattivit\u00e0 ed energia personale; in alcune occasioni seppe anche dirigere le operazioni con grande rapidit\u00e0 e decisione.\nGiulio Cesare, vissuto nel I secolo a.C., dimostr\u00f2 le sue grandi doti di condottiero in et\u00e0 gi\u00e0 matura dopo una giovinezza irrequieta che non sembrava preludere a grandi successi militari o politici. La sua campagna di guerra pi\u00f9 famosa fu la difficile conquista della Gallia, durata dal 58 a.C. al 51 a.C. Dapprima Cesare, prendendo a pretesto spostamenti di popolazioni che sembravano mettere in pericolo la Gallia Narbonense, attacc\u00f2 e vinse gli Elvezi, quindi i Belgi; infine respinse Germani e fece due incursioni contro i Britanni. Nel 52 a.C. dovette affrontare la grande rivolta gallica guidata da Vercingetorige che sconfisse nella decisiva battaglia di Alesia. Anche Cesare, come Scipione, non riteneva il popolo nemico rozzo ed inferiore, anzi, era talmente attirato dalle sue usanze e tecniche di combattimento e di difesa che annot\u00f2 tutta la sua quasi decennale spedizione in un diario di guerra: \"Commentarii de bello Gallico\".\nCesare dopo la conquista della Gallia fu il protagonista della guerra fratricida contro il suo rivale Gneo Pompeo, anche questa descritta nella sua opera \"Commentarii de bello civili\". La guerra dur\u00f2 dal 49 a.C. fino al 45 a.C. e si estesa dalla Grecia, dove venne sconfitto Pompeo, all'Africa, all'Egitto e alla Spagna, dove Cesare ottenne la vittoria finale nella battaglia di Munda. Cesare non fu solo un abile condottiero ma soprattutto divenne l'uomo politico dominante a Roma; fu varie volte eletto console ed infine dittatore a vita. Sebbene vivesse ancora nell'Et\u00e0 repubblicana, Cesare sembrava intenzionato a ripristinare la monarchia o una forma di potere personale assoluto; questa sua tendenza politica autoritaria provoc\u00f2 la formazione di una congiura di suoi avversari politici che lo uccisero a coltellate nel 44 a.C. alle Idi di Marzo; i principali congiurati erano Marco Giunio Bruto e Gaio Cassio Longino.\nMarco Antonio, luogotenente fidato di Cesare durante le campagne in Gallia e la guerra civile, prese il controllo dell'esercito dopo la sua morte ed insieme a Marco Emilio Lepido e al futuro imperatore Augusto, costitu\u00ec il secondo triumvirato (il primo era stato fondato da Cesare, Pompeo e Crasso), che rimase operativo per circa dieci anni fino alla rottura politica finale tra Antonio e Ottaviano.\nMarco Antonio dimostr\u00f2 le sue doti di condottiero nella guerra di Modena e soprattutto nella battaglia di Filippi contro i cesaricidi. Dopo molte vicissitudini e il fallimento della sua ambiziosa campagna militare in Oriente, Antonio ruppe definitivamente con Ottaviano. L'ostilit\u00e0 tra i due contendenti si spost\u00f2 fino in Egitto, ad Alessandria, dove Antonio si trasfer\u00ec per un periodo presso Cleopatra, di cui divenne anche amante. Ottaviano e Antonio si affrontarono nell'ultima guerra civile nel 31 a.C.; Ottaviano ebbe la meglio definitivamente nella battaglia di Azio nel 31 a.C., portando il nemico al suicidio un anno dopo assieme alla regina egiziana. Marco Antonio, descritto come un uomo dalla notevole prestanza e vigoria fisica, in generale \u00e8 stato fortemente criticato dagli storici antichi dell'et\u00e0 imperiale fedeli all'impostazione storica promossa da Augusto; egli \u00e8 stato quindi descritto come un tiranno dedito ai piaceri, lussurioso, smodato, stravagante, succube di Cleopatra, orientaleggiante, pronto a cedere il dominio di Roma ai corrotti popoli d'Oriente. La storiografia moderna, soprattutto a partire dall'opera di Ronald Syme ha in parte rivalutato la figura di Marco Antonio; pur non negando gli eccessi della sua vita privata e i suoi comportamenti a volte incoerenti, gli studiosi lo ritengono condottiero dalle ottime qualit\u00e0 militari, energico e determinato, e un politico a volte spietato ma meno subdolo, astuto e mistificatore di Cesare Ottaviano.\nDurante il Basso Impero, fecero una grande carriera militare numerosi personaggi di origine germanica.\nNella leggenda medievale: Orlando ed Art\u00f9.\nDopo la caduta dell'Impero romano d'Occidente nel 476, ci fu un periodo di grande crisi, depressione ed arretratezza sia politica che culturale, costituita spesso da invasioni e rivolte di vari popoli dell'Europa. La figura del condottiero da quell'epoca fino agli albori del 1000 divenne simbolo di leggende e di racconti popolari. Infatti il personaggio si trasform\u00f2 nel cavaliere errante e alla ricerca di avventure, di nemici da sconfiggere, di mostri da uccidere e di belle dame da proteggere. I suoi valori maggiori erano l'onest\u00e0, il coraggio, la temperanza, la determinazione, la forza e, ultimo ma non meno importante, la fedelt\u00e0 verso il proprio signore o re. Due grandi esempi in questo periodo furono il paladino Rolando (oppure Orlando), personaggio probabilmente reale, protagonista della \"Chanson de Roland\" ed il cavaliere Art\u00f9.\nIl primo era al servizio del re francese Carlo Magno, quindi durante la seconda met\u00e0 del 700, ed aveva tutte le caratteristiche del buon cavaliere. Rolando si dimostrava sempre degno di fiducia e conduceva in ogni assedio il suo esercito alla vittoria. Sebbene fosse morto per inganno durante il ritorno dalla battaglia di Roncisvalle, Rolando dimostr\u00f2 al re grande determinazione e coraggio, resistendo strenuamente e coraggiosamente fino all'ultimo nell'imboscata tesa dai nemici Saraceni.\nRe Art\u00f9, originario della Bretagna, ma assolto nell'esercito romano per alcune spedizioni contro il suo popolo, dimostr\u00f2 grande fedelt\u00e0 non attaccando il suo padrone. Inoltre, sconfitto il nemico tedesco dei Goti, il quale minacciava l'Impero romano per la sua crudelt\u00e0 e spietatezza, riusc\u00ec a conquistare la fiducia del suo popolo grazie all'amicizia con il mago Merlino e alle nozze con la principessa Ginevra. Successivamente Art\u00f9 pass\u00f2 da condottiero dell'esercito romano a re del popolo britannico, governando con legge, giustizia e saggezza.\nNel Medioevo.\nNei primi due secoli del secondo millennio d.C. si formarono eserciti mercenari voluti dal Papa per combattere gli \"infedeli\" musulmani ed arabi in Terra Santa. Queste spedizioni furono chiamate \"crociate\" e in tutto nella storia ce ne furono 8.\nA partire dal XIV secolo, complici i rivolgimenti e i tumulti dell'epoca, si assiste negli stati italiani alla formazione di vere e proprie \"scuole militari\" che fanno raggiungere all'arte bellica notevoli progressi strategici e tattici. Tali scuole vengono definite compagnie di ventura ed ognuna di loro ha a capo, per l'appunto, un capitano di ventura. I soldati che vi facevano parte venivano detti soldati di ventura, e per la maggior parte erano mercenari, ovvero militavano per colui che era in grado di offrirgli il pi\u00f9 alto compenso economico, al fine esclusivo di trarne un vantaggio per il proprio tornaconto. Data la numerosit\u00e0 dei soldati, la compagnia era divisa in varie schiere, ognuna guidata da uno o pi\u00f9 militi di maggior esperienza ed abilit\u00e0, detti condottieri, sottoposti a loro volta al capitano di ventura. Pi\u00f9 precisamente il termine \"condottiero\" prende il nome dalla \"condotta\", cio\u00e8 dal contratto che stipulava l'uomo d'arme con un governo per mettersi al suo servizio.\nTra le prime compagnie di ventura si segnalano la \"Compagnia della Colomba\", formatasi nel 1333, nella quale si riunirono soldati provenienti da Perugia e da Arezzo, e la \"Compagnia di San Giorgio\", nata sei anni dopo con Lodrisio Visconti e rifondata nel 1377 da Alberico da Barbiano. Nel 1347 il condottiero e politico Cola di Rienzo favor\u00ec lo sviluppo dell'esercito militare semi-nazionale con la nascita della \"Compagnia Bianca\", una congregazione composta da oltre trentamila componenti. Fino a quel tempo gran parte degli eserciti era costituito da soldati stranieri o prigionieri di guerra, ora l'esercito pian piano cominciava a diventare nazionale, ovvero formato da soldati quasi tutti provenienti dall'Italia. Ma spesso accadeva che questi nuovi comandanti si ribellavano contro il loro signore, come accadde con la nobile stirpe ungherese dei Landau, il cui maggior esponente fu il Conte Lando, deposta dai comandanti Alberto Sterz e Giovanni Acuto, sempre riferito da Machiavelli nel suo trattato \"Il Principe\". Nel frattempo, fino alla fine del XV secolo, in Italia e in Europa, continuarono a svilupparsi nuove societ\u00e0 militari, come la pi\u00f9 famosa \"Societ\u00e0 della Rosa\" (o \"Compagnia della Rosa\"), diretta da Giovanni da Buscareto e Bartolomeo Gonzaga.\nIn seguito molti capitani e comandanti cominciarono a considerare inutile l'atto eroico di gettarsi in battaglia, col rischio di morire, e cominciarono a riconsiderare la \"scienza militare\", cercando di vincere le guerre con l'astuzia. Vi furono anche certi comandanti che, divenendo molto potenti, rovesciarono i loro padroni per prendere il controllo delle terre e delle citt\u00e0: questi furono ad esempio Braccio da Montone e Muzio Attendolo Sforza. Con questi gli eserciti si modernizzarono, adottando quasi tutti nuove tecniche di combattimento e strategie militari (Niccol\u00f2 Machiavelli, approfondendo questo cambiamento, scriver\u00e0 nel XVI secolo il trattato \"Arte della guerra\"); alle soglie del Rinascimento, ormai gli esiti delle battaglie contavano un numero minore di perdite sia umane che degli strumenti di guerra.\nCondottieri famosi.\nTra i pi\u00f9 noti condottieri e capitani di ventura dell'epoca, si ricordano, in ordine alfabetico e per periodo storico:\nRinascimento.\nTra i grandi condottieri del Rinascimento si annoverano Alessandro da Terni, Alessandro Farnese, Alfonso III d'Avalos, Aloisio Gonzaga, Andrea Doria, Ambrogio Spinola, Bartolomeo d'Alviano, Ettore Fieramosca, Fabrizio I Colonna, Fanfulla da Lodi, Ferrante d'Avalos, Ferrante Gonzaga, Francesco II Gonzaga, Giampaolo Baglioni, Gian Giacomo Trivulzio, Giovanni dalle Bande Nere, Lucantonio Tomassoni, Marcantonio I Colonna, Marcantonio II Colonna, il Medeghino, Niccol\u00f2 Orsini, Pietro Strozzi, Prospero Colonna, e Stefano Colonna.\nUn grande condottiero vissuto in et\u00e0 rinascimentale fu anche Cesare Borgia, figlio di Papa Alessandro VI. Questi contando sull'appoggio politico ed episcopale del padre e sull'alleanza con Luigi XII di Francia e Ludovico il Moro, conquist\u00f2 l'intera Emilia-Romagna e tutte le sue citt\u00e0 pi\u00f9 importanti tra il 1499 e il 1503, ottenendo un intero principato. Tuttavia per ottenere tutto si rese protagonista di molte congiure culminate con omicidi, tutti giustificati e tenuti al segreto pi\u00f9 completo dal padre. Dopo la morte di Alessandro VI, tutti i problemi e i nemici del pontefice si ripercossero sul figlio, che dapprima cadde sconfitto nelle battaglie di Pisa, Siena e Lucca, per poi venire ostacolato dal nemico Papa Giulio II. Battuto anche a Napoli, Cesare rimase infine ucciso in un'altra battaglia, avvenuta nel 1507.\nDalla fine del Cinquecento e all'inizio del Seicento in Italia la figura del condottiero pian piano cominci\u00f2 a volgere verso un lento ma costante declino. Il modello del perfetto condottiero ormai era diventato un sogno, come confermato anche da Niccol\u00f2 Machiavelli ne \"Il Principe\", dato che gli attuali capitani si abbandonavano solo alla gozzoviglia, all'imbroglio e si vendevano a chi offriva loro pi\u00f9 servigi. Il codice cavalleresco che si trova nei romanzi d'avventura e nelle leggende, come quella di Re Art\u00f9, \u00e8 cambiato completamente e i capitani, piuttosto che uccidere i nemici, si limitavano a catturarli solo per avere maggiori informazioni, per poi lasciarli liberi.\nTra gli ultimi grandi condottieri ci furono, tra il 1550 e la met\u00e0 del Settecento, Ambrogio Spinola, il Medeghino e Raimondo Montecuccoli. Successivamente la carica spar\u00ec quasi del tutto: attualmente permane solo quella della Guardia svizzera pontificia in Citt\u00e0 del Vaticano, scorta del Papa.\nRidicolizzazione del condottiero nell'arte.\nNella letteratura e successivamente nel cinema accadeva che molti soldati di ventura o capitani fossero messi in ridicolo, per ricalcare un'ironica e satirica, ma veritiera, rappresentazione della realt\u00e0 attuale. Gli esempi pi\u00f9 chiari sono la figura di Don Chisciotte della Mancia, capitano spagnolo errante e sfortunato che cerca nemici fittizi da sconfiggere, la nascita della maschera comica del capitano, uomo bello, robusto e pomposo, ma in realt\u00e0 timoroso e imbelle, ed infine il personaggio cinematografico di Brancaleone da Norcia nei film \"L'armata Brancaleone\" (1966) e \"Brancaleone alle crociate\" (1970), entrambi diretti dal regista Mario Monicelli."}
{"id": "700525", "revid": "1658", "url": "https://it.wikipedia.org/wiki?curid=700525", "title": "Albert Gore", "text": ""}
{"id": "700526", "revid": "1658", "url": "https://it.wikipedia.org/wiki?curid=700526", "title": "Robert Dole", "text": ""}
{"id": "700528", "revid": "110157", "url": "https://it.wikipedia.org/wiki?curid=700528", "title": "Chiesa di Santa Maria degli Angiolini", "text": "La chiesa di Santa Maria degli Angiolini \u00e8 un luogo di culto cattolico che si trova via della Colonna a Firenze. A Firenze esistettero altri due monasteri dedicati a Santa Maria degli Angeli, tutti in questa zona: oltre a questo, domenicano, detto per differenziarsi \"degli Angiolini\", c'era quello camaldolese in via Alfani e quello carmelitano in Oltrarno trasferitosi poi in Borgo Pinti, oggi detto di Santa Maria Maddalena dei Pazzi.\nStoria.\nLa chiesa \u00e8 la cappella dell'ex-monastero di Santa Maria degli Angiolini. Nel 1507 un gruppo di sei nobili pie donne fiorentine acquistarono alcune case dal lanaiolo Dioniso di Clemente in via Laura di Pinti (oggi via della Colonna), per dedicarsi alla vita religiosa e alle opere caritatevoli. Si votarono alla regola domenicana e nel 1509 furono riconosciute nel terzo ordine da parte di Giulio II. In quell'anno avvi\u00f2 la costruzione della chiesa. Forse il nome venne scelto per riecheggiare quello del pi\u00f9 grande e antico monastero di Santa Maria degli Angeli. Il XVI secolo vide momenti difficile per le religiose, che vennero colpite dalla peste del 1527, dall'alluvione e la carestia del 1530, in una citt\u00e0 gi\u00e0 messa in pericolo dall'assedio delle truppe di Carlo V. In quell'anno avvennero alcuni fatti miracolosi: venne ritrovata anche una prodigiosa Madonnina in terracotta dentro un'intercapedine (poi collocata dentro la chiesa) e suor Cammilla Buonaccorsi, la mattina del 2 agosto, ebbe la premonizione della sconfitta di Francesco Ferrucci nella battaglia di Gavinana e della morte del principe d'Orange in combattimento (il Ferrucci sarebbe pure morto quel pomeriggio sotto il pugnale di Fabrizio Maramaldo). L'edificio fu consacrato ufficialmente solo il 29 settembre 1571, alla presenza del vescovo di Cortona Matteo Concini; forse proprio per la festa di san Michele di quel giorno le monache vennero anche dette popolarmente \"di San Michele\". Per ottenere il campanile a vela che ancora oggi si vede, essendo esso concesso di norma solo alle chiese parrocchiali, le domenicane dovettero ottenere il permesso dalla badessa di San Pier Maggiore (la \"sposa del vescovo\", la pi\u00f9 importante religiosa a Firenze), acconsentendo di offrire annualmente un certo numero di ceri.\nCon l'avvicinamento di un numero di donne sempre crescente, l'edificio venne ampliato e trasformato in un vero e proprio monastero di clausura.\nIl convento aveva i propri orti oltre via Laura (all'epoca via Ventura) e quando alla fine del Seicento fu tracciato l'ultimo tratto di via della Pergola, le monache chiesero a Ferdinando II de' Medici un passaggio sotterraneo per raggiungerli in tranquillit\u00e0, richiesta poi mutata in un cavalcavia coperto, che fu autorizzato e realizzato nel 1617, tuttora esistente.\nNel 1785, il Granduca Pietro Leopoldo, in una delle prime ondate di soppressioni monastiche, secolarizz\u00f2 il monastero e lo trasform\u00f2 in conservatorio. In quell'epoca molti degli affreschi vennero scialbati e alcuni stucchi di putti nudi coperti, per dare all'insieme un aspetto pi\u00f9 austero (rimosso col restauro degli anni novanta).\nLa chiesetta, danneggiata gravemente dall'alluvione di Firenze del 1966 con l'acqua arrivata fino a circa due metri di altezza, \u00e8 stata chiusa per quarant'anni ed \u00e8 stata riaperta solo nel novembre del 2006, poche settimane dopo la celebrazione del quarantennale della grande inondazione, al termine di un restauro iniziatosi solo nel 1996 su finanziamento dell'Ente Cassa di Risparmio di Firenze.\nDescrizione.\nL'edificio ha una facciata a capanna, in cui si aprono il portale (con lunetta un tempo decorata da un affresco dell\"Annunciazione\" di Antonio Marini del 1836) e un grande oculo.\nLa decorazione interna della piccola chiesa risale al momento di maggior splendore del monastero, verso la met\u00e0 del Seicento. Vi sono conservate alcune grandi pale d'altare dipinte dai maggiori maestri fiorentini dell'epoca, a testimonianza della ricchezza e del prestigio raggiunti da quest'istituzione religiosa. Tra i nomi si citano Francesco Curradi, Matteo Rosselli, autori delle tele sugli altari laterali, Giovanni Maria Ciocchi, autore dell'affresco con la \"Gloria di san Michele\" sul soffitto (1715).\nL'organo della chiesa fu costruito nel 1793 su uno strumento preesistente, per opera di Luigi e Benedetto Tronci.\nLa pala d'altare invece risale alla prima fondazione della chiesa, nel primo Cinquecento ed \u00e8 una straordinaria opera del primo manierismo fiorentino attribuita a Domenico Puligo, con evidenti influenze di Pontormo; raffigura la \"Presentazione di Maria al Tempio\" ed \u00e8 un evidente richiamo alla vita delle monache: Maria adolescente \u00e8 infatti ritratta al centro, tra due gruppi di santi, mentre si volge indietro, come a salutare la vita laica, prima di salire il settimo gradino che la porter\u00e0 a passare la sua giovinezza in un monastero: il settimo grado del noviziato era infatti quello dopo il quale le ragazze sceglievano se prendere i voti e quindi dedicare la propria vita al monachesimo. Le sante sono Elena, Caterina da Siena e Lucia; i santi Antonino Pierozzi, Tommaso d'Aquino e Vincenzo Ferrer, tutti domenicani. Fu commissionato da Jacopo Quaratesi nel 1526-1527, avendo egli sua sorella Dianora in questo monastero. Ai lati dell'altare stucchi di Giovan Battista Ciceri.\nLe monache conservano inoltre un \"San Giovanni Battista\" del Giambologna, forse un modello per il bronzo nella Cappella Salviati in San Marco.\nIl monastero ha alcuni ambienti monumentali, come il porticato del 1639, con stucchi coevi, il grande refettorio, una \"chiesa piccola\" nata dalla sagrestia della chiesa principale, con capitelli e peducci cinquecenteschi. All'esterno una targa dei Signori Otto del 1636 vieta giochi e schiamazzi nei dintorni del monastero. \nUna quasi identica si trova su via Laura, dove c'era l'altro lato del monastero."}
{"id": "700530", "revid": "10137", "url": "https://it.wikipedia.org/wiki?curid=700530", "title": "Joseph Lieberman", "text": ""}
{"id": "700535", "revid": "767487", "url": "https://it.wikipedia.org/wiki?curid=700535", "title": "Alberto Mari", "text": "Carriera.\nCalciatore.\nCresciuto nella , pass\u00f2 giovanissimo alla Sambenedettese e fu poi acquistato dalla Lazio nel 1963. Gioc\u00f2 sia da ala destra che da ala sinistra, venendo utilizzato anche come interno; con i biancocelesti disput\u00f2 una stagione da titolare; non trovando abbastanza spazio, lasci\u00f2 la capitale nel 1968 per tornare alla Sambenedettese, in Serie C.\nAllenatore.\nHa allenato per 25 anni molte squadre nei campionati minori, a partire dalla VJS Velletri, con cui ottenne una promozione in Serie D e il titolo di Seminatore d'Oro di categoria nel 1979; ha ottenuto successivamente due promozioni in Serie C1 (con il Foligno nel 1983 e con il Frosinone nel 1987) e una in C2 (con il Frosinone nel 1981)."}
{"id": "700539", "revid": "2176804", "url": "https://it.wikipedia.org/wiki?curid=700539", "title": "Ninfa (mitologia)", "text": "Nell'antica religione greca, la ninfa (in greco antico \u03bd\u03cd\u03bc\u03c6\u03b7, \"nymph\u0113\", 'fanciulla', 'sposa') era una divinit\u00e0 legata alla natura. Potenze divine dei boschi, dei monti, delle acque e delle sorgenti, degli alberi, ma anche delle regioni o delle citt\u00e0 o degli stati, le ninfe erano esseri immortali, anche se in epoca tarda a volte considerate come mortali, ma comunque dalla vita longeva.\nLa natura delle Ninfe corrisponde all'ambito della potenza divina dell'\u0391\u1f30\u03b4\u03ce\u03c2 (Pudore), dunque alla riservatezza e allo stupore di fronte a ci\u00f2 che \u00e8 immacolato e quindi silenzioso. Erano: Oreadi, ninfe di montagna; Nereidi, ninfe di mare; Naiadi, ninfe delle fonti; Amadriadi, ninfe degli alberi. Compagne della dea Artemide, essa stessa appellata come \u0391\u1f30\u03b4\u03ce\u03c2, sono caratterizzate, come la dea, da una bellezza incomparabile.\nQuando il dio Pan suona il flauto divino, echeggiando l'armonia del silenzio primordiale, le Ninfe muovono passi di danza, vagando sui monti e cantando in modo melodioso.\nLe Ninfe sono le potenze di un fiume oppure di un mare o di un lago e anche quando la loro potenza divina risiede sulla terra, il loro collegamento con l'acqua resta fondante:\nSempre in forma di fanciulle, facevano parte spesso del corteo di un dio, come Dioniso, Hermes o Pan, o di una dea, in genere la cacciatrice Artemide. La mitologia greca annovera molte ninfe, il cui aspetto di bellissime fanciulle eternamente giovani attirava molti uomini mortali ed eroi.\nVi \u00e8 un'ampia variet\u00e0 di miti su di esse; questi racconti le associano spesso ai satiri, di cui erano il frequente bersaglio e da cui proviene il nome moderno dato alla tendenza sessuale della ninfomania.\nEtimologia.\nLe ninfe sono personificazioni della creativit\u00e0 e del favorire le attivit\u00e0 della natura, il pi\u00f9 delle volte identificato con il deflusso vitale dei corsi d'acqua a seguito di inondazioni: come si pu\u00f2 ritrovare anche nelle osservazioni di Walter Burkert: \"l'idea che i fiumi sono dei e le ninfe le loro divinit\u00e0 associate \u00e8 profondamente radicata, non solo in poesia ma anche nella convinzione comune e nei rituali; il culto di queste divinit\u00e0 \u00e8 limitato solamente dal fatto che rimangono inseparabilmente identificate con una specifica localit\u00e0\".\nLa parola greca \u03bd\u03cd\u03bc\u03c6\u03b7 (\"n\u00fdmphe\", \"fanciulla\") ha la stessa radice del verbo latino \"nubere\", \"prendere marito\" (da cui la nostra \"nubile\"). Altri lettori riferiscono la parola (e anche il latino nubere e il tedesco Knospe) ad una radice che esprime l'idea di \"gonfiore\" (secondo Esichio di Alessandria uno dei significati di \u03bd\u03cd\u03bc\u03c6\u03b7 \u00e8 \"bocciolo di rosa\").\nMito.\nNella concezione greca, le ninfe sono bellissime e snelle giovinette, dalle movenze graziose, dalla testa leggiadra ornata di fiori, dalle vesti leggere e svolazzanti, raramente nude. Sono benefattrici e rendono fertile la natura. Proteggono le coppie di fidanzati che vanno a bagnarsi nelle loro sorgenti, ispirano gli esseri umani, alcune di esse, in particolare le Naiadi, sono anche guaritrici di mali e di ferite. Amanti di dei e di comuni mortali, le ninfe cantano felici nel luogo a loro consacrato. Dalle loro unioni con mortali nacquero molti semidei ed eroi. Teoricamente potevano accoppiarsi anche con divinit\u00e0, e in tal caso sarebbero nati figli immortali.\nTra le ninfe pi\u00f9 celebri, si pu\u00f2 nominare Eco, la ninfa del monte Elicona; Era le tolse la possibilit\u00e0 di proferire parola, cos\u00ec Eco non pot\u00e9 pi\u00f9 ripetere altro che le ultime parole pronunciate da altri. Un'altra ninfa famosa, mortale, fu Euridice, moglie di Orfeo (vedi Orfismo). Molto nota \u00e8 la ninfa Calipso menzionata nell'Odissea: essa trattenne Ulisse per vari anni nell'isola di Ogigia. Nella mitologia romana la ninfa Egeria fu la segreta consigliera del re Numa Pompilio. Si ricordano inoltre le Naiadi che rapirono il giovane argonauta Ila.\nLe ninfe greche sono state assimilate in epoca successiva alle divinit\u00e0 romane delle fontane, sorgenti e fiumi.\nGenealogia e classificazione.\nLe ninfe, il cui numero \u00e8 incalcolabile, sono classificate in tre macrocategorie: Le ninfe terrestri, le ninfe acquatiche e le ninfe celesti, ripartizione gi\u00e0 presente in Omero e nei poeti pi\u00f9 antichi. Come il mitologo Herbert Jennings Rose afferma, tutti i nomi per le varie classi di ninfe sono aggettivi femminili plurali concordando con il sostantivo nymphai, e non v'era un tipo di classificazione unica che potesse essere vista come canonica ed esauriente. Cos\u00ec le classi di ninfe tendono parzialmente a sovrapporsi, il che viene a complicare il compito di una classificazione precisa. Rose parla di driadi e amadriadi come ninfe degli alberi in generale, meliai come ninfe dei frassini e di naiadi come ninfe d'acqua, ma non ne aggiunge altre in particolare.\nLe ninfe Meliadi erano figlie di Urano ed i loro miti sono legati a divinit\u00e0 maggiori come Artemide, Apollo, Poseidone, Demetra, Dioniso, Pan, Hermes o a divinit\u00e0 minori come Fontus.\nA seconda dell'ambiente naturale in cui vivono, si distinguono nello specifico:\nOfferte e sacrifici.\nI rituali d'offerta alle ninfe comprendevano sacrifici di agnelli e capretti, ma in prevalenza queste offerte consistevano in latte, olio, miele, frutta e offerte rustiche.\nConnotazioni sessuali moderne.\nA causa della rappresentazione delle ninfe mitologiche come femmine che si accoppiano con uomini o donne di loro spontanea volont\u00e0, e che sono completamente al di fuori del controllo maschile, il termine \u00e8 spesso usato per le donne che sono percepite come comportarsi allo stesso modo (per esempio, il titolo del romanzo poliziesco riguardante Perry Mason \"Il caso della Ninfa negligente\" (1956) di Erle Stanley Gardner \u00e8 derivato da questo significato della parola).\nIl termine ninfomania \u00e8 stato creato dalla moderna psicologia come riferito a un \"desiderio di impegnarsi in comportamento sessuale umano ad un livello abbastanza alto da essere considerato clinicamente significativo\", ninfomane essendo la persona che soffre di un disturbo. A causa dell'ampio uso del termine tra laici (spesso abbreviato in ninfo) e gli stereotipi collegati, i professionisti al giorno d'oggi preferiscono il termine ipersessualit\u00e0, che possono fare riferimento a maschi e femmine allo stesso modo.\nLa parola ninfetta viene utilizzato per identificare una ragazza sessualmente precoce. Il termine \u00e8 stato reso famoso nel romanzo \"Lolita\" da Vladimir Nabokov. Il personaggio principale, Humbert Humbert, usa molte volte il termine, di solito in riferimento al personaggio del titolo, una ragazzina appena tredicenne di cui \u00e8 fortemente invaghito.\nNelle arti.\nIconografia nelle arti visive.\nNelle arti visive le ninfe sono di solito rappresentate come bellissime fanciulle, generalmente nude e incoronate di fiori. Le ninfe dell'acqua in particolare sono mostrate mentre tengono delle giare o brocche sulle loro teste (vedi ad esempio in \"La sorgente\" di Ingres. Opere d'arte famose dell'antichit\u00e0 sono alcune statue di Prassitele, un gruppo marmoreo di Arcesilao e bassorilievi eseguiti da diversi maestri.\nMusica.\nIl compositore francese Jean-Philippe Rameau ha composto nel 1745 l'opera \"Plat\u00e9e\", una commedia musicale. L'ingenuit\u00e0 di una ninfa \u00e8 utilizzata da Giove per ingelosire la moglie Giunone.\nIl compositore francese Claude Debussy ha composto nel 1913 il pezzo \"Syrinx\" per flauto. Il pezzo breve si riferisce alla leggenda di Pan e Siringa; la ninfa sfugge alle insidie del dio lubrico e si trasforma in una canna che suona al vento. Pan inventa allora lo strumento musicale che porta il suo nome.\nIl compositore finlandese Jean Sibelius compone nel 1894 il poema sinfonico per orchestra, Op. 15, Skogsr\u00e5et (The Nymph Wood).\n\"Rusalka (Dvo\u0159\u00e1k)\" \u00e8 l'opera di maggior successo di Anton\u00edn Dvo\u0159\u00e1k. Il libretto risale ai miti slavi popolari sul Rusalki (spiriti dell'acqua, sirene), ed \u00e8 simile al racconto tedesco \"Undine\" di Friedrich de la Motte Fouqu\u00e9 e alla fiaba di Hans Christian Andersen intitolata \"La sirenetta\".\nIl compositore italiano Claudio Monteverdi compose nel 1614 \"Lagrime d'amante al Sepolcro del Amata\", il lamento funebre del pastore Glauco davanti alla tomba della sua amata ninfa Corinna.\nLetteratura.\nLa figura della ninfa appare innumerevoli volte, soprattutto durante il Rinascimento e l Romanticismo.\nNel suo romanzo \"Lolita (Nabokov)\" Vladimir Nabokov inventa i termini ninfetta e lolita (termine) per indicare un tipo di ragazzina precoce e sessualmente attraente.\nFantasy.\nNei libri di Licia Troisi le ninfe sono bellissime ragazze fatte d'acqua. Hanno occhi puri e capelli molto lunghi. Nelle Leggende del Mondo Emerso, si scopre che il loro sangue \u00e8 immune al morbo (malattia), che invece contagia gli altri popoli del Mondo.\nNei romanzi delle Cronache di Narnia sono divinit\u00e0 della natura: sono quindi graziose, esili; abitanti delle fonti (Naiadi) e degli alberi (Driadi e Amadriadi); sono le figlie di dei e dee; servono Aslan. Nel libro sono presenti anche ragazze associate alle ninfe ma che sono in realt\u00e0 creature femminili delle foreste (come le donne-alberi).\nNei libri di Geronimo Stilton esistono le Ninfe dei Boschi: Alena, una delle protagoniste dei suoi libri, \u00e8 la prima Ninfa dei Boschi a diventare Cavaliere della Rosa d'Argento.\nPossono anche essere rappresentate come elementi della natura, fatte d'acqua, aria e luce. In \"Paranormalmente\", libro di Kiersten White, la madre del fidanzato di Evie (protagonista) \u00e8 l'equivalente di una ninfa: dimora in un lago, \u00e8 fatta solamente d'acqua e pratica la magia.\nNei libri di Rick Riordan - la serie \"Percy Jackson e gli dei dell'Olimpo\" e poi, in seguito, \"Eroi dell'Olimpo\" - vi sono diverse apparizioni di ninfe, spesso interagenti e aiutanti dei personaggi protagonisti. Sono presenti ninfe dei boschi, dell'acqua e perfino dell'aria. Nota \u00e8, ad esempio, la driade Juniper, fidanzata del satiro Grover. Viene descritta come completamente verde, inclusi gli occhi, i quali hanno rivoli - ovvero, venature - di clorofilla. Molte di loro sono timide e finiscono per tramutarsi in pianta (ciascuna diversa a seconda della ninfa) per nascondersi.Un altro esempio \u00e8 quello di una ninfa che fa parte delle esperidi, mitologiche figlie di Atlante. Si tratta di Zoe Nightshade.\nNella serie animata \"Winx Club\" la sorella di Bloom, Daphne \u00e8 la Ninfa Suprema delle nove ninfe di Magix, onnipotenti fate che controllano la Dimensione Magica. Custode della Fiamma del Drago fino alla nascita della sorella. Perse il suo corpo a causa delle Tre Streghe Antenate che maledirono il suo potere di Fata/Ninfa Sirenix. Successivamente sua sorella Bloom spezz\u00f2 la maledizione restituendole la vita. Altra Ninfa di Magix \u00e8 Politea che si trasforma in un mostro a causa delle Tre Streghe Ancestrali, dopo aver abbandonato Daphne. Successivamente scomparir\u00e0 quando le Trix le succhieranno il potere Sirenix."}
{"id": "700540", "revid": "7969", "url": "https://it.wikipedia.org/wiki?curid=700540", "title": "Stiepan Radic", "text": ""}
{"id": "700543", "revid": "287204", "url": "https://it.wikipedia.org/wiki?curid=700543", "title": "Stjepan Radic", "text": ""}
{"id": "700544", "revid": "2127271", "url": "https://it.wikipedia.org/wiki?curid=700544", "title": "Pietro Franza", "text": "Gruppo Franza.\nA capo del Gruppo Franza c'\u00e8 la holding finanziaria Cofimer S.p.A.\nIl Gruppo ha un fatturato di circa 150 milioni di euro e conta un migliaio di dipendenti, tra fissi e stagionali.\nIl Gruppo Franza opera principalmente nei seguenti settori di attivit\u00e0:\nF.C. Messina Peloro.\nPietro Franza entra nel mondo del calcio il 26 luglio 2002, rilevando, da Emanuele Aliotta, il pacchetto di maggioranza della societ\u00e0 calcistica del FC Messina, militante nel campionato di Serie B. Nella prima stagione sotto la sua gestione, datata 2002-2003, il Messina ottiene una sofferta salvezza, colta nelle ultime giornate. L'annata seguente segna il ritorno in Serie A della squadra peloritana a distanza di 39 anni, con allenatore Bortolo Mutti.\nNell'estate del 2005, dopo il campionato di massima serie, la FIGC non iscrive il Messina per la successiva edizione 2005-2006, secondo la federazione a causa di alcune irregolarit\u00e0 fiscali. Dopo aver inutilmente esperito tutti i gradi della giustizia sportiva, Franza decide di ricorrere alla giustizia amministrativa.\nIl TAR del Lazio ed il Consiglio di Stato ammettono la squadra in Serie A, ma la stagione si conclude con la retrocessione in Serie B, visto il 18\u00ba piazzamento finale.\nTuttavia, in seguito alle sentenze dello scandalo Calciopoli, il club ottiene la riammissione in massima categoria con il 17\u00ba posto in classifica, per via della retrocessione a tavolino della all'ultima posizione. Il torneo successivo, per\u00f2, si conclude anch'esso con la retrocessione, dato che i peloritani terminano ultimi in graduatoria.\nL'anno seguente in Serie B (2007-2008), il Messina chiude al 14\u00ba posto, ma, nell'estate a venire, la famiglia Franza rende nota l'intenzione di uscire dalla societ\u00e0, per via di una situazione divenuta insostenibile per dei debiti finanziari accomulati; ogni tentativo per\u00f2 si rivela senza successo. Pietro Franza decide allora di non iscrivere la squadra alla Serie B 2008-2009, chiedendole alla FIGC un posto nella Serie D. La societ\u00e0 sportiva fallisce nel novembre dello stesso 2008, anche se, nel frattempo, riesce a partecipare al campionato dilettanti subito dopo la mancata iscrizione tra i cadetti.\nIl 24 marzo 2009 ha fine il lungo calvario per i Franza, giorno in cui un imprenditore romano, Alfredo Di Lullo, rileva all'asta il titolo della squadra giallorossa."}
{"id": "700545", "revid": "532370", "url": "https://it.wikipedia.org/wiki?curid=700545", "title": "Concordia (divinit\u00e0)", "text": "La Concordia \u00e8 una figura della mitologia romana, era lo spirito dell'armonia della comunit\u00e0 (corrisponde a Armonia nella mitologia greca).\nVeniva rappresentata come una matrona in posizione seduta che reggeva un ramo d'olivo e la Cornucopia. \nA volte, \u00e8 raffigurata fra due membri della famiglia Imperiale in carica nell'atto di stringere loro la mano.\nStoria.\nNel 367 a.C. le fu dedicato un tempio, nel Foro Romano dal console Marco Furio Camillo dopo l'approvazione delle Leges Liciniae Sextiae.\nUn altro altare a lei consacrato si ergeva su una delle vette del Campidoglio.\nQuest'ultimo era stato costruito da Lucio Manlio nel 216 a.C., per ricordare la fine di una ribellione delle truppe nella Gallia Cisalpina\nIl tempio fu restaurato da Lucio Opimio nel 121 a.C.. Sappiamo che Augusto ordin\u00f2 nell'11 a.C. di collocare una statua in onore della \"Concordia\" a Roma.\nNel 10 d.C. l'imperatore Tiberio le dedic\u00f2 il tempio nuovamente restaurato con l'epiteto di \"Concordia Augusta\", nome che da quel momento le rimase per sempre.\nIn epoca imperiale fu istituito il culto della \"Concordia Augusta\", istituzione molto importante per la dinastia regnante. Numerose furono le iscrizioni alla stessa dedicate, per ingraziare la dea ai membri della famiglia imperiale.\nIn arte e monetazione.\nLa dea \"Concordia\" era rappresentata seduta, con indosso un lungo mantello e tenendo in mano una patera (coppa sacrificale), una cornucopia (simbolo della prosperit\u00e0), o un caduceo (simbolo della pace). Era spesso mostrata tra due altre figure, normalmente posta in mezzo a due membri della famiglia reale, tenendo le loro mani. Era associata ad un paio di dee, come la \"Pax\" e la \"Salus\" oppure la \"Securitas\" e la \"Fortuna\". Gli ultimi due concetti (sicurezza e fortuna) potevano essere rappresentati anche con Ercole o Mercurio. Notevole fu la produzione della dea \"Concordia\" anche nella monetazione imperiale romana, come ad esempio tra i due \"Augusti\" Marco Aurelio e Lucio Vero o tra gli eserciti.\nCuriosit\u00e0.\nLa rappresentazione su una moneta della Gens Aemilia (denario di Lucio Emilio Lepido Paolo) della dea Concordia \u00e8 stata ripresa da Laura Cretara per il diritto delle 1000 lire del 1970 \"Roma Capitale\""}
{"id": "700552", "revid": "247222", "url": "https://it.wikipedia.org/wiki?curid=700552", "title": "Multiple-winner badge", "text": "Il multiple-winner badge (in italiano: \"distintivo dei plurivincitori\") \u00e8 un distintivo istituito nella stagione 2000-01 dall'UEFA, l'organismo di governo del calcio in Europa.\nEsso viene assegnato ai club che per tre volte consecutive oppure cinque volte complessive abbiano vinto la Champions League maschile o femminile e l'Europa League (sono prese in considerazione anche le edizioni dei tornei con le vecchie denominazioni di Coppa dei Campioni, UEFA Women's Cup e Coppa UEFA). Fino al 2008, alla concessione del \"multiple-winner badge\" era abbinata anche l'assegnazione dei trofei originali delle suddette manifestazioni.\nStoria.\nTale stemma, prodotto in un numero limitato di esemplari e distribuito a ogni inizio di stagione dall'UEFA ai club partecipanti alla Champions League, alla Women's Champions League e all'Europa League che ne abbiano diritto, consiste in un bollo riproducente il trofeo della competizione con all'interno il numero di coppe vinte. Il \"badge\" viene applicato sulla manica sinistra della maglia ed \u00e8 utilizzato durante gli incontri dei rispettivi tornei, sebbene alcune squadre lo esibiscano anche in altre manifestazioni quali la Supercoppa UEFA, nonch\u00e9 i propri campionati e coppe nazionali. Nonostante ci\u00f2, il distintivo non pu\u00f2 essere usato in una competizione confederale stagionale diversa da quella inerente al simbolo, n\u00e9 nella Coppa del mondo per club, trattandosi quest'ultima di un torneo FIFA.\nNella stagione 2000-01 solo quattro societ\u00e0 in Champions League avevano acquisito il privilegio di mantenere in via permanente la versione originale della coppa, e quindi la possibilit\u00e0 di esibire il \"multiple-winner badge\": il (che, a differenza delle altre squadre, ottenne il trofeo originario della Coppa dei Campioni, sostituito nel 1967 dall'attuale modello \"dalle grandi orecchie\", su richiesta di Gabriel Hanot all'UEFA dopo la sua sesta vittoria nella competizione), l' (vincitore di tre edizioni consecutive tra il 1970-71 e il 1972-73), il (vincitore di tre edizioni consecutive tra il 1973-74 e il 1975-76) e il (che conquist\u00f2 la sua quinta Coppa dei Campioni/Champions league nel 1993-94). A esse si aggiunse nel 2005 il (che vinse in quell'anno il suo quinto titolo europeo). Le altre squadre vincitrici del torneo potevano, invece, mantenere nella propria sala dei trofei soltanto una o pi\u00f9 riproduzioni della coppa in scala massima dell'80% rispetto alle dimensioni del vero trofeo. \nCon una modifica regolamentare attuata nel 2009, tuttavia, la UEFA ha stabilito che le coppe originali di tutte le competizioni europee per club vigenti non verranno pi\u00f9 assegnate in via definitiva alle societ\u00e0, ma rimarranno di propriet\u00e0 della confederazione. La concessione del \"multiple-winner badge\" alle squadre che ne soddisfino i requisiti \u00e8 stata, per\u00f2, mantenuta. Dallo stesso anno, alle societ\u00e0 vincitrici dei tornei UEFA viene inoltre consegnata una riproduzione delle relative coppe delle stesse dimensioni delle originali. Nella UEFA Europa League 2015-2016 il , con la quinta vittoria (nonch\u00e9 terza consecutiva) in Europa League, \u00e8 divenuto il primo club a guadagnare il \"badge\" relativo a quest'altra competizione. Nella Champions League femminile la prima squadra ad aver diritto a esporre il distintivo sulle maglie \u00e8 l', grazie alla conquista del quinto trofeo (nonch\u00e9 terzo consecutivo) nella stagione 2017-18.\nSquadre detentrici.\nDi seguito sono elencati i club possessori del \"multiple-winner badge\", con l'indicazione della stagione di attribuzione e dei titoli vinti che hanno concorso all'acquisizione del distintivo (segnalati in grassetto)."}
{"id": "700553", "revid": "287204", "url": "https://it.wikipedia.org/wiki?curid=700553", "title": "Successive Over Relaxation", "text": "In analisi numerica, il metodo Successive Over Relaxation, comunemente detto SOR o metodo del sovrarilassamento, \u00e8 un metodo iterativo per la risoluzione di sistemi di equazioni lineari, variante del metodo di Gauss-Seidel. Fu introdotta dal matematico statunitense David M. Young nel 1950.\nDefinizione.\nIndicando con formula_1 l'approssimazione della soluzione ottenuta dal metodo di Gauss-Seidel al \"k\"-esimo passo di iterazione, il metodo SOR viene definito come:\nformula_2\ndove formula_3 \u00e8 detto parametro di rilassamento.\nPi\u00f9 esplicitamente:\nformula_4\ndove \"r\" indica la \"correzione\" necessaria a formula_5 per ottenere formula_5 e viene calcolata come:\nformula_7\nQuando formula_8 il metodo SOR coincide con il metodo di Gauss-Seidel.\nCondizioni di convergenza.\nSi dimostra che condizione necessaria affinch\u00e9 tale metodo converga \u00e8 che formula_9, e che tale condizione \u00e8 sufficiente se la matrice formula_10 cui \u00e8 applicato il metodo \u00e8 diagonalmente dominante in senso stretto."}
{"id": "700555", "revid": "2730", "url": "https://it.wikipedia.org/wiki?curid=700555", "title": "Plesio", "text": "Plesio (\"Pies\" in dialetto comasco, : ) \u00e8 un comune italiano sparso di 829 abitanti della provincia di Como in Lombardia. Il comune fa parte della Comunit\u00e0 montana Valli del Lario e del Ceresio situato in Val Menaggio.\nGeografia fisica.\nTerritorio.\nPlesio \u00e8 adagiato in zona collinare sotto le pittoresche crode dolomitiche del monte Grona, nelle Prealpi comasche, situato sul versante lariano della Val Menaggio al di sopra della riva occidentale del lago di Como. Da Como, suo capoluogo di provincia, dista 28\u00a0km.\nL'intero territorio comunale ha una escursione altimetrica di 1.832\u00a0m, da 275 a 2.107\u00a0m s.l.m., comprendendo nel suo territorio, la cima del monte Grona (1.736\u00a0m) e la cima del monte Bregagno (2.107\u00a0m). \u00c8 suddiviso in sei frazioni, disposte a varie altitudini nell'ampia conca formatasi dall'erosione del ghiacciaio nei pi\u00f9 antichi calcari marnosi e nelle arenarie del carnico.\nNella classificazione sismica dei comuni italiani prevista dalla OPCM 3274/2003, Plesio \u00e8 classificato in zona 4 (pericolo irrilevante).\nIl corso d'acqua pi\u00f9 importante \u00e8 il Sanagra. Questo torrente nasce nelle vicinanze dell'alpe Nesdale, sotto la vetta del Bregagno e il suo letto rappresenta il confine occidentale del territorio comunale. In passato venivano attribuite propriet\u00e0 miracolose alle sue acque, il suo nome si riteneva originasse etimologicamente dal latino \"sanat aegros\", cio\u00e8 guarisce gli ammalati. La val Sanagra \u00e8 una delle valli ancora oggi poco conosciute ed incontaminate della provincia di Como.\nAltri piccoli torrenti, ma di portata non significativa, sono presenti, cos\u00ec come numerose sorgenti, tra le quali la pi\u00f9 rilevante \u00e8 la fonte del \"Tr\u00f6i\", che fornisce le acque allo stabilimento delle acque minerali Chiarella.\nIl paese, che gode di una magnifica posizione panoramica che spazia su tutto il centro lago, \u00e8 circondato da prati e boschi secolari.\nTra le specie pi\u00f9 rappresentative della flora troviamo: il castagno, il ciliegio selvatico, il tiglio, l'ontano, il nocciolo, il carpino nero, il maggiociondolo. Pi\u00f9 in alto la betulla e sulle rocce della grona il pino mugo. Nelle vicinanze di Breglia \u00e8 presente un esteso lariceto. Nel sottobosco troviamo il ginepro, il biancospino, il rododendro, il mirtillo, i funghi.\nClima.\nSecondo la Classificazione climatica il centro abitato \u00e8 situato in zona E, 2880\u00a0GG.\nIl clima di Plesio \u00e8 di tipo temperato fresco, influenzato dalla sua relativa altitudine, dalla buona esposizione e dalla vicinanza al lago di Como.\nI dati provenienti dalla stazione meteorologica di Milano Malpensa indicano, in base alla media trentennale di riferimento (1961-1990) per l'Organizzazione Mondiale della Meteorologia, che la temperatura media del mese pi\u00f9 freddo, gennaio, si attesta attorno a +1\u00a0\u00b0C; quella del mese pi\u00f9 caldo, luglio, \u00e8 di +22\u00a0\u00b0C. Le precipitazioni medie annue sono superiori ai 1000\u00a0mm.\nOrigini del nome.\nUn atto di compravendita redatto nel settembre 1014 cita Plesio col nome di \"Plisa\", mentre nel 1335 viene chiamato \"comune de Plexio\". Nel 1585 viene citato come \"Pieso\".\nLe ipotesi sull'origine toponomastica sono assai contrastanti. Alcuni lo derivano dal greco \u03a0\u03bb\u03b7\u03c3\u1f76\u03bf\u03bd, attribuendo la fondazione del paese ai coloni greci portati da Cesare, ma questa ipotesi \u00e8 ritenuta oggi assai inverosimile. Altri riportando l'Orsini e l'Olivieri, dal prelatino \"blese\", \"pendio erboso\". Altri ancora dal celtico \"roccia sopra l'acqua\". Il fermante \"bl\", comune a numerosi toponimi indicanti luoghi collinosi scoscesi, suggerirebbe \"monte a perpendicolo sul lago\".\nStoria.\nLa preistoria.\nPlesio \u00e8 un paese con antichissime origini.\nI resti di una imponente cinta muraria che perimetrava la sommit\u00e0 del \"Ciapp del castell\", cos\u00ec come i riferimenti della microtoponomastica circostante (\"Sibell, Dunira, Paron, Ligomena\") fanno supporre la presenza di un castelliere dell'et\u00e0 del bronzo finale databile al XII secolo a.C.. Si tratta quindi di una residenza fortificata dove si poteva dominare e sorvegliare l'area circostante e dove nei momenti di pericolo la popolazione tributaria poteva trovarvi rifugio. Probabilmente Plesio \u00e8 uno dei ventotto \"castella\" che si arresero in quel fatidico 196 a.C. al console romano Marco Claudio Marcello insieme ai \"Comenses\" ai quali era confederato.\nDi difficile datazione e collocazione culturale sono le pietre a scodella scoperte a Breglia, ma che comunque ci conferma una presenza antichissima.\nLe fonti archeologiche databili con sicurezza, sono riconducibili alla cultura di Golasecca (G III A 3) ed attestano la presenza umana all'inizio del IV secolo a.C.\nSi tratta di due olle riscontrate sulla strada che da Calveseglio porta a Plesio all'inizio del XX secolo facenti parte di una tomba ad incinerazione di un personaggio di sesso femminile, contenenti le ceneri della defunta e numerosi oggetti a corredo.\nL'origine del paese quindi \u00e8 da collocare in un periodo storico ben preciso, caratterizzato dalla decadenza della cultura di Golasecca ed in particolare del suo centro principale che era \"Comum\" e dall'invasione dell'Italia da parte di popolazioni galliche transalpine.\nLa funzione di Plesio quindi, al pari di altre esperienze contemporanee, sembra essere quella di controllo di un punto obbligato della via di accesso alla citt\u00e0 di Como. Risultava impossibile infatti costeggiare il lago per gli impervi dirupi del Sasso rancio, che venne attrezzato solo in epoca medievale e la via pi\u00f9 naturale per aggirare l'ostacolo risultava quella di valicare la sella di Breglia, che per molti secoli rest\u00f2 la via principale. Comunque il Sasso rancio ha continuato a rappresentare un pericolo anche dopo la sistemazione medievale: Paolo Giovio ricordava che solo i pazzi lo attraversano e nel 1799 un'intera squadra di cavalleria cosacca dell'esercito austriaco al servizio del generale Bellegarde cadde a strapiombo nelle acque del lago.\nCon la fondazione della nuova colonia di Novum Comum da parte di Gaio Giulio Cesare e con la nuova politica di espansione verso i valichi alpini, la via Regia acquist\u00f2 un peso sempre pi\u00f9 rilevante. Sar\u00e0 poi solo sotto Augusto che si attuer\u00e0 il progetto di rifacimento della rete viaria alpina per conquistare e pacificare i popoli germanici. Certamente la via Regina non ebbe mai un ruolo preponderante: infatti la maggior parte dei traffici transitava per via d'acqua, ma comunque, seppur secondario, la via richiedeva manutenzione e strutture di servizio.\nCos\u00ec Logo, dove sorger\u00e0 la chiesa di san Sebastiano, era consacrato a Lugh, che i Romani chiameranno Mercurio, il dio dei commerci, delle strade e il protettore dei viaggiatori. A Calveseglio, dal latino \"carrus\" e \"vehes\", c'era una \"mutatio\" per il cambio degli animali e qui nascer\u00e0 il centro demico, religioso e civile, della convalle. A Breglia, il \"culmen\" della strada, la tomba del IV secolo ci suggerisce l'importanza del posto e l'asse dell'imperatore Marco Giulio Filippo Augusto detto Filippo l'Arabo ci permette di datare con sicurezza la presenza romana nella met\u00e0 del terzo secolo.\nMa anche il comando con cui ancora oggi si comanda al proprio animale da soma di camminare, \"i\", ci tramanda la tradizione \"latina\" degli abitanti di Plesio di viaggiare e di trasportare.\nL'et\u00e0 antica.\nSecondo gli Statuti di Como del 1335 \"Plexio dicti montis [Menaxii]\" \u00e8 un comune inserito nella pieve di Menaggio che gi\u00e0 la ripartizione territoriale del 1240 attribuiva al quartiere di Porta Torre della citt\u00e0 di Como. Al \"comune de Plexio\" spettava la manutenzione della via Regia nel tratto dal ponte \"de la polla\" sino all'ingresso del \"Saxo Rantio\".\nIl 9 settembre 1413 il duca Filippo Maria Visconti concede con privilegio a titolo feudale a Martino e Franchino de' Castelli di Menaggio, capitano della parte guelfa dei Vitani nella presa di Como, ed ai loro discendenti le terre di Plesio e di San Siro per i servizi resi. L'investitura feudale venne rinnovata nel 1469.\nNel \"Liber consulum civitatis Novocomi\" si riportano i giuramenti che i consoli comunali prestarono dal 1510 al 1536. Anche qui Plesio risulta inserito nella pieve di Menaggio, per\u00f2 nella \"Relazione Opizzone\" del 1644 appare iscritto nella Squadra di Rezzonico del Contado di Como.\nNel 1603 il pittore Gian Domenico Caresana, di Cureglia affresca l'altare maggiore e due altari laterali nella chiesa parrocchiale di san Fedele. Queste opere andarono distrutte con l'abbattimento della vecchia chiesa alla fine del XVIII secolo.\nDal censimento del 1751 si evince che Plesio era di nuovo inserito nella pieve di Menaggio, era composto da cinque terre: Plesio con 145 abitanti, Ligomena (\"Ligomna\") con 128 abitanti, Logo (\"Luogo\") con 96 abitanti, Barna con 197 abitanti e Calveseglio con 47 abitanti, non era infeudato, infatti con istrumento notarile di Francesco Mercansolo del 30 agosto 1647, per sottrarsi ad una possibile infeudazione, aveva versato alla Regia Tesoreria la somma di lire 1670 e ogni quindici anni pagava la somma di lire 100.\nL'emigrazione.\nL'emigrazione fu un fenomeno diffuso su tutto il territorio lariano quale strategia di sopravvivenza familiare. Di origine antichissima, \u00e8 documentata gi\u00e0 nel medioevo quando gli artigiani \"Magistri comacini\" abbandonavano i propri paesi e giravano l'Italia e l'Europa quali carpentieri.\nSi tratta di un flusso che, a partire dal XVI secolo, ha raggiunto movimenti considerevoli di popolazione: nel 1599 gli abitanti di Plesio erano 900, nel 1643 erano 461 e nel 1699 erano 385. Gli assenti perch\u00e9 emigrati nel 1643 erano 115 uomini. L'emigrazione era quindi riservata agli individui maschi ed era di carattere temporaneo e stagionale.\nSul finire dell'inverno gli uomini in forza partivano per esercitare le professioni pi\u00f9 disparate: muratori, facchini, mugnai, stagnini, artisti, ma anche marinai ed acrobati e talvolta, sebbene considerata degradante, soldati. Verso novembre ritornavano, se non succedevano imprevisti durante il viaggio o durante la permanenza, portando il sostentamento per le famiglie, per gestire il patrimonio e per stabilire le alleanze matrimoniali. Durante i mesi estivi toccava soprattutto alle donne tenere \"il focolaio acceso\" e dedicarsi ai duri lavori dei campi.\nLe mete erano le citt\u00e0 della Lombardia e dell'Italia, ma ha raggiunto paesi anche lontani come la Germania, l'Austria, i Paesi Bassi arrivando persino la Russia. Nel XIX secolo le mete preferite furono l'Argentina e l'America in genere.\nLe cause che generarono questo fenomeno furono gli insostenibili oneri fiscali, l'instabilit\u00e0 politica che generava saccheggi e distruzioni, le malattie, in particolare la peste del 1630.\nGli emigrati si associavano in confraternite, chiamate scuole o societ\u00e0, dedicate al santo protettore dei paesi d'origine e mantenevano i legami con la propria terra elargendo beni per abbellire la chiesa o per opere pubbliche o di carit\u00e0. La \"Societas Mediolani\" degli emigrati di Barna e Ligomena fece costruire nel 1638 per lo scampato pericolo della peste la cappella di san Rocco e offr\u00ec una tela a olio con l'immagine del santo. \"Ioannes de Pertusiis de Lichomina\" nel 1676 dona alla chiesa parrocchiale un beneficio perpetuo di cento libre all'anno. Invece \"Ioannes Stephanus de Petiis\" di Breglia fa un lascito perch\u00e9 il parroco insegni ai bambini conterranei a leggere e scrivere\nContemporaneamente all'emigrazione si assistette anche al fenomeno contrario: il vuoto lasciato dagli emigrati, veniva ricolmato da altre persone che, giunti per trovare lavoro, si sposavano e venivano accettati come vicini dalla comunit\u00e0. In un secondo tempo essi stessi sarebbero diventati a loro volta emigranti. Cos\u00ec nel XVI secolo arrivarono i Pedrazzini provenienti da Campo Vallemaggia, nel XVII secolo i Dell'Avo ancora da Campo e i Tenti da Vals in Val Lumnezia.\nL'et\u00e0 contemporanea.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione al comune di Breglia, decisione che venne ribaltata cinque anni dopo, quando un nuovo decreto comport\u00f2 la ricostituzione del comune di Plesio, al quale Breglia risult\u00f2 aggregato. Tutte le decisioni del periodo napoleonico furono tuttavia cancellate dalla Restaurazione, con gli austro-ungarici che ricostituirono il vecchio comune di Plesio con Barna, Calviseglio, Ligomna e Logo.\nNel 1908 David Begh\u00e8 affresca il presbiterio della priorale con due scene della vita del patrono san Fedele.\nNel 1928 il comune di Plesio vide allargare i propri confini territoriali con l'annessione del soppresso comune di Breglia.\nNell'ultimo conflitto mondiale anche Plesio visse momenti drammatici. Il 29 marzo del 1944, le famigerate Brigate Nere di Menaggio, comandate da Emilio Castelli, rastrellarono le frazioni in cerca di renitenti alla leva. Non riuscendo a scovarli, ben 39 persone furono tratte in ostaggio destinate alla deportazione nei lager tedeschi. La spietata strategia funzion\u00f2, il 1\u00ba agosto 1944 i 13 renitenti si arresero al questore Pozzoli. Alcuni di questi giovani non tornarono pi\u00f9 dai campi di prigionia..\nSimboli.\nLo stemma del comune \u00e8 dedotto da una scultura in pietra posta sopra un portale, tradizionalmente considerata lo stemma del paese.\n\u00c8 cos\u00ec descritto: Troncato: nel primo d'oro all'aquila di nero, poggiata sulla trangola rossa di troncatura, sulla quale trovansi caricate le lettere d'oro in carattere greco antico, formanti la parola \"plesios\"; nel secondo partito: nel primo di verde alla tunica d'argento; nel secondo bandato d'azzurro e d'argento. Ornamenti esterni da Comune.\nLo stemma ha le seguenti caratteristiche:\nMonumenti e luoghi d'interesse.\nArchitetture religiose.\n\u00c8 una piccola costruzione a pianta rettangolare a navata unica preceduta da un nartece antistante l'ingresso. \u00c8 costruita in una posizione particolarmente suggestiva dal punto di vista paesaggistico, vicino ad una sorgente, sulla sella di sant'Amate, alla fine della Forcoletta del monte Grona e l'inizio della dorsale sud del costone del Bregagno.\nSociet\u00e0.\nEvoluzione demografica.\nDemografia post-unitaria.\nIl 10 luglio 2010 il comune di Plesio contava una popolazione di 853 abitanti, di cui 428 maschi e 425 femmine. La densit\u00e0 \u00e8 di 50 abitanti per km\u00b2. I nuclei familiari sono 393, composti mediamente da 2,25 persone. L'indice di vecchiaia \u00e8 197,2%.\nEtnie e minoranze straniere.\nLa presenza straniera nel comune \u00e8 trascurabile. La popolazione straniera residente \u00e8 rappresentata da 45 unit\u00e0.\nLingue e dialetti.\nA Plesio \u00e8 ancora ben conservato l'uso del dialetto locale, variante del dialetto comasco, che fa parte della famiglia dei dialetti lombardi occidentali. Si tratta dunque di una lingua romanza derivata dal latino. In esso vi \u00e8 chi trova tracce sia delle lingue dei popoli anteriori alla latinizzazione della regione, in particolare l'antico ligure e il gallico, sia delle lingue germaniche utilizzate dalle popolazioni barbariche,\nanche se i dati sull'effettiva influenza di questi sostrati sono pochi e di varia interpretazione. \nNotevoli sono anche le influenze spagnole e francesi subite nel corso dei secoli passati.\nReligione.\nLa religione maggiormente praticata in paese \u00e8, come per l'Italia, quella cattolica. L'adesione ad altre religioni \u00e8 pressoch\u00e9 irrilevante.\nPlesio \u00e8 inclusa nel territorio della diocesi di Como, inserita nel vicariato di Menaggio.\nLa parrocchia di san Fedele martire di Plesio venne eretta il 18 gennaio 1585 dal vescovo di Como Giovanni Antonio Maria Volpi separandosi da Menaggio. Precedentemente la cura delle anime era affidata alla Collegiata dei canonici di santo Stefano di Menaggio. A sua volta, il 22 maggio 1636, il territorio di Barna venne smembrato erigendosi a parrocchia di santa Maria Maddalena per opera del vescovo di Como Lazzaro Carafino.\nBreglia, gi\u00e0 membro della parrocchia di Santa Maria Rezzonico, nel 1492 veniva costituita quale viceparrocchia di san Gregorio magno restando membro della stessa chiesa di santa Maria. Venne poi eretta a parrocchia indipendente il 20 novembre 1737 sotto l'episcopato di Alberico Simonetta. Nel 1959 la parrocchia di san Gregorio venne unita \"aeque principaliter\" dal vescovo Felice Bonomini alla parrocchia di san Fedele di Plesio. Infine nel 1986 le due parrocchie vennero fuse costituendosi la nuova parrocchia di san Fedele martire e san Gregorio magno di Plesio.\nTradizioni e folclore.\nEl primm d\u00ec 'l'ann.\nLa mattina del 1\u00ba gennaio i bambini erano soliti girare per le case dei vicini per portare l'augurio di buon anno recitando una filastrocca\nRicevevano cos\u00ec piccoli doni di ringraziamento, un tempo qualche noce o qualche castagna, oggi un dolcetto o un regalino.\nQuesta usanza va pian piano scomparendo.\nEl gi\u00fcnee.\nIl 31 gennaio tutti i ragazzi di ciascuna frazione del paese si preparano per la festa del \"Gi\u00fcnee\".\nAlcuni si preparano un pupazzo di paglia, lo si veste con abiti in disuso e lo si inserisce su un'asta di legno, in modo da poterlo portare comodamente.\nAltri, i pi\u00f9 piccoli, si fanno dare i \"sampugn\", i campanacci delle mucche e delle capre dai propri genitori.\nNel pomeriggio ci si riunisce e si gira per le strade della propria frazione portando i \"Gi\u00fcnee\" e scuotendo i campanacci gridando\n\u00c8 questa anche l'occasione per fare degli scherzi: ci si reca presso la casa di qualche persona particolarmente irascibile e la si chiama fuori in strada, come questa esce si mostrano i \"Gi\u00fcnee\", si suonano i campanacci e si grida il ritornello.\nCon l'imbrunire, i \"Gi\u00fcnee\" vengono ammucchiati in un prato fuori dal paese e vengono festosamente bruciati nel baccano delle grida e degli scampanellii.\nCultura.\nIstruzione.\nBiblioteche.\nLa biblioteca comunale ha sede in un edificio a fianco della casa comunale. Essa \u00e8 attiva dagli anni settanta e fa parte come punto di prestito del \"Sistema bibliotecario Lario ovest\", a sua volta inserito nel \"Sistema bibliotecario della provincia di Como\".\nScuole.\nL'istruzione \u00e8 stata una preoccupazione importante a Plesio.\nNella \"\" del 1730, tra gli obblighi spattanti al Priore, l'articolo 18 recita: \"Che il suddetto nostro Parocho sia tenuto far scolla continua e ben regolata, alli figlioli del Priorato, et educarli a legere, e scrivere, con qualche puochi conti...\"\nA Breglia, nel 1778, il parroco don Domenico Galli aveva istituito un collegio - ginnasio.\nIn epoca recente, l\"Asilo infantile\" venne fondato nel 1897, mentre la \"Societ\u00e0 di mutuo soccorso e istruzione di Plesio, Barna e Breglia\" venne fondata nel 1911.\nLa sede scolastica inizialmente venne collocata in un locale sopra la sacrestia della chiesa priorale di san Fedele, in seguito, con l'erezione del municipio, gli vennero riservate due aule nella sede comunale.\nAnche Barna e Breglia possedevano propria sede scolastica fino agli anni sessanta del secolo scorso.\nOggi la sede, dedicata ad Aldo Moro, \u00e8 unica per i due plessi scolastici statali della scuola dell'infanzia e della scuola primaria.\nPer i gradi scolastici superiori, a causa dell'esiguit\u00e0 del numero, gli scolari sono costretti a studiare fuori paese.\nTeatro.\nIl parroco priore don Umberto Marmori aveva dato vita ad una intensa attivit\u00e0 teatrale costruendo a Calveseglio una sala - auditorium ed organizzando una partecipata compagnia teatrale.\nLa sala teatrale oggi \u00e8 in disuso, avendo posti limitati e non possedendo i requisiti di sicurezza previsti. Richiederebbe un buon lavoro di recupero.\nLa tradizione per\u00f2 continua con la compagnia teatrale amatoriale \"I Tacui de Barna\" che prepara spettacoli dialettali proponendoli anche ai paesi circostanti e partecipando a rassegne a livello provinciale.\nMedia.\nStampa.\nIl comune pubblica a cadenza annuale, dal 1996, \"Vivi Plesio\", un notiziario a diffusione gratuita sulla situazione generale del paese.\nCucina.\nNella cucina tradizionale vengono impiegati i prodotti tipici delle principali attivit\u00e0 svolte nel passato, cio\u00e8 l'agricoltura e la pastorizia.\nPiatto base immancabile \u00e8 la polenta che deve necessariamente essere cotta su fuoco a legna e in un paiolo di rame mischiando con la \"resena\" farina di granoturco e di grano saraceno. La polenta viene accompagnata con i pi\u00f9 svariati alimenti: carni, verdure, insaccati, latte, formaggio, pesce, uova. La \"pulenta uncia\" viene preparata mischiando grossolanamente a freddo la polenta con la \"sem\u00fcda\", il formaggio casereccio, immersi in abbondante burro fritto con aglio ed erba salvia. Nella \"pulenta colda e galina fregia\" viene servita con carne di gallina bollita e lasciata raffreddare. Negli alpeggi si mangiava abitualmente polenta e latte o polenta e formaggio.\nAnticamente la polenta posta nella \"basla\" veniva tagliata a fette con dello spago e consumata tenendola in mano.\nLa \"pult\" \u00e8 una polentina prodotta con farina di granoturco e frumento. La si consuma, soprattutto in estate, mischiata con burro ed intinta nel latte freddo.\nGeografia antropica.\nFrazioni.\nMalgrado la speculazione edilizia abbia parzialmente modificato, piuttosto disordinatamente, la struttura urbanistica originale, \u00e8 ancora possibile individuare gli storici \"vici\" dell'antico \"conciliabulum\", che anticamente erano detti \"terre\" mentre oggi costituiscono le frazioni del comune di Plesio: Barna, Calveseglio, Ligomena, Logo e Breglia che ha da sempre mantenuto autonomia, sia civile che religiosa, essendo stato comune autonomo fino al 1928 e parrocchia fino al 1986.\nAltre localit\u00e0.\nAltri nuclei di modeste entit\u00e0 sono Piazzo, le prime abitazioni che si incontrano prima di arrivare a Logo e San Rocco nelle vicinanze dell'oratorio dedicato al santo tra Ligomena e Barna.\nA quote pi\u00f9 elevate, diversi gruppi di abitazioni e cascine che un tempo erano utilizzate per l'alloggio temporaneo e stagionale del bestiame, ma che oggi vengono generalmente utilizzate come seconde abitazioni e rappresentano mete ideali per piacevoli escursioni: La Piaza, Punt, Palira, Bar\u00ec, Feree, Tampia, Munt.\nEconomia.\nFino alla met\u00e0 del secolo scorso le attivit\u00e0 fondamentali si svolgevano a livello familiare ed erano l'agricoltura, la pastorizia e la silvicoltura. Questi lavori erano riservati principalmente alle donne, agli anziani e ai ragazzi, mentre agli uomini era riservato per periodi pi\u00f9 o meno lunghi l'emigrazione per integrare queste attivit\u00e0 di pura sussistenza.\nI terreni del paese sono piuttosto scoscesi ed impervi e non danno la possibilit\u00e0 di coltivazioni intensive. Ci si limitava a coltivare per i fabbisogni alimentari familiari e del bestiame: cereali, legumi ed ortaggi, patate, fienagione. Con la vite si produceva il \"nustranell\". Oggi queste attivit\u00e0 sono quasi scomparse, limitandosi a coltivare pochi ortaggi.\nOgni famiglia possedeva qualche mucca e qualche capra, un asino, un maiale, qualche gallina e qualche coniglio, talvolta qualche pecora. La bachicoltura era un'attivit\u00e0 supplementare. Oggi queste attivit\u00e0 sono pressoch\u00e9 scomparse.\nI boschi producevano le castagne, che erano elemento fondamentale dell'alimentazione, legna che veniva usata direttamente come combustibile o bruciata nei \"puiatt\" per produrre carbone vegetale che veniva poi venduto.\nAltri lavori erano la produzione di calce che veniva utilizzata in edilizia, l'estrazione di torba e di sabbia e, attivit\u00e0 non del tutto marginale, il contrabbando.\nIl marmo.\nPer un ventennio, dal 1935 al 1955, si \u00e8 sfruttata a livello industriale una cave sopra Ligomena per l'estrazione del marmo. Si trattava di una particolare pietra a striature rosse che veniva chiamata \"fiamma di Plesio\". La difficoltosa accessibilit\u00e0 del sito e la qualit\u00e0 non del tutto pregiata decisero per l'abbandono.\nL'acqua minerale.\nL'unica industria, attiva dal 1965, \u00e8 l'imbottigliamento dell'acqua oligominerale Chiarella. L'acqua sgorga da una sorgente a quota 760\u00a0m\nInfrastrutture e trasporti.\nVie di accesso.\nIn automobile: strada carrozzabile SP7 proveniente da Menaggio.\nIn pullman: servizio pubblico SPT autolinea C13 Menaggio-Plesio.\nA marzo 2015 \u00e8 iniziata la costruzione di una strada di collegamento tra la frazione di Breglia e di Carcente nel comune di San Siro attraverso la valle del torrente Serio. Si tratta di un tratto di circa quattro chilometri che percorrer\u00e0 a monte il tracciato mulattiero dell'Antica Via Regina. Polemiche sono sorte, soprattutto da parte di associazioni ecologiste, circa l'effettiva utilit\u00e0 della strada soprattutto in rapporto alle risorse pubbliche impiegate, la sicurezza, lo squilibrio idrogeologico causato ed il deturpamento di un luogo considerato ancora incontaminato dal punto di vista paesaggistico e storico.\nAmministrazione.\nIl comune di Plesio appartiene alla Comunit\u00e0 Montana Valli del Lario e del Ceresio insieme ai comuni di Bene Lario, Carlazzo, Cavargna, Consiglio di Rumo, Corrido, Cremia, Cusino, Domaso, Dongo, Dosso del Liro, Garzeno, Gera Lario, Germasino, Grandola ed Uniti, Gravedona, Livo, Menaggio, Montemezzo, Musso, Peglio, Pianello del Lario, Porlezza, San Bartolomeo Val Cavargna, San Nazzaro Val Cavargna, San Siro, Sorico, Stazzona, Trezzone, Val Rezzo, Valsolda e Vercana.\nIl 1\u00ba dicembre 2013, in seguito a referendum popolare, \u00e8 stata respinta la proposta di aggregare il comune con Menaggio, Grandola ed Uniti e Bene Lario. Su 361 votanti i no sono stati il 76%, contro il 24% dei s\u00ec.\nElenco dei sindaci di Plesio:"}
{"id": "700557", "revid": "729019", "url": "https://it.wikipedia.org/wiki?curid=700557", "title": "Guerra di devoluzione", "text": "La guerra di devoluzione (1667\u20131668) fu un conflitto militare tra Francia e Spagna per il possesso delle Fiandre (oggi parte del Belgio) e della Franca Contea. Il suo nome deriva dalle rivendicazioni di Luigi XIV di Francia su tali territori in base ad un emendamento in vigore all'epoca nel Brabante.\nCause.\nLa moglie di Luigi XIV, Maria Teresa di Spagna (1638-1683), figlia di Filippo IV, aveva rinunciato ai diritti sull'eredit\u00e0 spagnola in cambio della cospicua dote di 500.000 scudi da consegnare alla data del suo matrimonio, che per\u00f2 doveva ancora essere pagata.\nQuando Filippo mor\u00ec nel 1665, gli avvocati di Luigi giustificarono le possibili rivendicazioni del monarca francese asserendo che, mentre per la legge di successione spagnola il trono doveva passare al figlio di Filippo, Carlo II, le antiche leggi del Brabante sancivano che i Paesi Bassi Spagnoli dovevano essere \"devoluti\" in base all'emendamento (\"ius devolutionis / diritto di devoluzione\"), solo ai figli di primo letto di Filippo, la cui unica superstite rimaneva Maria Teresa. In base a questo emendamento infatti solo i figli di primo letto erano legittimi eredi dei beni paterni (tale diritto riguardava per\u00f2, solo i patrimoni privati).\nI francesi incalzarono con le rivendicazioni nel 1667 e gli spagnoli ovviamente le contestarono; la Francia inizi\u00f2 a prepararsi alla guerra. Colbert, l'abile ministro delle finanze di Luigi riorganizz\u00f2 l'esercito e lo ingrand\u00ec di 30.000 unit\u00e0, da 50.000 a 80.000 soldati in breve tempo.\nSvolgimento.\nLa \"passeggiata militare\".\nLa guerra ebbe inizio il 24 maggio del 1667, quando un'armata francese agli ordini di Turenne oltrepass\u00f2 il confine e invase i Paesi Bassi spagnoli. Senza nessun esercito nemico capace di opporsi all'avanzata francese nelle Fiandre, le battute iniziali del conflitto divennero una serie di assedi contro le roccaforti spagnole: immediatamente si arresero, talvolta senza combattere, Bergues, Furnes, Ath, Charleroi, Tournai, e Douai, il 25 giugno capitolarono Courtrai, Oudenaarde e Alost; solo Lilla, posta d'assedio il 28 agosto, oppose una certa resistenza fino al 25 settembre.\nL'architetto militare Vauban, che aveva progettato una cintura di fortezze lungo i confini francesi pi\u00f9 vulnerabili, fu incaricato di iniziare subito la costruzione della cittadella di Lilla. Questa fulminea ed efficace campagna militare pass\u00f2 alla storia come la \"passeggiata militare\", per via della facilit\u00e0 con cui venne vittoriosamente portata a termine. A fronte di una eclatante prova di forza e ad una situazione interna preoccupante l'imperatore Leopoldo I accett\u00f2 di trattare con Luigi XIV per prevenire la futura spartizione dei possessi spagnoli che avrebbe lasciato i Paesi Bassi nelle mani della Francia.\nLa Triplice Alleanza Anti-Francese.\nI successi francesi e le trattative con gli Spagnoli allarmarono per\u00f2 le altre potenze europee e in particolare una tradizionale alleata, la vicina Repubblica delle Sette Province Unite, corrispondente approssimativamente agli attuali Paesi Bassi. Gli olandesi, come del resto gli inglesi, alcuni stati tedeschi e la Svezia, vedevano piuttosto di buon occhio che l'importantissima area strategica dei Paesi Bassi meridionali fosse nelle mani della Spagna, ormai un fragile regno incapace di costituire pi\u00f9 una minaccia per la stabilit\u00e0 della regione. Se la Francia avesse acquisito il controllo sui Paesi Bassi Spagnoli, ci\u00f2 avrebbe significato che il possesso sarebbe passato ad uno stato potente ed aggressivo ai confini olandesi e che per di pi\u00f9 avrebbe ottenuto il controllo di alcuni eccellenti scali di fronte all'Inghilterra ed al Mare del Nord.\nPertanto i Paesi Bassi, ponendo termine alla guerra in corso contro l'Inghilterra (1665\u20131667, a causa dell'atto di navigazione), nel gennaio del 1668 crearono una vasta alleanza antifrancese, chiamata Triplice Alleanza o \"Triplice Alleanza della Haye\", comprendente la Svezia e la stessa Inghilterra. Emisero un decreto che garantiva a Luigi i territori che aveva richiesto all'inizio della guerra, ma ammoniva che se la Francia avesse proseguito l'offensiva, le tre potenze sarebbero intervenute a supporto della Spagna per respingerla.\nIntanto le truppe francesi comandate dall'abile Principe di Borbone-Cond\u00e8 il 1\u00ba febbraio intrapresero una vittoriosa spedizione nella Franca Contea, prendendo Besan\u00e7on il 19 dello stesso mese. Luigi si present\u00f2 al tavolo dei negoziati forte delle conquiste militari e della potenza del suo esercito ma deciso a non scatenare una guerra europea, consapevole che difficilmente avrebbe potuto resistere ad un attacco coalizzato dell'alleanza su tutti i fronti, trovandosi a difendere frontiere molto estese.\nLa pace tra gli schieramenti fu cos\u00ec siglata il 2 maggio 1668 ad Aquisgrana: con il trattato di Aquisgrana si lasciavano alla Francia dodici piazzeforti (Lilla, Bergues, Furnes, Armenti\u00e8res, Courtrai, Douai, Menin, Audenarde, Charleroi e Binche), ma si obbligavano i francesi ad abbandonare la Franca Contea, gi\u00e0 occupata.\nConseguenze.\nLa Francia usc\u00ec vittoriosa dalla guerra, confermando l'egemonia sul continente grazie alla sua potenza economica, militare e demografica. L'annessione delle piazzeforti occupate permise inoltre di completare il sistema difensivo di Vauban che nella frontiera nord-orientale aveva ancora non poche falle.\nI risultati ottenuti per\u00f2 non furono particolarmente significativi: dal punto di vista territoriale e politico la situazione era rimasta pressoch\u00e9 immutata, la Franca Contea (vitale per i rifornimenti di Madrid alle sue truppe nelle Fiandre) ed i Paesi Bassi rimasero in mani spagnole e non fu alterato nessun equilibrio di potere, semplicemente quasi senza colpo ferire il confine settentrionale si spost\u00f2 di qualche decina di chilometri.\nI Francesi, che aspiravano ad assorbire totalmente i Paesi Bassi Spagnoli, furono traditi dagli olandesi, dai quali contavano invece l'appoggio o quantomeno la neutralit\u00e0 perch\u00e9, ai loro occhi, erano indipendenti solamente per gli aiuti forniti da Parigi durante la Guerra di indipendenza.\nMa ancor prima della guerra di devoluzione, del resto, sia per ragioni di rivalit\u00e0 coloniali sia per una serie di ripicche in campo doganale, Francia e Paesi Bassi conducevano una sorda e silenziosa guerra economica, che aveva lasciato strascichi e risentimenti nell'animo delle classi imprenditoriali dei due paesi. Lo stesso Colbert spingeva il re ad agire contro i Paesi Bassi, pericolosi concorrenti della Francia in campo economico.\nL'unico effetto tangibile della guerra in campo politico fu il rinfocolamento dell'inquietudine delle potenze europee nei confronti delle ambizioni espansionistiche di Luigi XIV.\nInfatti l'emendamento della devoluzione nelle leggi ereditarie del Brabante non costituiva un \"casus belli\" accettabile, quindi non giustificandola sul piano del diritto internazionale, ed inoltre ufficialmente non venne mai dichiarata portando a credere che i Francesi avrebbero comunque perseguito i loro obiettivi ignorando le regole della diplomazia che moderavano i rapporti tra gli stati."}
{"id": "700560", "revid": "31789", "url": "https://it.wikipedia.org/wiki?curid=700560", "title": "Italici", "text": "I termini Italici o popoli italici sono impiegati, in varie accezioni, per indicare uno o pi\u00f9 gruppi di popoli stanziati nell'Italia antica. Nel significato pi\u00f9 rigoroso e ristretto, l'espressione designa l'insieme dei popoli di lingua indoeuropea che parlava lingue osco-umbre ed era stanziato lungo la dorsale appenninica, dall'Umbria alla Calabria; in un'accezione intermedia (e pi\u00f9 comunemente utilizzata) sono definiti Italici sia gli Osco-umbri sia i Latino-falisci, mentre in senso lato sono stati ricompresi anche popoli non parlanti lingue italiche.\nItalici come Osco-umbri o Sabellici.\nNell'accezione pi\u00f9 ristretta, Italici sono considerati, soprattutto dai linguisti, gli appartenenti ai popoli osco-umbri o sabellici, caratterizzati dall'uso delle lingue osco-umbre, famiglia linguistica indoeuropea attestata nella Penisola italica tra il I millennio a.C. e i primi secoli del I millennio d.C. Questa \u00e8 l'accezione generalmente utilizzata in linguistica e nella letteratura specialistica.\nItalici come Osco-umbri e Latino-falisci.\nIn un'accezione pi\u00f9 ampia, basata su un concetto di \"italico comune\" inteso pi\u00f9 come \u00abfrutto di convergenze preistoriche e protostoriche\u00bb che una \u00ablingua preistorica ricostruibile\u00bb, Italici indica l'insieme sia dei popoli parlanti lingue osco-umbre sia quelle latino-falische, queste ultime probabilmente comprendenti anche il Siculo e il Venetico, con l'esclusione quindi di altri popoli, ugualmente di lingua indoeuropea, ma facenti parte di famiglie pi\u00f9 ampie, estese anche in altre aree europee: come gli abitanti di Golasecca, i Galli cisalpini della famiglia celtica e gli Iapigi (Dauni, Peucezi e Messapi). Non fanno parte di queste popolazioni neanche i Liguri, cos\u00ec come non ne farebbero parte tutta una serie di popolazioni alpine di lingua preindoeuropea quali, ad esempio, i Camuni e i Reti, gli Etruschi e gli Euganei.\nItalici come antichi popoli dell'Italia.\nIn accezione ancora pi\u00f9 estesa (ma impropria sul piano linguistico) il termine \"italici\" \u00e8 stato impiegato anche per designare in generale tutti gli antichi popoli a Sud delle Alpi, comprendendo i summenzionati Liguri, i Reti e gli Etruschi, che non parlavano lingue indoeuropee. Gli Antichi Greci designarono le popolazioni della Magna Grecia, con le quali vennero a contatto, con il termine \"Italioti\": anche tale termine sarebbe stato ripreso successivamente.\nL'evoluzione del concetto di \"Italici\".\nInizialmente, gli indoeuropeisti erano stati inclini a postulare, per i vari popoli indoeuropei parlanti lingue italiche, ovvero appartenenti a quelle famiglie linguistiche indoeuropee attestate esclusivamente in territorio italico nell'antichit\u00e0, un ramo indoeuropeo unitario, parallelo per esempio a quello celtico o germanico e per questo identificato sotto la comune etichetta di \"italico\"; caposcuola di questa ipotesi \u00e8 considerato Antoine Meillet (1866-1936). A partire dall'opera di Alois Walde (1869-1924), per\u00f2, questo schema unitario \u00e8 stato sottoposto a critica radicale; decisive, in questo senso, sono state le argomentazioni addotte da Vittore Pisani (1899-1990) e, in seguito anche da Giacomo Devoto (1897-1974), che ha individuato l'esistenza di due distinti rami indoeuropei nei quali \u00e8 possibile inscrivere le lingue italiche e i popoli che le parlavano. Variamente riformulate negli anni successivi alla Seconda guerra mondiale, le varie ricostruzioni relative all'esistenza di due diverse famiglie indoeuropee si sono definitivamente imposte, anche se i tratti specifici che le separano o che le avvicinano, nonch\u00e9 i processi esatti di formazione e di penetrazione in Italia, restano oggetto di ricerca da parte della linguistica storica."}
{"id": "700561", "revid": "322321", "url": "https://it.wikipedia.org/wiki?curid=700561", "title": "Francesco Nerli il Vecchio", "text": "Biografia.\nFu eletto vescovo di Pistoia il 15 febbraio 1650, il 16 dicembre 1652 per desiderio espresso del granduca Ferdinando II de' Medici fu chiamato a ricoprire l'incarico di arcivescovo di Firenze dopo la morte di Pietro Niccolini.\nIn realt\u00e0 il Nerli viveva praticamente presso la curia romana, dove ricopriva la carica di Segretario dei Brevi ai Principi. Prese possesso dell'arcidiocesi tramite un procuratore il 21 dicembre del 1652 e solo sei mesi dopo (22 giugno 1653) giunse di persona. Fu presente all'investitura di Cosimo III come Gran Maestro dell'Ordine di Santo Stefano, in una cerimonia tenuta dal cardinale Gregorio Barbarigo.\nPer contrasti con la casa granducale l'arcivescovo si trasfer\u00ec di nuovo a Roma, dove Papa Alessandro VII gli riconcesse il suo antico incarico. Clemente IX volle premiare la sua opera e lo cre\u00f2 cardinale nel 1669 con il titolo di San Bartolomeo all'Isola.\nMor\u00ec il 6 novembre 1670 e venne sepolto nella basilica di San Giovanni dei Fiorentini.\nGenealogia episcopale.\nLa genealogia episcopale \u00e8:"}
{"id": "700566", "revid": "486946", "url": "https://it.wikipedia.org/wiki?curid=700566", "title": "Francesco Nerli seniore", "text": ""}
{"id": "700567", "revid": "2039709", "url": "https://it.wikipedia.org/wiki?curid=700567", "title": "Guerra dei trent'anni", "text": "Per guerra dei trent'anni s'intende una serie di conflitti armati che dilaniarono l'Europa centrale tra il 1618 e il 1648. Fu una delle guerre pi\u00f9 lunghe e distruttive della storia europea. La guerra pu\u00f2 essere suddivisa in quattro fasi: boemo-palatina (1618\u20131625), danese (1625\u20131629), svedese (1630\u20131635) e francese (1635\u20131648). Molti storici riconoscono l'esistenza di un quinto periodo oltre ai quattro canonici: il \"periodo italiano\" (1628-1631), corrispondente alla guerra di successione di Mantova e del Monferrato.\nIniziata come una guerra tra gli Stati protestanti e quelli cattolici nel frammentato Sacro Romano Impero, progressivamente si svilupp\u00f2 in un conflitto pi\u00f9 generale che coinvolse la maggior parte delle grandi potenze europee, perdendo sempre di pi\u00f9 la connotazione religiosa e inquadrandosi meglio nella continuazione della rivalit\u00e0 franco-asburgica per l'egemonia sulla scena europea.\nLa guerra ebbe inizio quando il Sacro Romano Impero cerc\u00f2 d'imporre l'uniformit\u00e0 religiosa sui suoi domini. Gli Stati protestanti del nord, indignati per la violazione dei loro diritti acquisiti nella pace di Augusta, si unirono formando l'unione evangelica. L'impero contrast\u00f2 immediatamente questa lega, percependola come un tentativo di ribellione, suscitando le reazioni negative di tutto il mondo protestante. La Svezia intervenne nel 1630, lanciando un'offensiva su larga scala nel continente. La Spagna, intenzionata a piegare i ribelli olandesi, intervenne con il pretesto di aiutare il suo alleato dinastico, l'Austria. Temendo l'accerchiamento da parte delle due grandi potenze degli Asburgo, la cattolica Francia entr\u00f2 nella coalizione a fianco dei territori protestanti tedeschi per contrastare l'Austria.\nLa guerra, caratterizzata da gravissime e ripetute devastazioni di centri abitati e campagne, da uccisioni di massa, da operazioni militari condotte con spietata ferocia da eserciti mercenari spesso protagonisti di saccheggi, oltre che da micidiali epidemie e carestie, fu una catastrofe epocale, in particolare per i territori dell'Europa centrale. Secondo l'accademico Nicolao Merker, la guerra dei trent'anni, che avrebbe provocato 12 milioni di morti, fu \"in assoluto la maggiore catastrofe mai abbattutasi\" sulla Germania.\nIl conflitto si concluse con i trattati di Osnabr\u00fcck e M\u00fcnster, inseriti nella pi\u00f9 ampia pace di Vestfalia. Gli eventi bellici modificarono il precedente assetto politico delle potenze europee. L'incremento del potere dei Borbone in Francia, la riduzione delle ambizioni degli Asburgo e l'ascesa della Svezia come grande potenza crearono nuovi equilibri di potere nel continente. La posizione dominante della Francia contraddistinse la politica europea fino al XVIII secolo, quando in seguito alla guerra dei sette anni la Gran Bretagna assunse un ruolo centrale.\nLe ragioni del conflitto.\nLe cause della guerra furono varie, anche se la principale fu rappresentata dall'opposizione religiosa e politica tra cattolici e protestanti. La pace di Augusta, firmata dall'imperatore Carlo V d'Asburgo nel 1555, aveva confermato gli indirizzi della Dieta di Spira del 1526, ponendo fine agli scontri fra cattolici e luterani. In essa si stabiliva che:\nAnche se la pace di Augusta mise una temporanea fine alle ostilit\u00e0, vari problemi rimasero per\u00f2 aperti: oltre al fatto che i luterani pi\u00f9 di tutti consideravano la pace solo una tregua temporanea, i termini del trattato prevedevano che i principi aderissero al cattolicesimo o al luteranesimo, con esclusione di ogni altro credo che andava diffondendosi rapidamente in varie aree della Germania, incluso il calvinismo. Ci\u00f2 aggiunse una terza confessione nella regione, la cui posizione non fu per\u00f2 mai riconosciuta in alcun modo negli accordi di Augusta, che prese in considerazione solo il cattolicesimo e il luteranesimo.\nA queste considerazioni di ordine religioso si aggiunsero tendenze egemoniche o d'indipendenza di vari Stati europei, rivalit\u00e0 commerciali, ambizioni personali e gelosie familiari. La Spagna era interessata a esercitare una decisiva influenza sul Sacro Romano Impero per garantirsi la possibilit\u00e0 di affrontare la guerra con gli olandesi che durava ormai da molti anni, e che sarebbe ripresa apertamente nel 1621, allo scadere cio\u00e8 della tregua dei dodici anni. In particolare, i governanti delle nazioni confinanti del Sacro Romano Impero contribuirono allo scoppio della guerra dei trent'anni per i seguenti motivi:\nAll'epoca, e da non poco tempo, il Sacro Romano Impero era un frammentato insieme di Stati in gran parte indipendenti. La posizione del suo Imperatore era principalmente titolare, mentre gli imperatori della Casa d'Asburgo governavano direttamente una vasta porzione di territorio imperiale (l'Arciducato d'Austria e il Regno di Boemia), cos\u00ec come il Regno d'Ungheria. Il dominio austriaco era quindi una grande potenza europea a s\u00e9 stante, che dominava circa otto milioni di sudditi. Un altro ramo della Casa di Asburgo governava la Spagna e il suo impero, che comprendeva i Paesi Bassi spagnoli, il Sud d'Italia, le Filippine e la maggior parte delle Americhe.\nOltre ai possedimenti degli Asburgo, il Sacro Romano Impero era costituito da diverse potenze regionali, come ad esempio il Ducato di Baviera, l'Elettorato di Sassonia, la Marca di Brandeburgo, l'Elettorato Palatino, il Langraviato d'Assia, l'Arcivescovado di Treviri e la Citt\u00e0 libera di Norimberga, assieme a un vasto numero di ducati minori indipendenti, citt\u00e0 libere, abbazie, principi-vescovati e piccole signorie (la cui autorit\u00e0 talvolta era estesa a non pi\u00f9 di un singolo Paese) a completarlo. A parte l'Austria e forse la Baviera, nessuna di queste entit\u00e0 era in grado di influenzare la politica a livello nazionale; cos\u00ec le alleanze tra Stati imparentati erano comuni, dovute in parte alla pratica frequente di dividere l'eredit\u00e0 di un signore tra i suoi vari figli.\nTutto questo port\u00f2 a una lotta politica fra i principi tedeschi e l'imperatore di casa Asburgo, il quale desiderava che il titolo di Imperatore del Sacro Romano Impero non fosse pi\u00f9 solamente una figura rappresentativa e un retaggio medievale, ma rappresentasse un potere effettivo sui territori che \"nominalmente\" appartenevano al Sacro Romano Impero, affermando cos\u00ec l'egemonia degli Asburgo su tutta la Germania e portando a compimento l'impresa fallita da Carlo V. In risposta, Enrico IV di Francia continu\u00f2 la politica anti-asburgica dei predecessori, convinto del fatto che, se gli spagnoli fossero usciti vittoriosi dalla guerra nei Paesi Bassi e la Germania fosse caduta sotto l'egemonia imperiale, la Francia sarebbe stata schiacciata tra possedimenti asburgici su ogni lato. Questi vari fattori cominciarono a manifestare la loro importanza gi\u00e0 a partire dagli ultimi anni del XVI secolo.\nLa guerra di Colonia e il principio del \"cuius regio, eius religio\".\nLe tensioni religiose rimasero forti per tutta la seconda met\u00e0 del XVI secolo. La pace di Augusta cominci\u00f2 a disfarsi: alcuni vescovi convertiti rifiutarono di rinunciare alle loro diocesi, mentre gli Asburgo e gli altri governanti cattolici del Sacro Romano Impero e la Spagna cercarono di ripristinare il potere del cattolicesimo. I primi scontri, di carattere religioso, si verificarono nel Sacro Romano Impero a causa del \"reservatum ecclesiasticum\", una norma contenuta nella pace di Augusta che stabiliva che le autorit\u00e0 ecclesiastiche convertite al protestantesimo dovessero lasciare i propri territori.\nCi\u00f2 fu evidente nella guerra di Colonia (1583-1588), un conflitto iniziatosi quando il principe-arcivescovo della citt\u00e0, Gebhard Truchsess von Waldburg, si convert\u00ec al calvinismo. Poich\u00e9 l'arcivescovo di Colonia era anche uno dei principi elettori (\"Kurf\u00fcrsten\"), si sarebbe venuta a creare una maggioranza protestante nel collegio elettorale, prospettiva quantomai temuta dai cattolici tedeschi, che risposero cacciando con la forza l'arcivescovo e ponendo al suo posto Ernesto di Baviera. In seguito a questo successo cattolico, il \"reservatum ecclesiasticum\" fu applicato pi\u00f9 duramente in vari territori, costringendo i protestanti a emigrare o ad abiurare. I luterani avevano assistito anche alla defezione dei signori del Palatinato (1560), di Nassau (1578), di Assia-Kassel (1603) e di Brandeburgo (1613) alla nuova fede calvinista.\nLa situazione all'inizio del XVII secolo, dunque, era pressoch\u00e9 la seguente: le terre del Reno e quelle a sud del Danubio erano in gran parte cattoliche; il nord rimaneva saldamente luterano; la Germania centro-occidentale, invece, diveniva, insieme alla Svizzera e ai Paesi Bassi, il fulcro del calvinismo tedesco. C'\u00e8 per\u00f2 da precisare che minoranze di ogni credo esistevano quasi ovunque (in alcune signorie e citt\u00e0, la percentuale di calvinisti, cattolici e luterani era approssimativamente uguale), frammentando ancor di pi\u00f9 un territorio gi\u00e0 fortemente diviso.\nCon grande costernazione dei loro reali cugini spagnoli, gli imperatori asburgici che succedettero a Carlo V (soprattutto Ferdinando I e Massimiliano II, ma anche Rodolfo II e il suo successore Mattia) furono favorevoli a permettere ai principi dell'Impero di scegliere la propria religione, al fine di evitare sanguinose guerre di religione al suo interno: ci\u00f2 consent\u00ec alle diverse confessioni cristiane di diffondersi senza coercizione, ma allo stesso tempo aument\u00f2 lo scontento di coloro che cercavano l'uniformit\u00e0 religiosa. A queste dinamiche interne si aggiunse nel frattempo il dinamismo dei regni luterani di Svezia e di Danimarca, che, perorando la causa protestante all'interno dell'Impero, tentavano di guadagnare influenza politica ed economica.\nI fatti di Donauw\u00f6rth e la Guerra di successione di J\u00fclich.\nLe tensioni religiose scoppiarono violentemente nel 1606 presso Donauw\u00f6rth: i protestanti tentarono di impedire ai residenti cattolici di organizzare una processione, dando vita ad aspri tumulti, che terminarono soltanto con l'intervento del cattolico Massimiliano I, duca di Baviera. La citt\u00e0 libera dell'Impero Donauw\u00f6rth fu annessa alla Baviera, perdendo l'immediatezza imperiale e tornando nell'alveo del cattolicesimo. In seguito a tali violenze (e a tale esito della protesta), i calvinisti di Germania, rimasti in minoranza e ritenendosi minacciati dalle azioni del Duca di Baviera, formarono nel 1608 l'Unione evangelica, guidata da Federico IV (1583-1610), Principe Elettore del Palatinato e quindi sovrano di uno di quei territori del Cammino Spagnolo che erano fondamentali per garantire alla Spagna l'accesso ai Paesi Bassi. I cattolici tedeschi risposero creando a loro volta, nel 1609, la Lega cattolica, sotto la guida di Massimiliano I di Baviera.\nLe tensioni aumentarono ulteriormente nello stesso 1609, per via della guerra di successione di J\u00fclich, che ebbe inizio quando Giovanni Guglielmo, duca del J\u00fclich-Kleve-Berg, mor\u00ec senza figli. Subito reclamarono il ducato due pretendenti, entrambi protestanti: Anna di Prussia, figlia di Maria Eleonora, sorella maggiore di Giovanni Guglielmo e sposata con Giovanni Sigismondo di Brandeburgo, che rivendicava il trono in qualit\u00e0 di erede per linea di anzianit\u00e0; e Volfango Guglielmo, figlio della seconda sorella maggiore di Giovanni Guglielmo, Anna di Cl\u00e8ves, che avanzava delle pretese sul J\u00fclich-Kleve-Berg in quanto primo erede maschio di Giovanni Guglielmo.\nNel 1610, per evitare un conflitto tra i pretendenti, l'imperatore Rodolfo II occup\u00f2 temporaneamente il J\u00fclich-Kleve-Berg, per evitare che uno dei pretendenti occupasse in forze il ducato e lo mantenesse sotto il suo controllo nonostante la decisione contraria del Concilio Aulico (\"Reichshofrat\"). Diversi principi protestanti temevano per\u00f2 che l'imperatore, devoto cattolico, intendesse impossessarsi del J\u00fclich-Kleve-Berg, per evitare che i Ducati Uniti cadessero in mani protestanti. I delegati di Enrico IV di Francia e della Repubblica delle Sette Province Unite riunirono quindi una forza d'invasione per cacciare il cattolico Rodolfo, ma l'impresa fu interrotta a causa dell'assassinio di Enrico IV da parte del fanatico cattolico Fran\u00e7ois Ravaillac.\nNella speranza di ottenere un vantaggio nella controversia, Volfango Guglielmo si convert\u00ec al cattolicesimo; Giovanni Sigismondo, d'altro canto, abbracci\u00f2 il calvinismo (anche se Anna di Prussia rimase luterana). Le \"conversioni\" portarono a un primo confronto diretto tra la Lega Cattolica, sostenitrice di Volfango Guglielmo, e l'Unione evangelica, che portava avanti le istanze di Giovanni Sigismondo. La questione della successione fu risolta nel 1614 con il trattato di Xanten, con il quale i Ducati Uniti furono disgregati: J\u00fclich e Berg furono assegnati a Volfango Guglielmo, mentre Giovanni Sigismondo acquis\u00ec Kleve, Mark e Ravensberg.\nLa Guerra dei trent'anni.\nOltre alle tensioni politiche e religiose persistenti in Germania, aggravava il quadro internazionale degli inizi del XVII secolo la guerra degli ottant'anni, il conflitto iniziato nel 1568 tra la Spagna e la Repubblica delle Sette Province Unite, che si protraeva da decenni in una situazione di sostanziale stallo. Nel 1609 le parti in conflitto giunsero a L'Aia alla firma di una tregua, sebbene fosse chiaro in tutta Europa che le ostilit\u00e0 sarebbero riprese (cosa che avvenne nel 1621) e che gli iberici avrebbero tentato di riconquistare quei territori, che oggi costituiscono i Paesi Bassi.\nEra persino ben nota la strategia che l'impero spagnolo avrebbe adottato al nuovo scoppiare della guerra: le forze iberiche comandate dal generale genovese Ambrogio Spinola, partite dalla Repubblica di Genova, avrebbero attraversato i territori del Ducato di Milano e la Valtellina, sarebbero passate lungo la riva nord del Lago di Costanza per evitare l'ostile Svizzera, per poi avanzare attraverso l'Alsazia, l'Arcivescovado di Strasburgo, l'Elettorato del Palatinato, l'Arcivescovado di Treviri, il Ducato di J\u00fclich e il Granducato di Berg fino ai confini delle Sette Province Unite.\nL'unico stato ostile che Spinola avrebbe incontrato durante la sua avanzata sarebbe stato il Palatinato: da qui nasce l'enorme importanza strategica che tale nazione assunse negli affari europei di inizio Seicento, importanza del tutto sproporzionata rispetto alle sue esigue dimensioni. Federico V del Palatinato arriv\u00f2 addirittura a sposare nel 1612 Elisabetta Stuart, figlia di Giacomo I, re d'Inghilterra, Scozia e Irlanda, nonostante la tradizione additasse come degno consorte di una principessa soltanto un altro sovrano.\nLa Defenestrazione di Praga.\nLa scintilla che fece scatenare il conflitto si ebbe nel 1617, quando l'imperatore del Sacro Romano Impero Mattia d'Asburgo, sposato con la cugina Anna ma privo di eredi, abdic\u00f2 al trono di Boemia in favore del parente maschio pi\u00f9 prossimo, ovvero il cugino cattolico (e allievo dei gesuiti) Ferdinando II d'Asburgo, il principe ereditario di Boemia (territorio prevalentemente protestante, soprattutto ussita) che il re di Spagna Filippo III, con il trattato di O\u00f1ate, si affrett\u00f2 a riconoscere in cambio di concessioni territoriali in Italia e Alsazia.\nFerdinando II, all'inizio dell'anno successivo, viet\u00f2 la costruzione di alcune chiese protestanti e ritir\u00f2 la lettera di maest\u00e0, che concedeva ai boemi libert\u00e0 di culto. Questo provoc\u00f2 una violenta ribellione che culmin\u00f2 nel celebre episodio della defenestrazione di Praga del 23 maggio 1618: due luogotenenti dell'imperatore e il segretario del Consiglio reale furono scaraventati gi\u00f9 dalle finestre del palazzo reale; i tre rimasero gravemente feriti, ma sopravvissero in quanto atterrarono sul letame presente nel fossato del castello, non molto pi\u00f9 in basso. L'incidente fu comunque la scintilla che segn\u00f2 l'inizio della guerra dei Trent'anni.\nFase boemo\u2013palatina (1618\u20131625).\nNegli ultimi anni di vita, l'imperatore Mattia, non avendo avuto alcun figlio dal matrimonio con la cugina Anna, cerc\u00f2 di assicurare una successione all'Impero senza spargimenti di sangue, scegliendo come erede alla corona boema, e quindi al trono imperiale, nel 1617, suo cugino Ferdinando, duca di Stiria e figlio dell'Arciduca Carlo II d'Austria.\nLa scelta di Ferdinando, cresciuto dai gesuiti presso la cattolicissima corte spagnola e acerrimo nemico della Riforma Protestante, quale erede al trono suscit\u00f2 le preoccupazioni di alcuni nobili protestanti boemi, che temevano la perdita della libert\u00e0 di culto assicurata al popolo boemo dall'imperatore Rodolfo II nella sua Lettera di maest\u00e0 del 1609.\nTali timori si dimostrarono fondati quando, nel 1618, alcuni ufficiali imperiali si opposero alla costruzione di chiese protestanti nelle \"stifts\", delle terre propriet\u00e0 dei principi ecclesiastici e non soggette pertanto al governo degli Stati Generali boemi; i protestanti reclamarono tali terreni come \"terre della corona\" utilizzabili liberamente sulla base della Lettera di Maest\u00e0, un'interpretazione legale largamente disputata che il governo austriaco rifiut\u00f2.\nLe tensioni esplosero il 23 maggio 1618, quando i due delegati imperiali cattolici Vil\u00e9m Slavata e Jaroslav Bo\u0159ita z Martinic e il segretario Philip Fabricius, inviati da Ferdinando al Castello di Praga per governare in sua assenza, furono catturati dai nobili protestanti che, aizzati dal Conte di Thurn, li scaraventarono fuori da una finestra del palazzo, dando il via alla rivolta boema e alla Guerra dei Trent'anni.\nDalla capitale Praga la ribellione contro l'opprimente potere cattolico asburgico si estese ben presto a tutti i territori della Corona di Boemia, infiammando la Slesia, l'Alta e Bassa Lusazia e la Moravia. Il primo atto di guerra vera e propria si ebbe tra il settembre e il novembre del 1618, quando la citt\u00e0 di Plze\u0148, roccaforte dei cattolici boemi e ancora fedele agli Asburgo, fu assediata dalle truppe boemo-palatine del generale Ernst von Mansfeld. Questa prima vittoria protestante, tuttavia, fu subito minacciata dall'invasione della Boemia da parte delle truppe imperiali e della Lega cattolica, che penetrarono nel Paese da pi\u00f9 parti.\nIn seguito alla morte dell'imperatore Mattia, il 20 marzo 1619, sebbene Ferdinando fosse gi\u00e0 stato incoronato Re di Boemia, la nobilt\u00e0 si rifiut\u00f2 di riconoscerlo, facendolo, anzi, dichiarare dagli Stati Generali boemi, nell'agosto del medesimo anno, decaduto. La personalit\u00e0 che raccoglieva tra i boemi maggiori consensi per divenire loro nuovo Re era il principe elettore di Sassonia Giovanni Giorgio, preferito a Federico V, principe elettore del Palatinato, gi\u00e0 proposto per tale carica nel 1612, in quanto una sua eventuale elezione (era figlio di Federico IV del Palatinato, fondatore dell'Unione Evangelica) avrebbe portato inevitabilmente ad un conflitto religioso all'interno del Sacro Romano Impero.. Ricevuto, tuttavia, il rifiuto dell'elettore di Sassonia, la Dieta boema, riunitasi il 26 agosto 1619, non pot\u00e9 far altro che eleggere quale nuovo Re Federico V, che fu incoronato ufficialmente il 4 novembre.\nIl potere di Federico, tuttavia, rimase debole per tutto il suo regno: buona parte della nobilt\u00e0 e del clero boemo lo avversavano; le finanze reali erano al collasso e impedivano a Federico di organizzare una buona difesa contro la Lega cattolica; inoltre, le azioni del predicatore di corte Abraham Scultetus, che voleva sfruttare la sua posizione per diffondere il calvinismo in Boemia nonostante le opposizioni dello stesso Federico, contribuirono a indebolire il sostegno al nuovo Re; la stessa lingua di Federico, che parlava tedesco e non conosceva il ceco, contribu\u00ec ad allontanarlo dall'apparato statale. La debolezza del nuovo sovrano fu evidente quando, nel dicembre 1619, Federico convoc\u00f2 a Norimberga un incontro tra i principi protestanti tedeschi a cui ben pochi parteciparono; lo stesso elettore di Sassonia, colui che era il favorito per sedere sul trono boemo, disert\u00f2 e disapprov\u00f2 le azioni di Federico.\nQuella che era una ribellione locale, per via della debolezza sia di Ferdinando II sia di Federico V, si trasform\u00f2 in guerra estesa ben oltre i confini boemi: nell'agosto 1619 anche il popolo ungherese, guidato dal Principe di Transilvania Gabriele Bethlen, e gran parte dell'Alta Austria si ribellarono agli Asburgo (tanto che il Conte di Thurn riusc\u00ec a condurre un esercito fino alle mura della stessa Vienna prima di essere sconfitto nella battaglia di Z\u00e1blat\u00ed da Karel Bonaventura Buquoy), mentre le azioni di guerra si estendevano alla Germania occidentale. L'imperatore, dopo aver chiesto l'aiuto di suo nipote Filippo IV, re di Spagna, lanci\u00f2 un ultimatum a Federico, nel quale gli imponeva di lasciare il trono boemo entro il 1\u00ba giugno 1620.\nNel marzo dello stesso anno, Federico chiese alla Dieta boema l'imposizione di nuove tasse per la difesa del Regno, ma ormai la situazione era disperata: il Duca di Savoia Carlo Emanuele I, in seguito alla battaglia di Z\u00e1blat\u00ed, ritir\u00f2 il segreto sostegno alla causa protestante, consistente in ingenti somme in denaro e truppe per la guarnigione di stanza nella Renania; in cambio della cessione della Lusazia, l'elettore di Sassonia si schier\u00f2 con gli Asburgo; il suocero Giacomo I, re d'Inghilterra, neg\u00f2 il suo aiuto militare; la stessa Unione evangelica fondata dal padre di Federico rifiut\u00f2 con il trattato di Ulma di appoggiare il Re di Boemia. I pochi aiuti arrivarono dalle Province Unite, che inviarono piccoli contingenti e promisero un modesto aiuto economico, e dal Principe di Transilvania. La causa di Federico V, tuttavia, venne vista come analoga a quella di Elisabetta Stuart, e ci\u00f2 gli garant\u00ec un flusso di decine di migliaia di volontari a suo favore nel corso di tutta la guerra dei trent'anni.\nUn insperato aiuto sembr\u00f2 giungere dal principe di Transilvania Gabriele Bethlen, che stava conducendo una vittoriosa campagna in Ungheria, e dal suo alleato ottomano Osman II. Dopo il consueto scambio di ambasciatori (il boemo Heinrich Bitter si rec\u00f2 a Istanbul nel gennaio 1620, mentre nel luglio 1620 fu accolto a Praga un legato turco), gli Ottomani promisero di inviare a Federico una forza di cavalieri e di invadere la Polonia, alleata degli Asburgo, con uomini, in cambio del pagamento di un tributo annuale al sultano. Nella battaglia di Cecora, combattuta tra settembre e ottobre del 1620, gli ottomani sconfissero i polacchi, ma non furono in grado di intervenire a favore della Boemia prima del novembre 1620. In seguito, i polacchi sconfissero gli ottomani nella battaglia di Chocim, riportando i confini a quelli precedenti alla guerra.\nAi primi di agosto del 1620, uomini al comando di Ambrogio Spinola marciarono alla volta della Boemia. Durante la terza settimana di agosto, tuttavia, quest'armata cambi\u00f2 i propri obiettivi e si diresse sul disarmato Elettorato Palatino (difeso solo da soldati inglesi volontari), patria di Federico V, occupando Magonza. Successivamente, Spinola attravers\u00f2 il Reno il 5 settembre 1620 e procedette alla presa di Bad Kreuznach il 10 settembre e Oppenheim il 14 settembre. Alle forze del generale genovese, si aggiunsero quelle di Massimiliano I, Duca di Baviera, al comando delle forze della Lega cattolica (che includeva tra i suoi ranghi Cartesio come osservatore), che, dopo aver catturato Linz e sedato la rivolta dell'Alta Austria, attravers\u00f2 i confini della Boemia il 26 settembre 1620. Mentre le forze imperiali comandate da Johann Tserclaes, conte di Tilly, tenevano sotto controllo la Bassa Austria, l'invasione della Lusazia da parte di Giovanni Giorgio di Sassonia completava l'accerchiamento asburgico.\nL'invasione della Boemia da parte degli Asburgo culmin\u00f2 l'8 novembre 1620 nella battaglia della Montagna Bianca, nei pressi di Praga. La definitiva vittoria imperiale costrinse Federico, chiamato spregiativamente il \"Re d'Inverno\", insieme alla moglie Elisabetta e a diversi luogotenenti dell'esercito, a trovare rifugio all'estero, dove cerc\u00f2 di conquistare il sostegno alla sua causa in Svezia, in Danimarca e nelle Province Unite. La Boemia venne annessa ai domini asburgici (rester\u00e0 tale fino al 1918) e trasformata da monarchia elettiva in ereditaria; venne intrapresa una dura repressione contro i luterani e gli ussiti nel tentativo di restaurare il cattolicesimo. Federico V fu privato sia del titolo di elettore del Palatinato (concesso al suo lontano cugino, il duca Massimiliano I di Baviera) sia dei suoi possedimenti e fu bandito dal Sacro Romano Impero.\nSoffocata la ribellione boema e chiuso il fronte orientale con la pace di Nikolsburg (31 dicembre 1621), in cui l'Imperatore cedeva tredici contee dell'Ungheria al principe di Transilvania, la fazione cattolico-asburgica si prodig\u00f2 nell'estirpare la residua resistenza protestante: questo periodo della guerra, detto da alcuni storici \"fase del Palatinato\" (1621-1625), da considerarsi distinto dalla \"fase boema\", \u00e8 caratterizzato da scontri di piccola scala (tra cui le battaglie di Mingolsheim, Wimpfen e H\u00f6chst) e assedi come quelli di Bad Kreuznach, Oppenheim, Bacharach (conclusi nel 1620), Trebon, Heidelberg e Mannheim (che caddero nel 1622) e di Frankenthal (fino al 1623), al termine dei quali il Palatinato fu occupato dagli spagnoli, che cercavano vantaggi strategici in vista della ripresa della guerra degli ottant'anni contro gli olandesi.\nLe restanti armate protestanti, guidate dal conte Ernst von Mansfeld e dal duca Cristiano di Brunswick, ripiegarono a servizio delle Province Unite. Dopo aver contribuito a togliere l'assedio a Bergen op Zoom nell'ottobre 1622 e a occupare la Frisia orientale, il duca di Brunswick intraprese una campagna in Bassa Sassonia per difendere i possedimenti familiari, suscitando la reazione del conte di Tilly, comandante delle truppe imperiali e spagnole. Vedendosi negato l'aiuto delle truppe di Mansfeld, rimasto in Olanda, Brunswick decise la ritirata ma il 6 agosto 1623 fu intercettato dall'esercito di Tilly: nella battaglia di Stadtlohn, Brunswick fu nettamente sconfitto, perdendo oltre i quattro quinti dei suoi uomini. Dopo questa catastrofe, Federico V, in esilio a L'Aia e sotto la crescente pressione da parte di Giacomo I d'Inghilterra, pose fine al suo coinvolgimento nella guerra e fu costretto ad abbandonare ogni speranza di avviare ulteriori campagne. La ribellione protestante fu cos\u00ec definitivamente schiacciata.\nFase danese (1625-1629).\nIl conflitto, che pareva concluso dopo la schiacciante vittoria imperiale di Stadtlohn, fu riaperto dall'intervento militare di Cristiano IV, re di Danimarca e duca di Holstein. Egli, che aveva gi\u00e0 approfittato della caotica situazione tedesca nel 1621 per imporre la propria sovranit\u00e0 sulla citt\u00e0 di Amburgo, forte della straordinaria opulenza economica del suo regno (dovuta principalmente ai pedaggi sull'\u00d8resund e ai risarcimenti di guerra della Svezia), nel 1625 condusse un esercito in aiuto dei protestanti tedeschi, temendo che il recente prevalere dei cattolici potesse insidiare la sua monarchia luterana.\nIl sovrano danese fu sostenuto militarmente dalle Province Unite, che stavano affrontando l'invasione dei loro territori da parte delle forze cattoliche, e politicamente dalla Francia, che guidata dal cardinale Richelieu, in nome della \"raison d'\u00c9tat,\" cominci\u00f2 a supportare gli sforzi protestanti e a contrastare l'egemonia cattolica degli Asburgo. Anche Carlo I d'Inghilterra (che aveva come cognato Federico V del Palatinato, avendo questi sposato Elisabetta Stuart) accett\u00f2 di perorare la causa protestante, inviando a sostegno dell'impresa di Cristiano IV un contingente di scozzesi, sotto il comando del generale Robert Maxwell, I conte di Nithsdale, e circa soldati inglesi, guidati da Charles Morgan, per la difesa della Danimarca.\nL'imperatore non fece attendere la sua risposta: arruol\u00f2 nuove truppe e le assegn\u00f2 al comandante Albrecht von Wallenstein, un nobile boemo arricchitosi grazie alle terre confiscate dei suoi concittadini, che mise al servizio di Ferdinando II il suo esercito di uomini in cambio del diritto di saccheggiare i territori conquistati. Contemporaneamente a Wallenstein, attestatosi nei pressi di Magdeburgo, si mosse anche il conte di Tilly, che con le truppe imperiali invase la Bassa Sassonia, di cui Cristiano IV era stato nominato direttore (\"Kreisoberst\").\nLa situazione danese peggior\u00f2 quando le nazioni della coalizione anti-asburgica non furono in grado di onorare i propri impegni bellici: la Francia era in preda ad una nuova guerra di religione contro gli ugonotti nel sud-ovest del paese, supportati dall'Inghilterra; la Svezia era impegnata in uno scontro con la confederazione polacco-lituana; inoltre n\u00e9 il Brandeburgo n\u00e9 la Sassonia erano interessate a partecipare al conflitto. Al mancato aiuto alleato si aggiunsero presto le sconfitte sul campo di battaglia: il 25 aprile 1626 l'esercito di Ernst von Mansfeld, che giungeva dalle Province Unite in supporto dei danesi, fu vinto dalle forze di Wallenstein nella battaglia del Ponte di Dessau (Mansfeld mor\u00ec alcuni mesi dopo in Dalmazia, probabilmente di malattia.), mentre lo stesso Cristiano IV fu costretto a ritirarsi nello Jutland a seguito della battaglia di Lutter (17 agosto 1626), vinta da Tilly.\nIn seguito alla disfatta danese, gli eserciti imperiali ebbero facile gioco contro le resistenze del Meclemburgo, della Pomerania e del ducato di Holstein, arrivando ad occupare lo Jutland nel dicembre 1627. Tra il maggio e il luglio 1628, Wallenstein, nominato dall'imperatore \"Ammiraglio del Mar Baltico\", pose l'assedio a Stralsunda, l'unico porto belligerante con strutture sufficienti per costruire una grande flotta in grado di conquistare Copenaghen, difeso da truppe danesi e svedesi e dai volontari scozzesi del colonnello Alexander Leslie (che in seguito divenne governatore della citt\u00e0 per conto degli svedesi).\nDivenne presto chiaro, tuttavia, che il costo del proseguimento della guerra sarebbe stato di gran lunga superiore agli eventuali utili derivanti dalla conquista del resto della Danimarca: il comandante imperiale cerc\u00f2, quindi, di negoziare con gli assediati, a cui propose termini molto favorevoli di resa, condizioni che furono tuttavia respinte dalle autorit\u00e0 cittadine, ormai al servizio degli svedesi. La notizia di un nuovo intervento di Cristiano IV che, sbarcato in Pomerania, stava avanzando nell'entroterra tedesco, spinse Wallenstein a togliere l'assedio a Stralsunda; nei pressi di Wolgast le forze imperiali ebbero facilmente la meglio su quelle danesi (12 agosto 1628). N\u00e9 una n\u00e9 l'altra parte vedevano ora vantaggi nel proseguimento del conflitto: con il trattato di Lubecca, firmato tra il maggio e il giugno 1629, Cristiano IV mantenne il controllo della Danimarca a patto della rinuncia al suo sostegno alla causa dei protestanti tedeschi.\nLa guerra, che pareva nuovamente vinta dalla causa cattolica, riprese quando Ferdinando II, influenzato dagli esponenti della Lega Cattolica, eman\u00f2 l'editto di Restituzione, in forza del quale dovevano essere riconsegnati alla Chiesa cattolica tutti i beni confiscati a seguito della Pace di Augusta del 1555 (tra cui due arcivescovati, sedici vescovati e centinaia di monasteri). Ci\u00f2 provoc\u00f2 la reazione dei principi protestanti non ancora coinvolti nel conflitto e la discesa in campo della Svezia, che grazie alla testa di ponte di Stralsunda, si preparava all'invasione della Germania.\nFase italiana (1629-1631).\nAvvenuta negli anni finali della fase danese e in quelli iniziali della fase svedese, la guerra di successione di Mantova e del Monferrato (detta anche \"guerra del Monferrato\") viene considerata da alcuni storici come una parte della guerra dei Trent'anni svoltasi non in area tedesca, bens\u00ec nella penisola italiana, gi\u00e0 protagonista nel secolo precedente di una lunga serie di conflitti tra la Francia di Francesco I e la Spagna di Carlo V. Alla morte senza eredi di Vincenzo II Gonzaga, duca di Mantova e del Monferrato, nel 1627, si apr\u00ec la contesa dinastica: da un lato Ferrante II Gonzaga, sostenuto dagli spagnoli, da Ferdinando II e dal duca di Savoia Carlo Emanuele I (che si era accordato con il governatore di Milano per la spartizione del Monferrato), dall'altro Carlo I di Gonzaga-Nevers, signore \"de facto\" di Mantova dal gennaio 1628, appoggiato dal re francese Luigi XIII e dal cardinale Richelieu.\nIn seguito ad un'iniziale vittoria spagnola, con i Savoia che occupavano Trino, Alba e Moncalvo e Ambrogio Spinola che poneva l'assedio a Casale, la situazione si capovolse con la discesa in Italia dello stesso re di Francia, che sbaragli\u00f2 le forze piemontesi e occup\u00f2 gran parte del ducato sabaudo, per poi nuovamente arridere alle forze imperiali e spagnole, con l'arrivo nella penisola italica dell'esercito di Wallenstein. La peste dilagante tra le truppe imperiali, gli eventi bellici nel nord Europa e l'invasione svedese della Germania spinsero Ferdinando II a cercare un accordo con i francesi, dapprima con il trattato di Ratisbona (13 ottobre 1630) e infine con la Pace di Cherasco (6 aprile 1631), che riconosceva legittimo duca di Mantova il candidato francese.\nLa guerra del Monferrato e la grande peste che colp\u00ec la penisola tra il 1629 e il 1631 fanno da sfondo alle vicende di Renzo e Lucia ne \"I promessi sposi\", la pi\u00f9 nota opera di Alessandro Manzoni, che con notevole accuratezza e ricerca storiografica mostra la societ\u00e0 italiana al tempo del dominio spagnolo e la rovina fatta di epidemie, carestie e saccheggi portata dagli eserciti secenteschi nei teatri di conflitto.\nFase svedese (1630-1635).\nSe le trame di corte ordite dagli esponenti della Lega Cattolica avevano spinto Ferdinando II, nel 1630, a licenziare Wallenstein, accusato di ricercare l'appoggio di alcuni principi protestanti per acquisire maggiore influenza e indipendenza a scapito del potere asburgico, gli eventi bellici portarono l'imperatore alla pragmatica decisione d'ingaggiarlo nuovamente: il 6 luglio, infatti, fanti e cavalieri svedesi guidati dal re Gustavo II Adolfo avevano varcato i confini del Sacro Romano Impero sbarcando a Peenem\u00fcnde, sull'isola di Usedom, Pomerania.\nCome il tentativo d'invasione, rivelatosi poi fallimentare, intrapreso dal re di Danimarca, l'impresa svedese fu fortemente sovvenzionata dal cardinale Richelieu (con il Trattato di B\u00e4rwalde) e dagli olandesi, permettendo a Gustavo Adolfo ingenti spese belliche durante tutto il corso della guerra: se nel primo anno di intervento la Svezia dovette sborsare ben Riksdaler per mantenere i suoi uomini, due anni pi\u00f9 tardi, a fronte di effettivi, Gustavo spese solo un quinto di quella cifra, ossia Riksdaler, con il restante importo versato dalle casse di Luigi XIII.\nL'intervento svedese, giustificato dalla volont\u00e0 di soccorrere i principi protestanti tedeschi nella lotta contro la fazione cattolica, aveva un duplice obiettivo: prevenire una possibile restaurazione del cattolicesimo nel regno di Svezia (il primo Stato europeo ad aderire alla riforma luterana nel 1527) e ottenere una maggiore influenza economica sugli stati tedeschi affacciati sul Mar Baltico.\nLiberatosi del fronte polacco-lituano su cui Gustavo Adolfo era da tempo impegnato e affidatolo ai russi dello zar Michele I (Guerra di Smolensk, 1632-1634), le forze del sovrano svedese ebbero facile gioco nell'occupare dapprima Stettino e successivamente il Meclemburgo; al contempo, le forze cattoliche del conte di Tilly assediavano e prendevano il 20 maggio 1631 la citt\u00e0 di Magdeburgo, unica alleata svedese in terra germanica, sottoponendola ad un violentissimo sacco che con i suoi morti sar\u00e0 ricordato come uno degli accadimenti pi\u00f9 drammatici dell'intero conflitto.\nFu proprio l'eco dell'eccidio magdeburghese a convincere le protestanti Pomerania e Brandeburgo a unirsi alla causa di Gustavo Adolfo e a far vacillare nella sua ambigua posizione Giovanni Giorgio di Sassonia, convinto definitivamente ad aderire alla lega svedese quando le forze di Tilly, giudicando l'atteggiamento dell'elettore ostile, decise di sferrare un attacco preventivo alla Sassonia. Le forze cattoliche e protestanti si scontrarono il 17 settembre 1631 a nord di Lipsia nella battaglia di Breitenfeld, vero spartiacque della campagna svedese: i uomini di Gustavo II (la maggior parte dei quali erano mercenari tedeschi) e i sassoni di Giovanni Giorgio I (che, tuttavia, nel corso dello scontro disertarono) conseguirono una schiacciante vittoria sui uomini del conte di Tilly; a seguito di tale vittoria non solo le forze protestanti poterono dilagare in terra tedesca ma si ritrovarono rinforzate militarmente dai 12.400 prigionieri di Breitenfeld, che passarono dalla parte svedese, e politicamente dai numerosi stati imperiali che, vista la disfatta cattolica, si schierarono al fianco del \"Leone del Nord\".\nLasciata la Sassonia, gli svedesi, forti pure dei rinforzi scozzesi (circa uomini), marciarono verso la Franconia e la Turingia, nelle valli del Reno e del Meno fino a Francoforte, che posero sotto assedio in novembre; trascorsi i mesi invernali nell'Elettorato di Magonza, alla ripresa degli scontri nel 1632 il re di Svezia entr\u00f2 in Baviera, provocando la rottura del patto franco-bavarese segretamente stretto nel 1631 a Fontainebleau. Sconfitta nuovamente nella battaglia di Rain (15 aprile) la Lega Cattolica guidata dal conte di Tilly (che fu ferito mortalmente nello scontro) e dall'elettore di Baviera Massimiliano I, il 17 maggio le truppe protestanti entrarono a Monaco, costringendo alla fuga Massimiliano.\nLa morte di Tilly spinse Ferdinando II a muovere un nuovo esercito, capeggiato da Wallenstein, verso la Boemia con l'obiettivo di interrompere la linea dei rifornimenti di Gustavo Adolfo, accampatosi a Norimberga dopo la liberazione di Praga, occupata dai sassoni di Giovanni Giorgio, da parte delle truppe cattoliche. Sul trinceramento svedese piomb\u00f2 subito Wallenstein, che in luglio pose sotto assedio il campo svedese: la scarsit\u00e0 degli approvvigionamenti e le pestilenze provocarono un notevole assottigliamento delle file protestanti e nemmeno le mosse di Gustavo II per spezzare l'accerchiamento riuscirono a liberare le sue forze dal giogo imperiale.\nMa Wallenstein, convinto di aver vinto le schiere svedesi e presa Lipsia in novembre, decise di porre fine alla campagna smobilitando il suo esercito, che iniziava a soffrire la fame: del passo falso del generale imperiale approfitt\u00f2 Gustavo Adolfo, che nella battaglia di L\u00fctzen (16 novembre 1632) riport\u00f2 una sanguinosa vittoria a prezzo della vita. La speranza imperiale che con la morte del sovrano di Svezia le sue forze si disperdessero s'infranse contro le notevoli capacit\u00e0 del cancelliere Oxenstierna: assunta la reggenza in nome della regina Cristina, di soli sei anni, ricompatt\u00f2 il fronte protestante, indebolito da massicci ammutinamenti e defezioni, stringendo con Renania, Svevia e Franconia (grazie alla determinante mediazione della Francia) la Lega di Heilbronn, con l'intento di assicurarsi una volta terminata la guerra il controllo diretto delle terre imperiali conquistate; le mancate adesioni di Sassonia e Brandeburgo, tuttavia, pregiudicarono l'efficacia della lega e la confinarono nella Germania sud-occidentale, lontana dai veri interessi svedesi.\nAnaloghe difficolt\u00e0 si riscontravano all'interno del fronte cattolico: la diffidenza nei confronti di Wallenstein, in parte giustificata dalle trattative non autorizzate da lui intavolate con i protestanti, in parte alimentata da gelosie e invidie di palazzo, port\u00f2 nel 1633 Ferdinando II a revocargli il comando militare e a ordinare il suo arresto; all'oscuro dell'imperatore, invece, si mosse la congiura del generale irlandese Walter Butler e dei colonnelli scozzesi Walter Leslie e John Gordon, che nella notte del 25 febbraio uccise Wallenstein a tradimento per mano di Walter Devereux.\nMorto Wallenstein, il comando delle operazioni militari imperiali pass\u00f2 a Ferdinando d'Asburgo, re di Ungheria e Boemia e futuro imperatore, con questi che subito si adoper\u00f2 per rafforzare l'armata asburgica ricongiungendola alle truppe spagnole allocate nell'Italia settentrionale, al comando di suo cognato il cardinale Ferdinando. Forte di circa unit\u00e0 e 60 cannoni, l'esercito imperiale occup\u00f2 facilmente Ratisbona e si scontr\u00f2 vittoriosamente nella prima battaglia di N\u00f6rdlingen (6 settembre 1634) con le forze svedesi e sassoni: la tattica delle truppe svedesi dimostratasi fino ad allora efficace e innovativa si infranse contro la secolare superiorit\u00e0 del \"tercio\" spagnolo, costringendo le forze protestanti (3/5 delle quali furono uccise o catturate a N\u00f6rdlingen) a una rapida ritirata dalla Germania meridionale. Ogni resistenza al fronte ispano-imperiale cess\u00f2 entro la primavera del 1635.\nLe trattative tra schieramento protestante e parte imperiale furono gi\u00e0 avviate nel novembre 1634 con i preliminari di Pirna e furono portate a termine con la pace di Praga (30 maggio 1635): con essa si stabiliva la revoca dell'Editto di Restituzione del 1629 per 40 anni e il ripristino dei termini della Pace di Augusta del 1555 (limitatamente ad alcuni territori protestanti), il divieto imposto ai principi tedeschi di formare alleanze interno o esterne all'impero, l'unificazione degli eserciti germanici nel complessivo \"Esercito della maest\u00e0 imperiale romana e del Sacro Romano impero\" (sebbene Giovanni Giorgio I di Sassonia e Massimiliano I di Baviera nella pratica mantennero il comando diretto delle loro forze, solo nominalmente parte dell'esercito dell'imperatore), l'amnistia generale per gran parte degli avversari imperiali a eccezione di alcune personalit\u00e0 protestanti di rilievo, pi\u00f9 una serie di concessioni territoriali e pecuniarie a Sassonia, Brandeburgo e Baviera (che ricevettero il titolo di elettore palatino).\nQuesto accordo fu aspramente criticato da entrambi i fronti: i protestanti lamentarono la mancata libert\u00e0 religiosa concessa agli stati sotto il controllo asburgico, i cattolici la mancata restituzione dei beni ecclesiastici occupati dai protestanti alla Chiesa, gli svedesi il mancato riconoscimento del possesso della Pomerania (concessa al Brandeburgo) e lo scioglimento della lega di Heilbronn, i francesi il mancato ridimensionamento del potere asburgico in Europa. Furono poste, dunque, le premesse dell'ultima, lunga fase della guerra dei trent'anni.\nFase francese o franco-svedese (1635\u20131648).\nL'ingerenza della cattolicissima Francia nel conflitto era di lunga durata: il cardinale de Richelieu, primo ministro di re Luigi XIII, appoggiando finanziariamente i principi protestanti, intendeva indebolire i potenti Asburgo, che controllavano la corona spagnola e quella imperiale e che possedevano direttamente molti territori nei Paesi Bassi e sul confine orientale francese. Con il trattato di B\u00e4rwalde del gennaio 1631, la Francia s'impegnava a sostenere l'intervento svedese di Gustavo Adolfo in terra tedesca con il versamento annuale di un milione di \"livre\" in cambio della promessa di mantenere militarmente occupati gli Asburgo in Germania e di non avviare trattative di pace con l'imperatore senza il consenso della Francia.\nMa dopo la disfatta svedese a N\u00f6rdlingen del settembre 1634 e la pace di Praga del 1635, apparve chiara a Richelieu l'incapacit\u00e0 svedese di proseguire la guerra da soli: il pretesto per scendere direttamente in campo contro gli Asburgo fu fornito nel maggio 1635 dall'attacco spagnolo all'elettorato di Treviri, dal 1632 posto sotto la protezione della Francia, cui segu\u00ec la dichiarazione di guerra alla Spagna nello stesso mese e all'Impero nell'agosto 1636. Fin da subito le forze francesi poterono contare sul rinnovato esercito svedese sotto la guida di Johan Ban\u00e9r e sul nuovo esercito del Weser al comando di Alexander Leslie, che nella battaglia di Wittstock (4 ottobre 1636) riportarono un'insperata vittoria sulle forze imperiali, che vanific\u00f2 il vantaggio da queste riportato nella battaglia di N\u00f6rdlingen. In accordo con le forze svedesi (trattati di Wismar del 1636 e di Amburgo del 1638), le truppe francesi aprirono l'offensiva anti-asburgica in Germania e nei Paesi Bassi mentre le forze svedesi si attestavano nella Germania settentrionale.\nLa morte di Ferdinando II il 15 febbraio 1637 non ferm\u00f2 le operazioni militari, gi\u00e0 affidate al figlio Ferdinando III, che gli successe nella carica imperiale nell'agosto di quell'anno: nonostante la sconfitta di Wittstock, le forze imperiali non fecero che guadagnare posizioni durante tutto il 1636 a scapito del fronte francese (che oltre alla Svezia e alle forze un tempo facenti parte della lega di Heilbronn, ora comprendeva anche le truppe di Bernardo di Sassonia-Weimar), con le forze del cardinale Ferdinando e del generale Johann von Werth, che devastarono Piccardia e Champagne e giunsero a 80 miglia da Parigi e con l'esercito di Carlo IV di Lorena che arriv\u00f2 alle porte di Digione.\nSolo nel 1637 si ebbe la reazione francese con la vittoria di Bernardo di Sassonia-Weimar nella battaglia di Rheinfelden in Alsazia, vanificata, tuttavia, dalle difficolt\u00e0 che gli svedesi incontravano nel nord della Germania. N\u00e9 la battaglia di Vlotho dell'ottobre 1638, in cui le truppe imperiali sbaragliarono le forze svedesi, inglesi e palatine (provocando la definitiva uscita del Palatinato dal conflitto) n\u00e9 la morte di Bernardo di Sassonia-Weimar n\u00e9 la battaglia di Chemnitz dell'aprile 1639 n\u00e9, infine, l'offensiva congiunta franco-svedese in Turingia, si rivelarono decisive per le sorti della guerra, che anzi entr\u00f2 in una fase di stallo.\nL'assedio della piazzaforte asburgica di Arras, protrattosi dal 16 giugno al 9 agosto 1640 (in cui si distinse lo scrittore Savinien Cyrano de Bergerac, le cui gesta in questa battaglia furono menzionate nel \"Cyrano de Bergerac\" di Edmond Rostand) e la sua finale caduta in mani francesi volsero, infine, gli eventi decisamente a favore di Luigi XIII e a scapito della Spagna: persa Arras, le truppe francesi ebbero facile gioco nell'invadere e occupare tutte le Contea delle FiandreFiandre, mentre, incoraggiati dalle disfatte asburgiche, venti di ribellione iniziavano a soffiare in maggio in Catalogna e in dicembre in Portogallo. Il governo del conte-duca de Olivares, infatti, con la sua politica di inasprimento fiscale tutta a detrimento di queste due regioni, aveva provocato paralisi a Lisbona e odio e malcontento catalano nei confronti della corte madrilena. Il fermento di tali movimenti separatisti non sfugg\u00ec al cardinale Richelieu, che, volendo promuovere una \"guerra di diversione\" in territorio iberico al fine di costringere gli spagnoli a ritirarsi dal teatro tedesco, forn\u00ec prontamente aiuto prima ai catalani e in seguito ai portoghesi. Gli sforzi del primo ministro francese sortirono gli effetti desiderati: Filippo IV di Spagna, supportato dai propri consiglieri, fu a malincuore costretto a distogliere la sua attenzione dalla guerra nel nord Europa per affrontare i problemi nei suoi territori.\nLa coalizione imperiale precipit\u00f2 in una profonda crisi. Nel Mediterraneo e nell'Atlantico le flotte francesi e olandesi vinsero ripetutamente quelle ispaniche, mentre le forze francesi e svedesi riguadagnavano l'iniziativa nella Germania meridionale: nella seconda battaglia di Breitenfeld del 2 novembre 1642, combattuta al di fuori di Lipsia, il feldmaresciallo svedese Lennart Torstenson sconfisse l'esercito imperiale guidato da Leopoldo Guglielmo d'Austria e dal principe generale Ottavio Piccolomini, causando la perdita di uomini, la cattura di prigionieri e di 46 cannoni al costo di tra uccisi o feriti fra le schiere franco-svedesi. La vittoria a Breitenfeld permise l'occupazione svedese della Sassonia e obblig\u00f2 Ferdinando III a considerare il ruolo della Svezia, e non solo la Francia, in qualsiasi negoziato di pace futuro.\nNemmeno la morte del cardinale Richelieu il 4 dicembre 1642 mut\u00f2 gli equilibri bellici. Il cardinale Giulio Mazzarino, subentrato a Richelieu, continu\u00f2 l'opera del predecessore: aiuti economici e militari continuarono a fluire verso gli insorti catalani e i ribelli lusitani, i quali avevano deciso di recidere il legame dinastico che dal regno di Filippo II li univa alla corona spagnola. A fronte di una situazione cos\u00ec critica, Olivares cerc\u00f2 invano la pace con la Francia e le Province Unite: questo nuovo insuccesso, sommato alla disfatta subita dagli spagnoli a Rocroi il 19 maggio 1643 per mano del generale francese Luigi II di Borbone-Cond\u00e9, segn\u00f2 la fine della carriera del Conte-Duca, che venne allontanato nel 1643 da Filippo IV. Il 14 maggio 1643, intanto, moriva Luigi XIII, lasciando soli al governo il cardinale Mazzarino e Anna d'Austria, reggenti in nome di Luigi XIV, di soli cinque anni.\nIl successo di Rocroi venne vanificato il 24 novembre 1643 nella battaglia di Tuttlingen, quando le truppe francesi, impegnate in una campagna sul Reno, vennero sorprese e vinte dalle schiere imperiali, bavaresi e lorenesi di Franz von Mercy, costringendo alla ritirata in Alsazia degli invasori. Della debolezza francese e della lontananza degli eserciti svedesi, impegnati in Danimarca nella cosiddetta guerra di Torstenson, approfitt\u00f2 Massimiliano I di Baviera, che per tutta la seconda met\u00e0 del 1644 affront\u00f2 con alterne fortune nella regione renana le truppe di Luigi di Borbone-Cond\u00e9, \"le Grand Cond\u00e9\". Anche la successiva campagna che port\u00f2 i francesi, avendo vinto e ucciso von Mercy nella seconda battaglia di N\u00f6rdlingen il 3 agosto 1645, temporaneamente fin sulle sponde del Danubio si rivel\u00f2 effimera quando, a causa delle ingenti perdite, i francesi furono costretti ad attestarsi nuovamente sul Reno.\nPi\u00f9 successo ebbe l'avanzata svedese: la vittoria riportata a Jankov (6 marzo 1645), a sud-est di Praga, consent\u00ec a Torstenson di giungere a 30 miglia dalla stessa Vienna (costringendo alla fuga a Graz dell'imperatore), capitale asburgica che tuttavia non fu assediata, preferendo il generale svedese consolidare le proprie posizioni in Boemia, Moravia e nell'elettorato di Sassonia (uscito dal conflitto il 14 aprile 1646 con la pace di Eilenberg). La successiva campagna congiunta degli eserciti svedesi e francesi al comando di Carl Gustaf Wrangel e del visconte di Turenne in Baviera e nel W\u00fcrttemberg spinse Massimiliano I prima alla fuga e poi ad abbandonare l'alleanza asburgico-imperiale con la tregua di Ulma del 14 marzo 1647. Ma appena si allent\u00f2 la presenza francese, concentrata nelle Province Unite, e gli svedesi si spinsero ancora pi\u00f9 a oriente, l'elettore di Baviera sconfess\u00f2 gli accordi di Ulma siglando nuovamente, con il trattato di Pilsen, l'alleanza con l'imperatore.\nNel marzo 1648 si avviavano quelle che si sarebbero rivelate le ultime campagne della guerra: i restanti eserciti imperiali furono sconfitti nei pressi di Augusta nella battaglia di Zusmarshausen (17 maggio) e a settentrione nella battaglia di Lens (20 agosto). L'avanzata anti-asburgica in Baviera e in Boemia venne arrestata quando si seppe della firma della pace di Vestfalia, che poneva fine a un conflitto durato tre decenni e che aveva visto la partecipazione diretta o indiretta di tutte le potenze del Vecchio Continente.\nFine del conflitto: la pace di Vestfalia (1648).\nLe trattative di pace, intavolate gi\u00e0 nel 1643, si rivelarono molto complesse e laboriose per via della molteplicit\u00e0 degli interessi politici, economici e religiosi in gioco ed ebbero un risultato finale solo nel 1648, quando a Osnabr\u00fcck il 15 maggio e a M\u00fcnster il 24 ottobre furono firmati dalle 109 delegazioni coinvolte nelle negoziazioni i trattati gemelli radunati sotto il nome collettivo di pace di Vestfalia. Per via dei dissidi confessionali, si stabil\u00ec di svolgere trattative separate tra le parti in causa: i cattolici, con mediatore il nunzio pontificio Fabio Chigi (futuro papa Alessandro VII), si radunarono a M\u00fcnster, siglando la fine delle ostilit\u00e0 tra Francia e Asburgo e tra Spagna e Province Unite (potenze queste ultime che, con diverse intensit\u00e0, si combattevano da circa ottant'anni); i protestanti, sotto la tutela di Alvise Contarini (futuro doge della repubblica di Venezia), firmarono a Osnabr\u00fcck la pace tra Asburgo e Svezia.\nDeterminante nella fine della guerra fu la volont\u00e0 del cardinale Mazzarino: questi, infatti, dovendo affrontare internamente la Fronda, avviata dal Parlamento di Parigi il 10 luglio 1648 con la dichiarazione dei 27 articoli, che di fatto limitavano le prerogative del sovrano e trasformavano la Francia in una monarchia parlamentare, prefer\u00ec chiudere un conflitto che aveva visto i Borbone trionfare sugli Asburgo, sebbene non definitivamente. La Spagna asburgica, infatti, non volendo riconoscere l'egemonia francese che si stava profilando in Europa, continu\u00f2 a lottare fino al totale esaurimento delle proprie forze, sancito dal trattato dei Pirenei (7 novembre 1659).\nUlteriori negoziati furono tenuti a Norimberga per risolvere la spinosa questione della smobilitazione e del pagamento delle truppe operanti in Germania; tali discussioni continuarono fino al 1651, e le ultime guarnigioni furono ritirate solamente nel 1654.\nConseguenze del conflitto.\nLa guerra dei trent'anni fu probabilmente il pi\u00f9 grave evento che coinvolse l'Europa centrale prima delle Guerre Mondiali ed ebbe conseguenze molto rilevanti sia da un punto di vista sociale e demografico, sia da un punto di vista pi\u00f9 strettamente politico e culturale, come apparve chiaramente in quella che fu definita la Crisi del Seicento. Secondo Nicolao Merker, la guerra dei trent'anni fu \"in assoluto la maggiore catastrofe mai abbattutasi\" sulla Germania.\nPerdite demografiche ed economiche.\nLa quantificazione dei danni riportati dalla popolazione tedesca durante il conflitto \u00e8 stata per anni argomento di accese dispute fra gli storici. Geoffrey Parker ritiene probabile che, considerando l'intera Germania, il calo demografico si sia attestato tra il 15 e il 20 per cento della popolazione, che nell'Impero pass\u00f2 dai circa 20 milioni del 1618 a un totale di circa 16-17 milioni nel 1650. Le valutazioni di altri autori sono molto pi\u00f9 elevate; secondo Gustav Freytag le perdite umane furono di circa 12 milioni di persone con una popolazione che si contrasse da 18 milioni a circa 6 milioni; Johannes Scherr calcola che il decremento demografico fu ancora maggiore, da 16-17 milioni a soli 4 milioni.\nI villaggi furono prede particolarmente vulnerabili per gli eserciti. Tra quelli che riuscirono a sopravvivere, come il piccolo villaggio di Drais nei pressi di Magonza, dovettero impiegare quasi un secolo per recuperare la situazione prebellica. Si stima che le sole armate svedesi siano state responsabili della distruzione di circa castelli, villaggi e citt\u00e0 in Germania, un terzo di tutte le citt\u00e0 tedesche.\nDa zona a zona si registrano tuttavia notevoli differenze, che rispecchiano la frequenza degli scontri e del passaggio degli eserciti in ogni regione; le pi\u00f9 colpite furono la Pomerania, il Meclemburgo, il Brandeburgo e il W\u00fcrttemberg, mentre le regioni nord-occidentali furono in gran parte risparmiate. Il W\u00fcrttemberg perse i tre quarti della sua popolazione durante la guerra. Nel territorio di Brandeburgo, le perdite furono pari a circa la met\u00e0 della popolazione, mentre in alcune zone si stima che i due terzi degli abitanti siano morti. Complessivamente, negli stati tedeschi, la popolazione maschile si ridusse di quasi la met\u00e0. Nelle terre ceche, la popolazione diminu\u00ec di un terzo a causa delle battaglie, delle malattie, della malnutrizione e come conseguenza dell'espulsione dei protestanti residenti.\nLa causa principale del calo demografico non \u00e8 tanto legata a eventi bellici, che contribuirono in maniera relativamente bassa, ma alla mancanza di vettovaglie e al ripetuto diffondersi di epidemie; il passaggio delle truppe, in gran parte eserciti di mercenari che traevano sostentamento dal saccheggio sistematico dei luoghi che attraversavano, generava una carenza di viveri che indeboliva gli abitanti, rendendoli facile preda di malattie infettive la cui diffusione era favorita dai flussi di profughi e dal concentramento degli sfollati nelle citt\u00e0. Questo ricorrere di epidemie e calo demografico, che trova riscontro in vari documenti dell'epoca, come registri parrocchiali e delle tasse, sembra comunque fosse gi\u00e0, almeno in parte, cominciato prima della guerra, che quindi forse non fece altro che accelerare un processo gi\u00e0 innescato.\nTra il 1618 e il 1648, pestilenze di diversi tipi infuriarono, in tutta la Germania e nei paesi limitrofi, tra combattenti e popolazione civile. Le caratteristiche della guerra furono determinanti per favorire la diffusione delle malattie, tra queste: i frequenti movimenti di truppe, l'afflusso di soldati provenienti da paesi stranieri e le mutevoli posizioni dei fronti della battaglia. Inoltre, lo spostamento delle popolazioni civili e il sovraffollamento nelle citt\u00e0 dovuto ai rifugiati comport\u00f2 frequenti episodi di malnutrizione e di trasmissione di malattie. Sulle cronache locali, quali i registri parrocchiali e i documenti fiscali, si possono trovare le informazioni su numerose epidemie, tuttavia questi dati potrebbero essere incompleti o, a volte, sovradimensionati. I documenti mostrano che il verificarsi di malattie epidemiche non fu un'esclusiva del tempo di guerra, ma esse si verificarono in molte parti della Germania per diversi decenni prima del 1618.\nQuando l'esercito imperiale e quello danese si scontrarono in Sassonia e Turingia, tra il 1625 e il 1626, le malattie infettive aumentarono nelle comunit\u00e0 locali. I documenti parlano ripetutamente di \"malattia della testa\", \"malattia ungherese\" e di una \"malattia maculata\", identificata successivamente come la tubercolosi. Dopo la guerra di Mantova, combattuta tra la Francia e gli Asburgo in Italia, la parte settentrionale della penisola italica fu soggetta ad un'epidemia di peste bubbonica (vedi peste del 1630). Durante l'infruttuoso assedio di Norimberga del 1632, i civili e i soldati di entrambi gli schieramenti soffrirono di tubercolosi e scorbuto. Nel 1634, Dresda, Monaco di Baviera e altre piccole comunit\u00e0 tedesche, come Oberammergau, registrarono un gran numero di vittime dovute alla peste. Negli ultimi decenni della guerra, sia la tubercolosi che la dissenteria furono condizioni endemiche in Germania.\nDal punto di vista economico la guerra caus\u00f2 una generale contrazione economica in tutto l'Impero, cui contribuirono i saccheggi, i furti e le distruzioni indiscriminate, ma anche gli altissimi costi per il mantenimento degli eserciti mercenari. Molte citt\u00e0 e stati tedeschi s'indebitarono per sostenere lo sforzo bellico e dopo la guerra il recupero fu ostacolato dal fatto che l'Impero fu coinvolto in una serie di nuove guerre con la Francia e l'Impero ottomano che, pur non coinvolgendo direttamente la Germania, richiesero nuovi sforzi economici. Come detto, la guerra fu causa di gravi danni all'economia dell'Europa centrale, tuttavia si ritiene che potrebbe aver semplicemente aggravato una situazione che gi\u00e0 si stava instaurando precedentemente. Inoltre, alcuni storici sostengono che il costo umano della guerra possa avere migliorato il tenore di vita dei sopravvissuti. Secondo Ulrich Pfister, nel 1500 la Germania fu uno dei paesi pi\u00f9 ricchi d'Europa, ma nel corso del 1600 questo primato and\u00f2 di gran lunga a deteriorarsi. Durante il periodo tra il 1600 e il 1660, il paese torn\u00f2 economicamente a crescere, in parte grazie allo \"shock\" demografico della guerra dei Trent'anni.\nConseguenze politiche.\nLa maggiore conseguenza, dal punto di vista politico fu la conferma della frammentazione della Germania, che ora veniva a essere formata da stati di fatto indipendenti. Tale situazione dur\u00f2 fino al 1871, quando la Germania fu riunificata dalla Prussia in seguito a una vittoriosa guerra contro la Francia. La Spagna, che continu\u00f2 ancora a combattere contro la Francia dopo la firma della pace, evidenzi\u00f2 chiaramente i segni dell'inarrestabile decadenza gi\u00e0 iniziata negli ultimi decenni del secolo XVI.\nSconfitta sul fronte pirenaico e su quello dei Paesi Bassi, tormentata internamente dalle rivolte della Catalogna e del Portogallo, si vide costretta a riconoscere in un primo momento l'indipendenza dei Paesi Bassi (a quel tempo denominati Province Unite, ma rimanevano i Paesi Bassi spagnoli, cio\u00e8 l'attuale Belgio insieme a poco altro) e in seguito l'indipendenza del Portogallo, che venne messo sotto protezione dell'Inghilterra, ponendo cos\u00ec fine guerra degli Ottant'anni.\nLa Francia usc\u00ec dalla guerra rafforzata: grazie al declino spagnolo e alla frammentazione del Sacro Romano Impero, divenne una potenza di primo rango, uscendo trionfalmente da un periodo di eclissi che durava ormai da molti decenni. In seguito i Borbone di Francia sfidarono la supremazia della Spagna degli Asburgo nella guerra franco-spagnola (1635-1659); guadagnando l'ascesa definitiva come prima potenza continentale nella guerra di devoluzione (1667-1668) e nella guerra franco-olandese (1672-1678), sotto la guida di Luigi XIV.\nPer l'Austria e la Baviera il risultato della guerra fu ambiguo. La Baviera fu sconfitta, devastata e occupata, ma conquist\u00f2 alcuni territori con la pace di Westfalia. L'Austria fall\u00ec completamente nel riaffermare la sua autorit\u00e0 nell'impero, ma soppresse con successo il protestantesimo nei propri domini. Rispetto alla Germania, la maggior parte del territorio dell'Austria non sub\u00ec significative devastazioni, e il suo esercito usc\u00ec dalla guerra pi\u00f9 forte di prima, a differenza di quelli della maggior parte degli altri stati dell'Impero. Ci\u00f2, insieme alla sagace diplomazia di Ferdinando III, permise all'Austria di riguadagnare una certa autorit\u00e0 sugli altri stati tedeschi, rendendola in grado di affrontare le crescenti minacce dell'impero ottomano e della Francia.\nDal 1643-1645, durante gli ultimi anni della Guerra dei Trent'anni, la Svezia (alleata con le Sette Provincie Unite) e la Danimarca (alleata con il Sacro Romano Impero) si scontrarono nella guerra di Torstenson. Il risultato di quel conflitto e la conclusione della pace di Westfalia contribuirono all'affermazione della Svezia come importante forza in Europa.\nGli accordi presi nella pace di Westfalia vengono ancora oggi considerati come uno dei cardini della concezione del moderno stato nazionale sovrano. Oltre a stabilire confini territoriali fissi per molti dei paesi coinvolti nel conflitto (cos\u00ec come per quelli pi\u00f9 recenti, creati in seguito) la pace di Westfalia mut\u00f2 il rapporto dei sudditi ai loro governanti. In precedenza, molte persone erano costrette a sopportare sovrapposizioni di potere, talvolta in conflitto tra le alleanze politiche e religiose. A seguito dei trattati di pace, gli abitanti di un determinato stato furono soggetti prima di tutto alle leggi e alle disposizioni emanate dai rispettivi governi e non alle pretese di qualsiasi altro ente, sia esso religioso o laico.\nDa un punto di vista pi\u00f9 generale, la guerra segn\u00f2 la fine dei conflitti religiosi nell'Europa occidentale che accompagnarono la riforma protestante fin da pi\u00f9 di un secolo prima: dopo il 1648, nessuna grande guerra europea fu pi\u00f9 giustificata da motivazioni confessionali. Vi furono altri conflitti religiosi negli anni a seguire, ma senza che sfociassero in guerre. Inoltre, le depravazioni e la distruzione causate dai soldati mercenari comportarono una tale repulsione, che fece terminare l'era dei Lanzichenecchi e inaugur\u00f2 quella degli eserciti nazionali, dotati di maggior disciplina.\nAspetti tattici e strategici del conflitto.\nLa guerra dei trent'anni ebbe grande importanza anche nell'introduzione di significative novit\u00e0 in campo militare. Da questo punto di vista pu\u00f2 ritenersi della massima importanza il ruolo dell'intervento svedese, in quanto l'esercito di Gustavo Adolfo rappresentava sicuramente, all'epoca, la pi\u00f9 moderna organizzazione bellica presente in Europa.\nInnovazioni tattiche svedesi.\nLa guerra inizi\u00f2 in un periodo in cui, nella maggior parte dell'Europa, erano in uso le tattiche tradizionali di tipo spagnolo, poco diverse da quelle adottate nel XVI secolo; fulcro di tali dottrine era la formazione detta \"tercio\", un consistente gruppo di picchieri disposto in un denso quadrato e circondato da moschettieri di supporto. Nel \"tercio\", il ruolo pi\u00f9 importante era affidato ai picchieri, che dovevano svolgere un ruolo sia difensivo che offensivo, avanzando a picche spianate, mentre i moschettieri avevano essenzialmente un compito subordinato, anche a causa della bassa cadenza di tiro.\nIn questa situazione si distingueva nettamente, per le tattiche adottate, l'esercito svedese. Le riforme militari attuate da Gustavo Adolfo, ispirate dai provvedimenti attuati dagli olandesi nella loro decennale lotta contro la Spagna, riguardarono sia le tre armi singolarmente (fanteria, cavalleria, artiglieria), sia il coordinamento dei vari componenti l'armata.\nTali innovazioni si rivelarono decisive per l'esito del conflitto e vennero via via adottate dai vari contendenti. Nelle battaglie che videro scontrarsi eserciti che adottavano le due diverse dottrine (come a Breitenfeld o a Rocroi), prevalse sempre la tattica svedese.\nLogistica.\nLa logistica degli eserciti impegnati nel conflitto fu sempre molto problematica. Non esistevano, all'epoca, treni di rifornimento come quelli che sarebbero stati impiegati nel XVIII secolo. Se questo rendeva possibile per gli eserciti effettuare spostamenti pi\u00f9 rapidi, in quanto non esisteva la necessit\u00e0 di trainare lenti carriaggi, il materiale per il sostentamento delle truppe era spesso ridotto ai minimi termini. La tipica politica adottata nella guerra fu l'utilizzo sistematico delle risorse del territorio: questa spoliazione di intere regioni ebbe conseguenze molto gravi sulle popolazioni ed era inserita in un sistema pi\u00f9 generale, per cui i comandanti degli eserciti traevano lauti profitti dai saccheggi sistematici.\nEmblematico di questa abitudine fu il comandante imperiale Albrecht von Wallenstein: al comando di un esercito da lui stesso arruolato, egli trasse enormi profitti che gli consentirono di equipaggiare il suo esercito in maniera relativamente uniforme e di aumentare di molto il numero di truppe al suo comando, fino al suo assassinio. Il problema dei rifornimenti incise spesso sulle operazioni militari, costringendo gli eserciti a spostarsi a causa dell'esaurimento delle risorse locali; inoltre, si assistette a casi in cui intere armate furono decimate a causa del forzato passaggio o stazionamento in zone gi\u00e0 esaurite.\nCon il proseguire della guerra il problema logistico si fece sempre pi\u00f9 stringente, a causa dell'aumento del numero di uomini in campo. Molto problematico si rivel\u00f2 il pagamento delle truppe, che ricevevano il salario con ampio ritardo, fatto che provoc\u00f2 numerosi ammutinamenti, soprattutto da parte dell'esercito svedese. Una conseguenza secondaria della necessit\u00e0 di pagare ed equipaggiare un grande numero di truppe fu l'avvento della standardizzazione nelle uniformi e nell'armamento, per aumentare le velocit\u00e0 di produzione e diminuire i costi.\nCaccia alle streghe (1626-1631).\nTra i vari grandi traumi sociali che accompagnarono il conflitto, uno dei pi\u00f9 importanti fu il dilagare delle persecuzioni per stregoneria. Questa violenta ondata di caccia alle streghe esord\u00ec nei territori della Franconia durante il periodo relativo all'intervento danese. Il disagio e le preoccupazioni che il conflitto produsse tra la popolazione generale, permise all'isteria collettiva di diffondersi rapidamente in altre parti della Germania. Gli abitanti delle zone che non furono devastate solo dal conflitto in s\u00e9, ma anche dai numerosi cattivi raccolti, dalle carestie e dalle epidemie, si affrettarono ad attribuire queste calamit\u00e0 a cause soprannaturali. In questo contesto fiorirono violente e volatili accuse di stregoneria contro i propri concittadini. Il numero di processi e di esecuzioni registrati in questi anni fece segnare il picco del fenomeno della caccia alle streghe.\nLe persecuzioni iniziarono nel Vescovado di W\u00fcrzburg, allora sotto la guida del principe vescovo Filippo Adolf von Ehrenberg. Ardente devoto della Controriforma, Ehrenberg fu ansioso di consolidare l'autorit\u00e0 politica cattolica nei territori sotto la sua amministrazione. A partire dal 1626, egli istru\u00ec numerosi processi di massa per stregoneria, in cui tutti gli strati della societ\u00e0 (tra cui la nobilt\u00e0 e clero) si trovarono vittime in una serie incessante di persecuzioni. Nel 1630, 219 uomini, donne e bambini furono bruciati sul rogo, nella sola citt\u00e0 di W\u00fcrzburg, mentre si stima che 900 persone siano state messe a morte nelle zone rurali della provincia.\nIn concomitanza con gli eventi di W\u00fcrzburg, il principe vescovo Johann von Dornheim intraprese una serie di processi simili su larga scala nel territorio di Bamberga. Fu costruito un \"malefizhaus\" (\"casa delle streghe\") appositamente progettato con annessa una camera di tortura, le cui pareti erano decorate con versetti della Bibbia, in cui veniva interrogato l'imputato. I processi alle streghe di Bamberg si trascinarono per cinque anni e costarono tra le 300 e le 600 vite, tra le quali quella di Dorothea Flock e del \"B\u00fcrgermeister\" (sindaco) di lungo corso Johannes Junius. Nel frattempo, nel 1629 in Alta Baviera, 274 sospette streghe furono messe a morte nel Vescovado di Eichst\u00e4tt, mentre altre 50 morirono nell'adiacente Ducato del Palatinato-Neuburg in quello stesso anno.\nAltrove, le persecuzioni arrivarono sulla scia dei primi successi militari imperiali. La caccia alle streghe si espanse nel Baden dopo la sua riconquista da parte di Tilly, mentre la sconfitta del protestantesimo nel Palatinato apr\u00ec la strada per la diffusione in Renania. Gli elettorati di Magonza e di Treviri furono teatro di roghi di massa di sospette streghe in questo periodo. Nell'Elettorato di Colonia, il principe-arcivescovo, Ferdinando di Baviera, presiedette una serie particolarmente abbietta di processi per stregoneria, tra i quali quello della controversa accusa a Katharina Henot, bruciata sul rogo nel 1627.\nLa caccia alle streghe raggiunse il suo picco intorno al periodo dell'Editto di Restituzione, emanato nel 1629, e con l'ingresso nella Svezia l'anno successivo gran parte dell'isteria popolare and\u00f2 scemando. Tuttavia, a W\u00fcrzburg, le persecuzioni sarebbero continuate fino alla morte di Ehrenberg, avvenuta nel luglio del 1631. Gli eccessi di questo periodo ispirarono il poeta e gesuita Friedrich Spee (egli stesso un ex \"confessore di streghe\") autore di una sagace condanna legale e morale dei processi alle streghe, il \"Cautio Criminalis\". Questo influente lavoro fu in seguito accreditato per aver posto fine alla pratica del rogo delle streghe in alcune zone della Germania e, gradualmente, in tutta l'Europa."}
{"id": "700568", "revid": "1337338", "url": "https://it.wikipedia.org/wiki?curid=700568", "title": "Febbre tifoide", "text": "La febbre tifoide o tifo addominale (o ileotifo o febbre enterica) \u00e8 una malattia infettiva sistemica, febbrile, a trasmissione oro-fecale provocata dal batterio \"Salmonella enterica,\" subsp. \"enterica\".\nI serotipi di \"S. enterica\" subsp. \"enterica\" di interesse clinico sono: Typhi, Paratyphi, Typhimurium, Enteritidis e Cholaeresuis.\n\"S. enterica Typhi\" \u00e8 caratterizzato da una sintomatologia pi\u00f9 severa e duratura (1- 8 settimane), mentre \"S. enterica Paratyphi\" causa sintomi pi\u00f9 lievi, che non si protraggono per pi\u00f9 di 1-3 settimane.\nI restanti serotipi di salmonella causano le pi\u00f9 diffuse salmonellosi di origine alimentare, con sintomi clinici riferibili all'apparato gastrointestinale.\nStoria.\nPrima del XIX secolo il tifo addominale era spesso confuso con il tifo petecchiale, che invece \u00e8 causato da rickettsie. Nel 1829 il medico francese Pierre Charles Alexandre Louis distinse a Parigi il tifo addominale sulla base dei reperti anatomo-patologici: la linfoadenite mesenterica e il coinvolgimento splenico. Descrisse anche il tipico esantema maculare (la roseola tifosa), le manifestazioni emorragiche e le perforazioni intestinali. Nel 1850, William Jenner avanz\u00f2 il dubbio che tifo addominale e tifo petecchiale fossero due patologie distinte, nel 1869, Wilson propose il termine di febbre enterica e nel 1873, Budd ne dimostr\u00f2 la trasmissione per via alimentare. Nel 1880, Karl Joseph Eberth, contemporaneamente a Robert Koch, vide e descrisse per primo il bacillo che ritenne l'agente eziologico del tifo addominale. Il bacillo fu chiamato \"Eberthella typhi\". Nel 1884, Georg Theodor August Gaffky per primo isol\u00f2 una salmonella dal tessuto splenico di un paziente. Nel 1885, Theobald Smith e Daniel Salmon descrissero il bacillo \"Salmonella choleraesuis\" isolato dall'intestino di un suino affetto da colera suino (bench\u00e9 il colera suino sia in verit\u00e0 una malattia virale). Nel 1896, Pfeiffer e Kalle svilupparono il primo vaccino anti-tifico composto da batteri inattivati dal calore. Nello stesso anno, Georges Fernand Isidore Widal scopr\u00ec la capacit\u00e0 agglutinante dei bacilli presenti nel siero dei convalescenti. Su tale caratteristica si basano da allora il test sierologico di agglutinazione di Widal e gli studi sui sierotipi condotti da Kauffmann e White negli anni '20 e '40 del Novecento.\nNel 1900, il batteriologo francese Joseph L\u00e9on Marcel Ligni\u00e8res sugger\u00ec la creazione del genere Salmonella in onore di Daniel Salmon. Nel 1948, Theodore Woodward impieg\u00f2 con successo la cloromicetina per la cura di alcuni pazienti malesi. Nello stesso anno, Paul Burkholder scopr\u00ec il cloramfenicolo, antibiotico efficace per il trattamento del tifo addominale.\nEziologia e patogenesi.\nIl microrganismo penetra per via orale, ed \u00e8 in grado di superare la barriera mucosa gastrica anche se, perch\u00e9 si verifichi la malattia \u00e8 necessario un elevato potere infettante (dose infettiva &lt; 10^5).\nHornick ha dimostrato che una carica batterica di batteri non provoca la malattia, mentre una carica di batteri induce sintomatologia morbosa nel 28% dei casi; con batteri si ammala il 50% dei soggetti e con il 95%.\nSe il batterio viene introdotto insieme a cibi che tamponano il pH acido presente a livello dello stomaco, il potere infettante aumenta (il pH ottimale di Salmonella \u00e8 7,0-7,5). Dopo essersi introdotto nell'intestino tenue, penetra nell'orletto a spazzola attraversando le cellule epiteliali, senza danneggiarle n\u00e9 moltiplicarsi. Quando ha raggiunto la lamina propria, ha luogo la prima moltiplicazione.\nI microrganismi penetrano nei vasellini chiliferi e raggiungono i linfonodi mesenterici, dove prosegue la loro moltiplicazione. Raggiungono il dotto toracico e vengono immessi nel torrente circolatorio per poi localizzarsi in milza, midollo osseo, placche di Peyer (tessuto linfoide intestinale), cellule di Kupffer del fegato (macrofagi epatici), colecisti. I batteri possono ritrovarsi anche nella bile e quindi nelle feci, attraverso le quali avviene la diffusione dell'infezione.\nQuando la batteriemia (presenza di batteri nel sangue) \u00e8 sufficientemente abbondante, termina il periodo di incubazione e ha inizio la sintomatologia con la positivizzazione dell'emocoltura.\nImportante per lo sviluppo sintomatologico soprattutto locale, la endotossina LPS che provoca vasocostrizione, ischemia e necrosi.\nEpidemiologia.\n\u00c8 una malattia ubiquitaria, diffusa nei paesi a basse condizioni igienico sanitarie; il contagio \u00e8 interumano per via oro-fecale. Sono disponibili due tipi di vaccino per la febbre tifoide, pi\u00f9 un terzo ancora in via sperimentale.\nIl problema \u00e8 strettamente legato alla presenza di \"portatori sani\", che diffondono il patogeno attraverso le feci anche dopo la fine della malattia. Il 50% delle persone \u00e8 portatore sano per 2-4 settimane, 20% per 4-8 settimane e rari casi per 6 mesi.\nAnatomia patologica.\nLa lesione caratteristica a livello della mucosa enterica \u00e8 l'escara che va incontro a successiva caduta con possibile formazione di ulcere tifose con comparsa di enterorragia (emorragia intestinale) o di perforazioni intestinali se si viene a formare una soluzione di continuo tra la parete intestinale e la cavit\u00e0 peritoneale. Fegato e milza sono ingrossati (epatosplenomegalia).\nSegni e sintomatologia.\nClassicamente, il decorso della febbre tifoide non trattata \u00e8 diviso in quattro fasi distinte, ciascuna della durata di circa una settimana. Nel corso di queste fasi, il paziente diventa esausto ed emaciato.\nPrognosi e terapia.\nIn epoca pre-antibiotica circa un 10% moriva per le complicanze del tifo addominale. Al giorno d'oggi l'adeguata terapia antibiotica e di supporto hanno ridotto drasticamente mortalit\u00e0 e morbilit\u00e0; l'antibiotico di scelta rimane la ciprofloxacina, risultato in diversi trial superiore al cloramfenicolo, al cotrimoxazolo e all'ampicillina. Nei bambini l'impiego della ciprofloxacina \u00e8 giustificato solo nelle forme multifarmacoresistenti. Qualora si presenti resistenza \u00e8 possibile utilizzare ceftriaxone e cefixima ma anche cefepima. Nei bambini \u00e8 consigliata una dose di 20\u00a0mg/kg di azitromicina il primo giorno di terapia, per poi continuare per 6 giorni con 10\u00a0mg/kg die. Inoltre deve essere sempre instaurata una terapia di supporto idrico (soluzione glucosata o salina) per trattare la disidratazione; l'acido acetilsalicilico (solo adulti) e il paracetamolo (adulti e bambini) possono essere usati con estrema cautela per diminuire la febbre. Nelle manifestazioni gravi di malattia con coinvolgimento del sistema nervoso centrale (obnubilamento del sensorio, delirio, coma) pu\u00f2 essere opportuno l'impiego di corticosteroidi quali il desametasone.\nPrevenzione.\n- Igiene personale degli operatori nelle industrie alimentari\n- Cottura degli alimenti: il batterio Salmonella \u00e8 sensibile al calore (pastorizzazione)\n- Evitare la cross-contaminazione tra cibi crudi e cotti\n- Mantenimento della catena del freddo: Salmonella \u00e8 sensibile alle basse temperature."}
{"id": "700569", "revid": "1745361", "url": "https://it.wikipedia.org/wiki?curid=700569", "title": "Melpomene", "text": "Nella mitologia greca Melpomene (in greco \"\u039c\u03b5\u03bb\u03c0\u03bf\u03bc\u03ad\u03bd\u03b7\") era la musa della tragedia, figlia di Zeus e di Mnemosine (cio\u00e8 della potenza e della memoria). Ci \u00e8 nota anche per il suo rapporto con Dioniso. Il suo nome, infatti, \u00e8 derivato dal greco \u03bc\u03ad\u03bb\u03c0\u03bf\u03bc\u03b1\u03b9, che significa \"festeggiare con danze e canti\".\nViene spesso rappresentata con una maschera tragica e calzante i coturni, tradizionali sandali tragici; oltre a ci\u00f2 reca spesso con s\u00e9 un coltello o un bastone, mentre in capo pu\u00f2 portare una corona in cipresso. Il suo sguardo \u00e8 spesso severo e grave: con ci\u00f2, la musa indica che la tragedia \u00e8 un'arte difficile, potente, che richiede grande ingegno ma soprattutto molta fantasia. Alcune tradizioni vogliono che dall'unione di Melpomene con Acheloo, dio fluviale, figlio di Oceano e Teti, siano nate le Sirene, esseri mitologici con testa di donna e corpo di uccello, che con il loro canto attirano i marinai per poi condurli a una morte certa."}
{"id": "700573", "revid": "49022", "url": "https://it.wikipedia.org/wiki?curid=700573", "title": "Regno di Numidia", "text": ""}
{"id": "700574", "revid": "1005847", "url": "https://it.wikipedia.org/wiki?curid=700574", "title": "Francesco Nerli il Giovane", "text": "Era figlio di Pietro Nerli e di Costanza Magalotti.\nBiografia.\nNato a Roma, ebbe una rapida carriera ecclesiastica, facilitata dal suo parente gi\u00e0 arcivescovo di Firenze e cardinale, Francesco Nerli seniore, del quale ricalc\u00f2 le orme.\nFu eletto arcivescovo titolare di Adrianopoli di Emimonto il 16 giugno 1670 e il 27 giugno fu nominato nunzio apostolico in Polonia.\nFu consacrato vescovo il 6 luglio dello stesso anno a Roma.\nFu eletto arcivescovo di Firenze il 22 dicembre 1671 ma la sua attivit\u00e0 nella diocesi fu molto scarsa per via degli impegni che gli affidava il pontefice. Pochi mesi dopo la sua nomina infatti veniva gi\u00e0 inviato da Papa Clemente X come nunzio a Vienna e poi, nel 1673, a Parigi. Qui cur\u00f2 a sue spese la ristampa del \"Breviarium Romanum ad usum cleri Basilicae Vaticanae\", in una delle edizioni pi\u00f9 onorate.\nFu creato cardinale nel concistoro del 12 giugno 1673 e il 25 settembre dello stesso anno ricevette il titolo di San Matteo in Merulana.\nRicopr\u00ec il ruolo di Cardinal Segretario di Stato dall'agosto 1673 fino al 22 luglio 1676.\nRest\u00f2 comunque arcivescovo in carica a Firenze e torn\u00f2 in diocesi nel 1674, celebr\u00f2 il primo di tre sinodi (gli altri due nel 1678 e nel 1681). Fece restaurare il Palazzo Arcivescovile. Rinunci\u00f2 definitivamente alla sede il 31 dicembre 1682.\nFu Camerlengo del Sacro Collegio per un anno, dal gennaio 1684. Il 1\u00ba ottobre 1685 fu eletto arcivescovo, titolo personale, di Assisi e tenne la diocesi fino al novembre del 1689, allorch\u00e9 si dimise. Nominato arciprete della Basilica Vaticana nel 1704, opt\u00f2 il 17 novembre di quell'anno per il titolo di San Lorenzo in Lucina.\nMor\u00ec di un colpo apoplettico e fu sepolto nella chiesa di San Matteo in Roma.\nConclavi.\nFrancesco Nerli partecip\u00f2 a quattro conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "700578", "revid": "1437331", "url": "https://it.wikipedia.org/wiki?curid=700578", "title": "Jacob Obrecht", "text": "Fu il pi\u00f9 famoso compositore europeo di messe del tardo XV secolo, eclissato soltanto dopo la sua morte da Josquin Desprez. Scrisse anche molti mottetti e alcune chanson.\nBiografia.\nJacob Obrecht nacque a Gand, unico figlio di Willem Obrecht, trombettiere, e di Lijsbette Gheeraerts. Sua madre mor\u00ec nel 1460, all'et\u00e0 di 20 anni. Un ritratto di Jacob, datato al 1496 e fattogli all'et\u00e0 di 38 anni, ha consentito di stabilire la sua data di nascita. Pochi sono i dettagli sulla sua formazione, ma \u00e8 probabile che impar\u00f2 a suonare la tromba dal padre apprendendo l'arte del contrappunto e dell'improvvisazione su di un cantus firmus. Molto probabilmente conobbe Antoine Busnois alla Corte di Borgogna; in ogni caso, ne conobbe la musica poich\u00e9 le sue prime messe mostrano una somiglianza stilistica con quelle dell'anziano compositore della scuola di Borgogna.\nSembra che Obrecht abbia sofferto una serie di problemi di natura finanziaria che sfociarono in situazioni critiche. Almeno due volte si trov\u00f2 a doversi tirar fuori da irregolarit\u00e0 finanziarie, pi\u00f9 per incuria nella contabilit\u00e0 che per altri motivi, e, secondo un'interessante testimonianza, dovette cedere le sue opere ai suoi committenti per coprire degli ammanchi.\nFu tenuto in grande considerazione sia dai committenti sia dai colleghi. Johannes Tinctoris, che operava a Napoli, lo incluse in una breve lista come uno dei maggiori compositori del periodo. Tanto pi\u00f9 significativa \u00e8 la menzione se si considera che all'epoca egli aveva soltanto 25 anni e Tintoris risiedeva dall'altra parte dell'Europa.\nObrecht trascorse la sua vita fra le Fiandre e i Paesi Bassi, ma fece almeno due viaggi in Italia: una prima volta nel 1487, dietro invito del Duca Ercole I d'Este a Ferrara, e una seconda nel 1505. Il Duca aveva infatti ascoltato la musica di Obrecht, che circol\u00f2 in Italia fra il 1484 e il 1487, e disse di apprezzare la sua musica pi\u00f9 di quella di tutti i compositori contemporanei; fu per questo motivo che invit\u00f2 Obrecht a Ferrara per sei mesi nel 1487.\nNel 1504 Obrecht ritorn\u00f2 di nuovo a Ferrara, ma a causa della morte del Duca all'inizio dell'anno seguente rimase senza impiego. Mor\u00ec durante una pestilenza alla fine di luglio del 1505.\nProduzione e stile.\nObrecht scrisse soprattutto musica sacra: messe, mottetti e qualche canzone profana.\nDal punto di vista strutturale, la musica di Obrecht fa grande utilizzo del contrappunto, a volte in maniera stravagante.\nUs\u00f2 spesso la tecnica del \"cantus firmus\" nella composizione delle sue messe, ma impieg\u00f2 una sbalorditiva variet\u00e0 di forme per creare strutture musicali complesse a partire da linee melodiche anche semplici. Alcune volte suddivise una melodia in brevi frasi; altre volte us\u00f2 il contrappunto per moto retrogrado di melodie complete o di alcuni frammenti; in un caso estrasse le note mettendole in ordine di durata dalla pi\u00f9 lunga alla pi\u00f9 breve, realizzando nuovo materiale melodico dal riordinamento delle note.\nObrecht utilizz\u00f2 anche strutture episodiche in cui ogni sezione di un lavoro si basa su differenti motivi musicali. I suoi procedimenti mostrano un certo contrasto con i lavori della successiva generazione e con quelli del contemporaneo Josquin Des Prez,che tendono a una maggiore unit\u00e0 e semplicit\u00e0 di approccio. Altra caratteristica che distingue i suoi lavori da quelli di Josquin e della generazione successiva \u00e8 la concentrazione sull'aspetto musicale, con una attenzione in genere molto limitata al rapporto tra la musica e le parole del testo.\nGrande maestro della tecnica del cantus firmus, nella \"Missa Sub tuum presidium\" inser\u00ec sei differenti canti mariani: \"Sub tuum presidium\" (Antifona per soprano, tutti i movimenti), \"Ave preclara maris stella\" (Sequenza verso 7, Soprano II, Credo), \"Aurea virga prime matris Eve\" (Sequenza verso 9b, Soprano II e Tenore II, Sanctus), \"Aurea virga prime matrix Eve\" (Sequenza verso 3b, Soprano II e Tenore I, Agnus Dei I &amp; II), \"Regina caeli\" (Antifona, Soprano II e Tenor I, Agnus Dei III) e \"Verbum bonum et suave\" (Sequenza verso 3b, Alto I, Agnus Dei).\nInoltre il numero delle voci parte da tre nel Kyrie, viene aumentato a quattro nel Gloria e cos\u00ec di seguito fino a raggiungere le sette voci nell'Agnus Dei. Il canto \u00e8 sempre distinguibile alla voce superiore per tutta la durata della messa. \nLa \"Missa Maria Zart\", scritta nell'ultimo periodo, utilizza come \"cantus firmus\" la lunga melodia di un canto mariano tirolese ed \u00e8 una delle realizzazioni di maggior durata dell'Ordinario della Messa in epoca rinascimentale: la sua esecuzione dura pi\u00f9 di un'ora.\nCome molti contemporanei, Obrecht utilizz\u00f2 come materiale da elaborare anche melodie di canzoni popolari del periodo. Pu\u00f2 sembrare strano, a un ascoltatore dei nostri giorni, che un compositore usasse delle musiche profane per comporre opere sacre, ma questo era un procedimento abbastanza diffuso all'epoca e nella prima met\u00e0 del Cinquecento (le cose cambiarono con il Concilio di Trento). Il testo della canzone poteva contenere anche allusioni irriverenti. Per esempio, esiste una Messa di Jean Mouton (\"Missa \"faulte d'argent\"\": Messa mancanza di denaro), basata su una chanson di Josquin Desprez con lo stesso titolo (il testo, di quattro versi, fu musicato poi anche da altri) in cui si allude alla situazione di un uomo che si sveglia nel letto di una prostituta rammentandosi di non avere abbastanza soldi per pagarla.\nNonostante Obrecht, per vari aspetti, sia stato un innovatore, non si pu\u00f2 dire che abbia esercitato un influsso rilevante sulle generazioni successive; il suo stile musicale pass\u00f2 presto di moda. \u00c8 comunque uno dei compositori pi\u00f9 importanti della generazione di Josquin."}
{"id": "700579", "revid": "60344", "url": "https://it.wikipedia.org/wiki?curid=700579", "title": "Traviata", "text": ""}
{"id": "700580", "revid": "77358", "url": "https://it.wikipedia.org/wiki?curid=700580", "title": "Nozze di Figaro", "text": ""}
{"id": "700581", "revid": "122665567", "url": "https://it.wikipedia.org/wiki?curid=700581", "title": "ABC Motors", "text": "ABC Motors Ltd (\"All British (engine) Company\") era un'azienda metalmeccanica britannica specializzata nella costruzione di automobili, motori aeronautici, aerei, e motociclette\nFondata da Ronald Charteris ad Hersham, nel Surrey, nel 1912, il suo capo progettista \u00e8 stato il giovane e talentuoso Granville Bradshaw. L'azienda venne assorbita nella Vickers nel 1951 continuando l'attivit\u00e0 fino agli anni settanta prima della sua definitiva chiusura. Bench\u00e9 lo stabilimento sia inutilizzato alcuni dei locali sopravvivono oggi come parte della Trading Estate Hersham e sono occupati dalla casa editrice Ian Allan.\nProduzione.\nDurante la prima guerra mondiale, la produzione di motori ABC ad uso aeronautico del tipo radiale a cilindri radiali rotativi era tecnologicamente molto avanzata per il periodo tanto da ipotizzare per l'azienda uno sviluppo veramente promettente; tuttavia tutti i modelli si rivelarono afflitti da problemi pi\u00f9 o meno seri e bench\u00e9 alcuni velivoli destinati ai Royal Flying Corps e poi alla Royal Air Force, tra i quali il promettente ma deludente Dragonfly, fossero stati progettati attorno agli ingombri e prestazioni dei motori ABC, nessuno di questi venne utilizzato in servizio.\nL'ABC produsse inoltre un gran numero di motori destinati ad equipaggiare gruppi elettrogeni ed altre varie apparecchiature, in prevalenza dei bicilindrici boxer dotati di un insolito sistema di distribuzione a valvola con funzioni sia di aspirazione che di scarico. Questi motori, per le loro ridotte dimensioni, vennero valutati per fungere da APU, potenziale primo utilizzo di questa particolarit\u00e0 tecnica, sui dirigibili di Classe \"Coastal\", unit\u00e0 a disposizione del Royal Naval Air Service (RNAS) varati per la prima volta nel 1916, che grazie alla potenza espressa di 1,5 hp unita ad un motore elettrico avrebbe provveduto ad alimentare alcune apparecchiature di bordo. Una simile soluzione venne utilizzata per alimentare il proiettore da ricerca installato sul Supermarine Nighthawk 'Zeppelin killer' del 1917."}
{"id": "700582", "revid": "126257", "url": "https://it.wikipedia.org/wiki?curid=700582", "title": "Tifone (mitologia)", "text": "Tifone, anche detto Tifeo (), Tisifeo o Tifoeo, il cui nome vuole dire \"fumo stupefacente\" (da , \"fare fumo\") era, nella mitologia greca, il figlio minore di Gea e Tartaro.\nGenealogia.\nSecondo un'altra versione, Tifone non era figlio di Gea e Tartaro: Gea, addolorata per la sconfitta dei suoi figli, i Titani e i Giganti, per opera di Zeus, si lament\u00f2 di lui presso la moglie del re degli d\u00e8i: Era. La regina degli d\u00e8i credette alle parole della dea e, decisa a vendicarsi contro il suo consorte, si rivolse a Crono, che Zeus aveva precedentemente spodestato, e lo preg\u00f2 di aiutarla. Deciso a vendicarsi del figlio-rivale, il re dei titani e del tempo si masturb\u00f2 su due uova, che affid\u00f2 alla dea, aggiungendo di sotterrarle in modo che, al tempo prestabilito, si aprissero per dare alla luce un demone capace di spodestare lo stesso Zeus. Era ascolt\u00f2 i suoi suggerimenti e, dopo un certo periodo, da quelle uova nacque il mostro Tifone.\nUn'altra versione narra che Tifone fosse nato da Era senza la collaborazione di Zeus e che egli risiedesse laddove era Delfine.\nSecondo il poeta Eschilo, Tifone fu confinato nell'Etna e fu motivo di eruzioni. Anche Esiodo, nella \"Teogonia\", colloca il titano sotto il monte Etna.\nSi un\u00ec ad Echidna da cui ebbe come figli Ortro, Cerbero, Sfinge, Idra di Lerna, Chimera, Leone Nemeo, scrofa di Crommione, avvoltoio di Prometeo, Porcete, Caribea ( i due serpenti che assalirono e uccisero Laocoonte e i suoi figli ), Drago della Colchide ( che custodiva il Vello d'Oro ) e Ladone.\nInoltre dal suo soffio nacquero i Tifoni, ossia i venti pi\u00f9 cruenti e violenti.\nLa battaglia con Zeus.\nUna volta cresciuto, Tifone sal\u00ec fino al Monte Olimpo e incusse una tale paura agli d\u00e8i che questi si trasformarono in animali e si rifugiarono in Egitto (dove avrebbero dato vita al culto locale degli d\u00e8i animali). Cos\u00ec si trasformarono gli d\u00e8i:\nMa Zeus fu aspramente redarguito dalla figlia Atena, che gli ricord\u00f2 come da lui dipendesse il destino dell'umanit\u00e0. Le due divinit\u00e0 assunsero cos\u00ec anch'esse proporzioni gigantesche ed affrontarono il mostro sul monte Casio, ai confini dell'Egitto. Nel primo, durissimo scontro Atena fu messa fuori combattimento in pochi istanti, ma subito dopo Zeus riusc\u00ec a respingere Tifone con un potente fulmine e quindi ad abbatterlo a colpi di falce. Quando per\u00f2 il re degli d\u00e8i si avvicin\u00f2 per scagliare il colpo decisivo, Tifone gli strapp\u00f2 l'arma dalle mani e lo fer\u00ec gravemente, imprigionandolo poi in una caverna della Cilicia. Ermes e Pan accorsero allora a salvare Zeus. Pan distrasse il mostro con il suo flauto magico, mentre Ermes liber\u00f2 Zeus dalla prigione e lo cur\u00f2. Il dio raggiunse l'Olimpo, prese la guida del suo carro alato trainato da cavalli volanti e cominci\u00f2 ad inseguire il gigante, colto di sorpresa dalla sua reazione. Una prima violenta battaglia si ebbe sul Monte Nisa e una seconda in Tracia, dove Tifone, ormai privo di controllo, cerc\u00f2 di fermare Zeus lanciandogli addosso intere montagne, ma ogni volta il dio lo colp\u00ec implacabile con le folgori. Alla fine Tifone fugg\u00ec verso occidente e giunto in Sicilia tent\u00f2 una disperata difesa sollevando l'intera isola per gettarla contro il Re dell'Olimpo. A questo punto, Zeus scagli\u00f2 contro il gigante un ultimo, potentissimo fulmine che lo colp\u00ec in pieno. Tifone perse la presa e rimase schiacciato sotto l'isola che gli croll\u00f2 addosso.\nSimboli.\nAllegoria.\nTifone impersona allegoricamente le forze vulcaniche e anche per questo fu considerato il padre dei venti impetuosi (\"tifoni\")."}
{"id": "700617", "revid": "287204", "url": "https://it.wikipedia.org/wiki?curid=700617", "title": "Fogol\u00e2rs furlans", "text": "I Fogol\u00e2rs furlans (al singolare: \"Fogol\u00e2r Furlan\", ossia \"Focolare Friulano\") sono delle associazioni diffuse in tutto il mondo e costituite da emigrati originari del Friuli Storico e loro discendenti, perlopi\u00f9 nativi locutori di lingua friulana, ma anche del dialetto veneto (per gli originari dell'area venetofona in provincia di Pordenone e Venezia, o di altre piccole isole linguistiche venete, come la Bisiacaria), del Resiano, dei dialetti germanici del Friuli e talvolta anche dello sloveno beneciano.\nDescrizione.\nSituate perlopi\u00f9 nei centri di maggiore immigrazione, sono associazioni che raccolgono l'eredit\u00e0 culturale e sociale dei friulani nel mondo, e che promuovono il mantenimento e lo sviluppo della lingua e della cultura tra i friulani \"delle generazioni successive\" nonch\u00e9 i rapporti tra le comunit\u00e0 e la madrepatria. Ne esistono numerosi anche in Italia, specie nelle localit\u00e0 di forte migrazione storica come l'Agro Pontino o le grandi citt\u00e0 del nord e del centro.\nInoltre due \"Fogolars Furlans\" sono presenti in aree storiche del Friuli, ossia quello di Portogruaro, \"mandamento\" storicamente appartenuto al Friuli ma dall'800 aggregato alla provincia di Venezia, area pertanto non di immigrazione ma di presenza storica friulana, e quello di Monfalcone, area storica friulana dove tuttavia i friulani (tali per lingua praticata e/o per semplice affermazione di identit\u00e0) sono oggi una minoranza in confronto alla componente veneto-giuliana maggioritaria.\nInoltre aiutano l'inserimento dei friulani migranti nella nuova societ\u00e0\nOltre ai \"Fogol\u00e2rs Furlans\" esistono varie associazioni nel mondo del tutto analoghe che portano per\u00f2 il nome di \"Famee Furlane\" (\"famiglia friulana\", al plurale \"Fameis Furlanis\") e in Francia \"France-Frioul\".\nTutte queste associazioni costituiscono di fatto una rete, collegata alla madrepatria da numerose attivit\u00e0 volontarie, nonch\u00e9 dalle attivit\u00e0 sociali e informative promosse dall\"Ente Friuli Nel Mondo\", ente privato della regione Friuli-Venezia Giulia che dal 1952 pubblica un mensile bilingue italiano/friulano (\"Friuli nel Mondo\") distribuito per corrispondenza e avente la sua massima diffusione proprio tra i soci e i simpatizzanti dei \"Fogol\u00e2rs\"."}
{"id": "700620", "revid": "767487", "url": "https://it.wikipedia.org/wiki?curid=700620", "title": "Lingua teggargrent", "text": "La lingua teggargrent \u00e8 una lingua berbera parlata in Algeria, nella provincia di Ouargla. \nDistribuzione geografica.\nIl teggargrent \u00e8 la variet\u00e0 di berbero parlata a Ouargla e nelle oasi vicine. Questo nome \u00e8 il femminile di \"eggargren\" \"(abitante) di Ouargla\", derivato dall'espressione \"u wargren\" \"quello di Wargla\" con un'evoluzione fonetica frequente nel berbero (\"u\" + \"w\" &gt; \"gg\"). \nTeggargrent \u00e8 il femminile di \"eggargren\" \"(abitante) di Ouargla\", derivato dall'espressione \"u wargren\" \"quello di Wargla\" con un'evoluzione fonetica frequente nel berbero (\"u\" + \"w\" &gt; \"gg\"). \nMolto simile alla parlata di Ouargla \u00e8 quella di N'Goussa (\"teggengusit\"), un'oasi berberofona poco distante, anche se esistono alcune differenze, che i parlanti percepiscono nettamente (tra le due oasi esiste un certo antagonismo tradizionale, che traspare in alcuni versi di dileggio reciproco ben noti a tutti i parlanti). \nSecondo J. Delheure (1988: 24), oltre al termine \"teggargrent\" sono in uso anche i termini:\nSi stimano circa 10.000 locutori di teggargrent.\nClassificazione.\nIl \"teggargrent\" fa parte dei parlari berberi \"zeneti\", di cui fanno parte anche, per esempio, il dialetto dello Mzab in Algeria, del Rif in Marocco, e quasi tutti i parlari berberi della Tunisia. \nSecondo \"Ethnologue\", la classificazione della lingua teggargrent \u00e8 la seguente:\nFonologia.\nUna caratteristica fonetica che gli stessi locutori rilevano riguardo al proprio modo di parlare, \u00e8 che esso \"yettjewjiw\" (\"\u00e8 biascicato\"), vale a dire tende a confondere nella pronuncia la fricativa alveolare sorda \"s\" e la fricativa alveolare sonora \"z\" e le corrispondenti palato-alveolari \"c\" ([\u0283]) e \"j\" ([\u0292]). Si pu\u00f2 quindi sentire, indifferentemente \"ass-u\" e \"acc-u\" \"oggi\", oppure \"isemzan\", \"isemjan\", \"icemjan\" e \"icemzan\" \"negri\", e cos\u00ec via.\nSempre in ambito fonetico si segnalano altre caratteristiche, in particolare:\nGrammatica.\nUna interessante caratteristica morfologica della lingua di Ouargla \u00e8 l'esistenza di una serie di \"avverbi\" formati a partire da sostantivi con un suffisso \"-i\" e previa la perdita dei suoni iniziali che provengono da un antico \"articolo\": \"me\u1e6d\u1e6duti\" \"alla maniera delle donne\" (da \"tame\u1e6d\u1e6dut\" \"donna); \"rgazi\" \"alla maniera degli uomini\" (da \"argaz\" \"uomo\"); \"\u0263iwli\" \"come gli asini\" (\"a\u0263\u0263ul\" \"asino\"), ecc. Questa formazione, bench\u00e9 rara, trova riscontri in altri parlari, per esempio in cabilo, e probabilmente risale ad epoche piuttosto antiche.\nAnalogamente, si deve alla conservazione di tratti antichi il fatto che la \"teggargrent\" (peraltro come molti altri parlari zeneti) conservi un \"imperfetto negativo\" che molti dialetti hanno perduto.\nSintassi.\nI parlari di Ouargla e di N'Goussa presentano alcune caratteristiche interessanti riguardo ai pronomi affissi al verbo. Sono infatti presenti forme \"speculari\" del pronome di prima persona plurale, a seconda che questo sia preposto o posposto al verbo. Dopo il verbo si ha la forma \"normale\" \"-(a) ne\u0263\", mentre prima di esso vi \u00e8 \"(a) yen-\" (da \"(a) \u0263en\").\nQuanto alla posizione dei pronomi clitici, si osserva che tra Ouargla e Ngoussa vi \u00e8 una differenza, in quanto in quest'ultima localit\u00e0 non \u00e8 raro che i pronomi siano \"raddoppiati\" e si presentino sia prima che dopo il verbo (mentre a Ouargla essi sono o suffissali o prefissali a seconda delle regole generali valide anche nel resto del berbero). Per esempio \"a kem-gri\u0263-akum aglim\" \"vi lancer\u00f2 una pelle\" o \"a sen-ini\u0263-asen\" \"dir\u00f2 loro\".\nSistema di scrittura.\nPer la scrittura viene utilizzato l'alfabeto latino.\nLetteratura.\nPer quanto sia fin qui dato di conoscere, la letteratura in berbero di Ouargla \u00e8 prevalentemente orale. Diversi testi tradizionali sono stati raccolti e pubblicati all'interno dei vari studi linguistici sull'oasi. \nIl genere in assoluto pi\u00f9 diffuso \u00e8 la \"tanfust\", \"racconto\", anche se il termine ha un'accezione molto vasta e comprende sia le fiabe d'incantesimo sia i numerosi racconti relativi all'origine di questo o quel toponimo, sia le storie dei santi venerati nella regione.\nCome avviene in molte altre regioni del mondo berbero, il termine \"tanfust\" serve anche a designare il genere dell'\"indovinello\" (denominato anche \"akkaz\", infinito di \"akaz\" \"indovinare\", oppure, con prestito arabo, \"ahaji\").\nMeno sviluppata \u00e8 la poesia, che consiste perlopi\u00f9 in brevi \"izlan\" (singolare \"izli\"), di solito cantati o scanditi secondo ritmi (\"tiyita\") che variano a seconda delle occasioni (feste religiose o profane, matrimoni, lamentazioni, ecc.).\nDa rilevare, a quanto sembra come innovazione recente, la composizione di brevi testi destinati alla recitazione, uno dei quali, relativo ad un noto personaggio dei racconti e rivolto ad un pubblico infantile, \u00e8 stato composto negli anni '40 e pubblicato nel 1989 da J. Delheure."}
{"id": "700623", "revid": "104485", "url": "https://it.wikipedia.org/wiki?curid=700623", "title": "Nike (mitologia)", "text": "Nike (, anche Niche o Nice) \u00e8 un personaggio della mitologia greca, personificazione della vittoria e figlia del titano Pallante e della ninfa Oceanina Stige.\nNike viene raffigurata come una donna con le ali; da qui, l'appellativo di \"Vittoria Alata\".\nGenealogia.\n\u00c8 sorella di Bia (Violenza), Cratos (Potere) e Zelos (Ardore).\nMitologia greca.\nNike \u00e8 la dea della vittoria. Essa viene menzionata per la prima volta da Esiodo nella \"Teogonia\" (383) in qualit\u00e0 di figlia del titano Pallante (\u03a0\u03b1\u03bb\u03bb\u03ac\u03c2) e di Stige (\u03a3\u03c4\u03cd\u03be), onorata unitamente ai suoi fratelli Zelos (\u0396\u1fc6\u03bb\u03bf\u03c2, Rivalit\u00e0), Kratos (\u039a\u03c1\u03ac\u03c4\u03bf\u03c2, Potere) e Bia (\u0392\u03af\u03b1, Forza). Nike \u00e8 celebrata in occasione delle vittorie nelle gare atletiche o artistiche, ma anche negli scontri bellici. Secondo la tradizione fu lo scultore Archermo a rappresentarla per la prima volta come \"alata\", infatti l'immagine di Nike lignea conservata nel tempio di Atena ad Atene era priva di ali. Secondo la mitologia classica, Stige port\u00f2 i suoi quattro figli da Zeus quando quest'ultimo stava raggruppando gli alleati per la Guerra contro i Titani cos\u00ec Zeus nomin\u00f2 Nike condottiera del suo carro divino (un ruolo in cui viene spesso ritratta nell'arte greca e classica) e le nomin\u00f2 tutte e quattro sentinelle del suo trono.\nLa maggior parte delle altre divinit\u00e0 non erano alate, perch\u00e9 avevano perso le ali prima di giungere al periodo classico greco.\nNike \u00e8 strettamente legata alla dea Atena, infatti le due fanno spesso coppia (sono unite da un legame fortissimo), ed \u00e8 una delle figure pi\u00f9 ricorrenti sulle antiche monete greche. Il loro legame ha portato al formarsi della figura divina di Atena Nike a cui era dedicato il tempio in ordine ionico, costruito intorno al 425 a.C. sul lato ovest dell'acropoli, presso i Propilei. Qui una statua di culto arcaica la rappresentava priva di ali, infatti Pausania, viaggiatore e geografo del II secolo d.C., racconta che furono gli ateniesi a tagliarle le ali perch\u00e9 la dea e, dunque, la vittoria, non si allontanasse mai pi\u00f9 dalla loro citt\u00e0.\nL'unico esemplare statuario conosciuto di Atena Nike \u00e8 risalente a poco prima del 430 a.C. in marmo pario lychnite ed \u00e8 conservato nella Collezione della Fondazione Sorgente Group a Roma. La porzione di statua conservata misura 93\u00a0cm e doveva essere alata, come mostra il foro d'incasso ben visibile. Probabilmente collocata in antico su un alto pilastro presso un santuario attico o di ambiente filoateniese, raffigurava colei che seguiva e proteggeva l'esercito ateniese lontano dalla patria, testimoniando il trionfo della citt\u00e0.\nOpere.\nNel Partenone di Atene era raffigurata sul palmo della mano di Atena e ad Olimpia nella mano di Zeus.\nSono state rinvenute diverse sculture che raffigurano una fanciulla (\"kore\") alata, impersonificazione della dea che spicca il volo, suggerendo l'idea della vittoria incontrastata.\nLa scultura pi\u00f9 famosa \u00e8 la Nike di Samotracia che racchiude tutta la tradizione scultorea classica. Risalente al periodo ellenistico (fine del II secolo a.C.), \u00e8 oggi conservata al Museo del Louvre di Parigi. Con le guerre persiane il culto di Nike divenne popolare e gli ateniesi gli dedicarono un'immagine nel santuario di Delfi dopo la vittoria di Salamina. Nella statua di Samotracia essa viene rappresentata mentre scende in volo sulla prua di una \u03c4\u03c1\u03b9\u03b7\u03bc\u03b9\u03bf\u03bb\u03af\u03b1 (\"tri\u0113miol\u00eda\") destinandola alla vittoria.\nI Romani adoravano Nike come \"Vittoria\"; la dea alata Vittoria compare spesso da sola o al fianco dell'imperatore in numerose serie monetarie, su statue, dipinti e bassorilievi trionfali. La dea Vittoria riceveva dai Romani un culto particolare con un altare specifico, l'Altare della Vittoria nella Curia del Foro romano. La statua greco-romana pi\u00f9 famosa rimasta \u00e8 la Vittoria alata di Brescia.\nNel brano patriottico italiano La canzone del Piave viene citata la dea nel verso \"e la vittoria sciolse le ali al vento\" come metafora della vittoria italiana sugli invasori austriaci e tedeschi."}
{"id": "700625", "revid": "466539", "url": "https://it.wikipedia.org/wiki?curid=700625", "title": "Gustavo Dezotti", "text": "Carriera.\nClub.\nInizi\u00f2 la carriera nel , con cui debutta nel 1982 nella Primera Divisi\u00f3n argentina. Con i rossoneri di Rosario Dezotti, soprannominato dai tifosi argentini \"El Galgo\" (\"cane levriero\"), viene schierato 195 volte e segna 37 gol, inoltre vince il titolo nazionale nella stagione 1987-1988.\nSi trasferisce poi in Italia nell'estate del 1988 per giocare nella , che milita in Serie A. Rimane a Roma una sola stagione, che la squadra conclude al decimo posto; a livello personale scende invece in campo 29 volte e segna 3 gol. Passa cos\u00ec alla di Tarcisio Burgnich, e qui si dimostra ben pi\u00f9 decisivo: gi\u00e0 nella prima stagione realizza infatti 13 reti, poco meno della met\u00e0 delle totali, tuttavia i grigio-rossi retrocedono. Nella stagione successiva la panchina viene affidata in corsa a Gustavo Giagnoni, ma la squadra ritorna in Serie A e il suo contributo risulta sempre importante, grazie a 32 presenze e 11 gol. Nei due anni che seguono, in cui l'apporto dell'argentino \u00e8 sempre determinante, si assiste prima ad un immediato ritorno in B, poi ad una nuova promozione in A, inoltre, sotto la guida di Luigi Simoni, il club vince la Coppa Anglo-Italiana 1992-1993. Dezotti gioca a Cremona per l'ultima volta nella stagione 1993-1994, che si conclude in questo caso con un decimo posto che vale la salvezza.\nFinita l'esperienza italiana, nel 1994 il calciatore va a giocare in Messico nel . Qui rimane tre anni, poi torna in Argentina nelle fila del , ed infine chiude la carriera dopo una stagione trascorsa nel in Uruguay.\nNazionale.\nFa il suo esordio con la maglia dell' nel 1988, e successivamente viene scelto nella rosa che partecipa al . Qui scende in campo a Napoli contro la nell'ultima gara del primo turno, che termina 1-1, e nel quarto contro la , che viene giocato a Firenze: la partita termina 0-0 nei tempi regolamentari, e si trascina ai tiri di rigore: \u00e8 proprio Dezotti a calciare l'ultimo tiro dagli undici metri per i suoi, grazie al quale l\"Albiceleste\" accede alla semifinale. Torna per\u00f2 in campo solo nella finale di Roma, persa 1-0 contro la : il calciatore viene espulso a pochi minuti dal termine, in occasione del rigore che viene trasformato da Andreas Brehme; questo \u00e8 l'atto conclusivo della sua carriera in nazionale, nella quale ha collezionato 7 presenze e 0 gol."}
{"id": "700626", "revid": "120285216", "url": "https://it.wikipedia.org/wiki?curid=700626", "title": "Omicidio di Antonio Custra", "text": "L'omicidio di Antonio Custra venne commesso a Milano il 14 maggio 1977; la vittima era un poliziotto italiano, vicebrigadiere del terzo reparto celere di Milano, morto assassinato mentre prestava servizio durante una manifestazione di militanti di estrema sinistra.\nStoria.\nL'omicidio.\nPer protestare contro l'arresto di due avvocati, Giovanni Cappelli e Sergio Spazzali, iscritti a Soccorso Rosso Militante, due giorni dopo l'accaduto, il 14 maggio a Milano fu indetta una manifestazione da parte di alcuni militanti appartenenti a organizzazioni della sinistra extraparlamentare. Intorno alle 17:00 il corteo di manifestanti provenienti dal carcere di San Vittore e diretti in piazza del Duomo, una volta giunto nei pressi di via De Amicis, venne intercettato dagli agenti della celere.\nIn breve tempo la manifestazione degener\u00f2 in una vera e propria battaglia e gli autonomi iniziarono ad aprire il fuoco contro gli agenti. L'agente Custra, schierato con il resto del suo reparto, venne colpito al volto da uno dei proiettili esplosi con una pistola Beretta 7,65 dagli autonomi, che gli trapass\u00f2 la visiera del casco, uccidendolo. Antonio Custra lasci\u00f2 la moglie incinta, che partor\u00ec poco dopo.\nLe indagini.\nDurante la manifestazione, grazie alla presenza di diversi fotografi, vennero scattate alcune foto che furono poi pubblicate nei giorni successivi da tutti i quotidiani del tempo. Una tra tutte, che mostrava un autonomo, Giuseppe Memeo, nell'atto di impugnare a due mani una pistola, puntata ad altezza d'uomo, divenne uno dei simboli della violenza di strada degli anni di piombo e della degenerazione dello scontro politico, che pass\u00f2 dalle manifestazioni di piazza alle bombe Molotov e all'uso delle armi da fuoco.\nDieci anni dopo, partendo da quella foto, fu riaperta l'inchiesta e individuato il colpevole in Mario Ferrandi, militante di sinistra, passato poi nelle file di Prima Linea e infine dissociatosi, che venne condannato per concorso in omicidio del vicebrigadiere. Per concorso morale nell'omicidio, vennero condannati anche Giuseppe Memeo e Walter Grecchi, a 14 anni di carcere. Dopo essere stato condannato e aver espiato 4 anni di carcere di massima sicurezza in Italia, Grecchi, che si \u00e8 riconosciuto in uno dei giovani mascherati fotografati ma ha sempre sostenuto di non aver mai sparato, vive latitante in Francia.\nNel febbraio 2012 Maurizio Azzollini, un altro degli uomini identificati tra quelli mascherati e fotografati quel giorno nell'atto di sparare verso gli agenti, \u00e8 divenuto uno stretto collaboratore del vicesindaco di Milano Maria Grazia Guida. Un quinto autonomo, coinvolto e condannato a 15 anni, Pietro Mancini, fugg\u00ec in Brasile e nel 2009 ottenne la prescrizione del reato dalla Corte d'assise di Milano. Dopo trent'anni dal fatto Ferrandi ha incontrato a Milano, sul luogo della sparatoria, la figlia dell'agente ucciso."}
{"id": "700632", "revid": "499531", "url": "https://it.wikipedia.org/wiki?curid=700632", "title": "Legge dell'assortimento indipendente", "text": "La legge dell'assortimento indipendente (o dell'indipendenza) \u00e8 una legge riguardante la trasmissione dei caratteri ereditari deducibile dal lavoro di Gregor Mendel.\nSecondo tale legge gli alleli posizionati su cromosomi non omologhi si distribuiscono in modo casuale nei gameti. Ci\u00f2 implica che le probabilit\u00e0 - e quindi, nei grandi numeri, le frequenze - di ogni combinazione di genotipi o fenotipi sono il prodotto delle probabilit\u00e0 (o frequenze) di quelli per ogni carattere.\nIncrociando, per esempio, un omozigote dominante (\"AABB\") e un omozigote recessivo (\"aabb\"), alla prima generazione si otterranno individui con caratteri \"AaBb\", in cui verranno mostrati i fenotipi dominanti \"A\" e \"B\".\nAlla seconda generazione, incrociando due individui \"AaBb\", da un totale di 16 elementi si otterranno: 9 con i fenotipi dominanti, 3 con il primo fenotipo dominante e il secondo recessivo, 3 con il primo fenotipo recessivo e il secondo dominante, 1 con entrambi i fenotipi recessivi.\nDa risultati di questo tipo Mendel dedusse che caratteri diversi segregano indipendentemente, ossia qualunque allele per un carattere sia stato immesso in un gamete non influenza la probabilit\u00e0 che vi sia immesso uno o l'altro allele per un altro carattere dominante o non.\nSpiegazione dell'indipendenza dei caratteri.\nOggi, sappiamo che coppie alleliche segregano indipendentemente a causa di modalit\u00e0 con cui avviene il processo della meiosi: ci sono infatti due modi differenti per due coppie di cromosomi di presentarsi nella metafase I della meiosi, una \u00e8 quella in cui due cromosomi della stessa origine parentale siano rivolti verso lo stesso polo della cellula, l'altra che siano rivolti verso due poli opposti. Questa disposizione \u00e8 casuale, pertanto la probabilit\u00e0 che due alleli uniparentali si collochino nello stesso gamete \u00e8 1/2.\nNelle cellule somatiche umane normali sono presenti 46 (2N) cromosomi, 23 (N) derivano dall'ovocita, 23 (N) dallo spermatozoo. Durante la gametogenesi - la produzione di nuovi gameti da parte di un adulto - si attua un processo riduzionale che determina la formazione di gameti con un contenuto aploide (N) di cromosomi. Secondo il principio dell'assortimento indipendente i set di cromosomi di origine paterna e materna sono mescolati e sono distribuiti in modo casuale nei gameti.\nPertanto \u00e8 possibile avere qualsiasi combinazione di cromosomi materni e paterni nel gamete con la stessa probabilit\u00e0. Quindi, con 23 coppie di cromosomi il numero di possibilit\u00e0 \u00e8 223 ossia 8,388,608 diverse combinazioni non considerando il crossing over che introduce altre combinazioni. \u00c8 pertanto assai improbabile generare gameti identici, assicurando una elevata variabilit\u00e0 genetica nella progenie.\nSecondo questo principio, caratteri che si trovano sullo stesso cromosoma non dovrebbero segregare indipendentemente ma \"viaggiare\" insieme a formare l'assetto cromosomico dei gameti. Nonostante ci\u00f2 la ricombinazione tra cromatidi non fratelli (crossing over) durante la profase I agisce rimescolando fra loro loci di origine materna e di origine paterna garantendo una segregazione indipendente di alleli sufficientemente distanti da essere interessati dalla ricombinazione. I sette caratteri di \"Pisum sativum\" utilizzati negli esperimenti di Mendel effettivamente segregavano indipendentemente, ma esperimenti successivi condotti su un altro organismo modello, la \"Drosophila melanogaster\", hanno dimostrato che sebbene la maggior parte dei caratteri segreghino indipendentemente, alcuni sono tra loro in linkage, cio\u00e8 legati, perch\u00e9 si trovano sufficientemente vicini sullo stesso cromosoma da non essere separati per effetto della ricombinazione."}
{"id": "700635", "revid": "287204", "url": "https://it.wikipedia.org/wiki?curid=700635", "title": "Schiavoni", "text": "Con schiavoni (plurale di \"schiavone\", dal latino medievale \"sclavus\", propriamente \"prigioniero di guerra slavo\", da cui anche slavo e schiavo) si indicavano i popoli slavi che abitavano le coste e l'entroterra dell'Adriatico orientale, area un tempo nota come Schiavonia, dunque essenzialmente le genti di lingua serbo-croata.\nIl territorio nel quale si insediarono gli slavi durante il VI e VII secolo) fu sostanzialmente quello compreso tra il fiume Drava o levante e il monte Albion (cio\u00e8 il Nevoso) a ponente esteso poi, a mezzogiorno, dalla Macedonia fin oltre lo spartiacque dinarico giungendo a ridosso delle citt\u00e0 dalmate del litorale e delle principali isole, mantenutesi latine.\nCol passare del tempo il termine cominci\u00f2 per\u00f2 ad assumere anche altri significati, sia parzialmente legati ancora all'indicazione dei popoli slavi, sia in maniera indipendente da questo concetto, poich\u00e9 vi furono talvolta ricompresi pure gli albanesi, di origine non slava.\nNel Medioevo e nei secoli successivi vi furono numerosi insediamenti di \"schiavoni\" nelle campagne tra Marche, Abruzzo, Molise, Campania e Puglia, creati da esuli in fuga dalle invasioni turche: ivi esistono infatti ancora due comuni che conservano tale denominazione (Ginestra degli Schiavoni nell'alta Campania e San Giacomo degli Schiavoni nel basso Molise), mentre in tre altri centri molisani (Acquaviva Collecroce, Montemitro e San Felice del Molise) si parla un antico dialetto di origine croata. \nAccanto al tema delle colonie slave dell'Italia meridionale, e del Molise in particolare, vi \u00e8 quello ricchissimo delle numerose Confraternite religiose che gli Schiavoni fondarono in area italiana nel corso dei secoli:\nLe Confraternite degli Schiavoni dell'Italia adriatica.\nLe Confraternite di Slavi di lingua serbo-croata attive sulla costa orientale d'Italia, fiorirono soprattutto in epoca successiva all'avanzata ottomana nei Balcani, quando numerose erano le emigrazioni di Slavi balcanici, soprattutto dalmati, verso l'Italia. Queste nascevano come associazioni volte a grantire assistenza ai propri connazionali e spesso erano attive in opere di mecenariato. Di seguito elenchiamo ancuni dei numerosissimi esempi di Confraternite costituite dagli Illiri nella penisola italica, da nord a sud:\nGli Schiavoni nella Repubblica di Venezia.\nNella Serenissima Repubblica con \"schiavoni\" si intendevano gli abitanti non latini dei domini veneti dell'Adriatico orientale e per estensione dell'intero entroterra.\nGli schiavoni erano inquadrati nel dominio veneziano tra i possedimenti oltremarini del cosiddetto Stato da Mar e amministrati in una serie di province facenti capo a una citt\u00e0 e al suo contado, denominate \"Reggimenti\" e godenti di ampie autonomie, sotto il controllo dei magistrati inviati da Venezia.\nTrattandosi di genti appartenenti ai domini oltremarini, gli Schiavoni servivano nella flotta veneziana, con l'obbligo di fornire un dato numero di galee allo Stato e contingenti di truppe, dette appunto \"Schiavoni\".\nLe truppe di \"Schiavoni\".\nGli Schiavoni o Oltremarini erano corpi di fanteria dalmata inquadrati normalmente nell'ambito della marina veneta, nella difesa dei territori dello Stato da Mar e della citt\u00e0 di Venezia, ma all'uopo dislocabili anche nel servizio e nella difesa dei Domini di Terraferma, assieme all'esercito campale. Per la loro fedelt\u00e0 e dedizione erano considerati i \"fedelissimi di San Marco\".\nNon a caso gli Schiavoni di Perasto avevano guadagnato per la propria citt\u00e0 il titolo di \"Fedelissima Gonfaloniera\" grazie al coraggio dimostrato nella guerra del 1368 con Trieste.\nSempre le truppe di Oltremarini furono le ultime ad abbandonare forzatamente Venezia il 12 maggio 1797, alla caduta della Repubblica, tra manifestazioni di fedelt\u00e0 che valsero loro il perpetuo ricordo della citt\u00e0, che intitola tutt'oggi riva degli Schiavoni la banchina da cui salparono le navi dirette in Istria e Dalmazia.\nCaratteristiche delle truppe schiavone.\nL'armamento e il vestiario, gi\u00e0 in uso da lunga tradizione, venne comunque confermato con decreto del Senato del 24 febbraio 1724, nell'ambito della riorganizzazione militare dello Stato. Gli Schiavoni vestivano di cremisi, portando un berretto di pelo, giacca e panciotto entrambi con alamari, pantaloni attillatissimi, scarpe di feltro e una fascia azzurra in vita da cui pendeva la loro arma principale: una grossa spada detta appunto da loro \"schiavona\".\nGli ufficiali si distinguevano dalla truppa per la maggiore ricchezza di ornamenti e per il bastone, simbolo di grado e comando, che portavano sempre con loro.\nAlla fine della Repubblica se ne contavano undici reggimenti, ciascuno di otto compagnie.\nGli Schiavoni nel mondo islamico e nell'Impero Ottomano.\nCol termine \"Schiavone\" s'identifica nella storia islamica quella componente islamizzata ma d'origine slava, iranica o cazara, resa schiava per motivi bellici o di acquisto nei \"mercati d'uomini\", che spesso veniva islamizzata e avviata al mestiere delle armi, in considerazione della diffusa credenza islamica che le popolazioni turaniche avessero una spiccata indole guerriera."}
{"id": "700638", "revid": "828781", "url": "https://it.wikipedia.org/wiki?curid=700638", "title": "Diomede", "text": "Diomede () \u00e8 un personaggio della mitologia greca. Figlio di Tideo e di Deipile, fu uno dei principali eroi achei della guerra degli Epigoni e della guerra di Troia. Oltre all'importanza come guerriero, Diomede assume un ruolo rilevante come diffusore della civilt\u00e0, specie nell'Adriatico.\nRe di Argo, partecip\u00f2 alla guerra di Troia dalla parte di Agamennone e degli Achei, durante la quale si distinse molto presto in battaglia. Guerriero valorosissimo, assume un ruolo centrale all'interno dell\"Iliade\" di Omero, specialmente nel V canto, a lui dedicato interamente, che, probabilmente, si rifaceva ad un poema epico preesistente che aveva la figura di Diomede come protagonista.\nDopo Achille e Aiace Telamonio, fu il pi\u00f9 valoroso eroe dell'esercito acheo.\nLa figura di Diomede, uomo insigne per intelligenza e coraggio, \u00e8 stata ripresa da numerosi autori antichi, posteriori a Omero, come Virgilio, che lo inserir\u00e0 nel suo poema epico, l\"Eneide\", e come Quinto Smirneo nei \"Posthomerica\".\nMito.\nOrigini.\nI suoi sei cugini, figli dello zio Agrio, Celeutore, Licopeo, Melanippo, Onchesto, Protoo e Tersite, decisero di deporre il nonno Oineo dal trono di Calidone, su cui regnava, e che, essendo molto anziano, era incapace di difendersi, e insediarono cos\u00ec il loro padre. Oineo venne tenuto s\u00ec in vita ma incatenato tra le torture dei nipoti. Allora Diomede, nato in esilio, ad Argo, detta l'inclita, dopo essere arrivato a Calidone in gran segreto con l'aiuto di Alcmeone, uccise uno dopo l'altro i figli di Agrio, usurpatori del trono, rimettendo il nonno al capo del regno. E dal momento che questi era ormai molto avanti negli anni, Diomede affid\u00f2 il regno ad Andremone, marito di Gorga, e perci\u00f2 genero di Oineo. Dei figli di Agrio, solo Tersite e Onchesto sfuggirono alla strage e si rifugiarono nel Peloponneso, mentre Agrio, espulso dal regno, si tolse la vita. L'eroe port\u00f2 Oineo con s\u00e9 ad Argo.\nDiomede pass\u00f2 la giovinezza ad allenarsi nell'arte della guerra insieme ai sei figli degli altri comandanti morti a Tebe, nel desiderio di vendicare la morte del padre, di ridare il trono a suo nonno e di far trionfare cos\u00ec la giustizia. Una volta adulti, Diomede e i suoi compagni furono i sette Epigoni: indissero la seconda guerra contro Tebe e la vinsero. Durante la guerra per\u00f2 mor\u00ec il Re di Argo.\nQuando Elena, la figlia di Zeus e Leda, raggiunse l'et\u00e0 da marito, la sua bellezza attir\u00f2 al palazzo del suo patrigno Tindaro re e principi di tutta la Grecia che pretesero la sua mano, in cambio di ricchi doni.\nGiovane e bello, Diomede, insieme ad altri principi della Grecia, si present\u00f2 al palazzo di Tindaro per chiedere Elena in moglie.\nAd Argo Diomede si spos\u00f2 con Egialea, la figlia ormai orfana del re, e divent\u00f2 cos\u00ec sovrano della citt\u00e0. Avrebbe voluto governare in pace e dedicarsi alle gioie familiari ma ben presto dovette partire per la guerra di Troia.\nGuerra di Troia.\nDiomede part\u00ec alla volta di Troia con 80 navi da guerra (un gran numero per quell'epoca) e arriv\u00f2 addirittura a scendere in campo contro Ettore, Enea e gli dei stessi: fer\u00ec Afrodite, accorsa per aiutare il figlio, e l'amante di lei, Ares, dio della guerra.\nDiomede era protetto dalla dea Atena. Omero afferma che, durante le battaglie, Diomede era simile ad un torrente in piena, che tutto travolge. Come \u00e8 raccontato nell\"Iliade\", in particolare nei libri V e VI, Diomede comp\u00ec molte gesta eroiche, uccidendo diversi guerrieri, tra cui i fratelli Xanto e Toone, l'arciere Pandaro, Dreso e il giovane possidente Assilo insieme all'auriga Calesio.\nLo scontro con Enea.\nFu eroe valoroso e spesso supportato da Atena.\nAtena diede a Diomede l'ispirazione di realizzare un massacro di nemici sul campo: simile all'astro della canicola, sotto le sue armi si accese un fuoco. Lo affrontarono allora due guerrieri, che combattevano su un carro, figli di Darete, sacerdote di Efesto a Troia, i quali gli corsero incontro: uno di questi, Fegeo, cerc\u00f2 di colpirlo con la sua lancia, ma lo manc\u00f2. L'eroe scagli\u00f2 a sua volta l'asta contro di lui e colse il nemico in pieno petto, facendolo precipitare morto dal cocchio.\nDiomede, nella battaglia che segu\u00ec al duello fra Paride e Menelao, uccise Pandaro, che combatteva sul carro da guerra in compagnia di Enea. Quest'ultimo lasci\u00f2 incustodito il carro (che verr\u00e0 poi portato al campo greco da Stenelo, fedele compagno d'armi e auriga di Diomede) per difendere il corpo dell'amico dagli assalti greci.\nAffront\u00f2 dunque Enea, che rimase ferito a causa di un masso scagliato dal greco. L'eroe troiano venne salvato dalla madre che lo avvolse nel suo velo. Diomede, non temendo l'ira della dea, la fer\u00ec ad una mano costringendola alla fuga.\nAres corse in aiuto di Afrodite, che riusc\u00ec in tal modo a fuggire col suo carro sull'Olimpo insieme a Iris. Il corpo di Enea venne ricoverato nel tempio di Apollo e curato da Artemide e Latona. Al suo posto combatt\u00e9 sul campo un fantasma con le sue sembianze. Apollo, allora, apostrof\u00f2 Diomede con queste parole: \u201c\"Tu, mortale, non tentare il confronto con gli dei!\"\u201d. Diomede si scontr\u00f2 quindi con Ares e lo fer\u00ec al ventre: il dio dovette uscire dalla battaglia e rifugiarsi sull'Olimpo dove verr\u00e0 curato dal medico degli dei, Pan\u00e8on..\nDiomede e Glauco.\nDiomede non era per\u00f2 solo furia e impeto: egli diede nel pieno della lotta un'altissima prova di lealt\u00e0 e di spirito cavalleresco: fu poco prima di intraprendere il duello con Glauco, il nobile di Licia, che si batteva a fianco dei Troiani. \u00c8 questo uno degli episodi pi\u00f9 toccanti dell'Iliade: dopo aver chiesto al nemico il suo nome, Diomede si rese conto che l'uomo che aveva di fronte era legato da un antico vincolo di amicizia e di ospitalit\u00e0 con la propria famiglia. Gett\u00f2 allora la spada a terra e i due nemici, anzich\u00e9 scontrarsi, si strinsero la mano e si scambiarono le armi, secondo consuetudine. Glauco, preso dall'entusiasmo del gesto e noncurante del loro valore, scambi\u00f2 le sue armi d'oro con armi di bronzo, pari al valore di cento buoi per nove buoi.\nDiomede e Ulisse.\nAssecond\u00f2 spesso Ulisse, quando si tratt\u00f2 di condurre trattative delicate (sia presso Agamennone che presso Achille), e con lui comp\u00ec varie imprese pericolose, tra le quali il furto del Palladio (la statua da cui dipendevano le sorti di Troia), e l'incursione notturna nell'accampamento del giovane re tracio Reso, che Diomede colp\u00ec con la spada mentre dormiva. Narra Omero che il sonno di Reso, famoso russatore, fu quella notte pi\u00f9 rumoroso che mai, essendogli apparso in sogno il suo assassino.\nDopo la caduta di Troia.\nDopo che Troia fu conquistata, Diomede viaggi\u00f2 per tornare ad Argo, con una veloce navigazione favorita da Afrodite, desiderosa di accelerare il ritorno dell'eroe in patria, dove aveva intenzione di vendicarsi dell'offesa subita durante la guerra.\nSecondo una variante del mito, invece, una tempesta suscitata da Afrodite, sempre per vendicare l'offesa subita, spinse Diomede sulle coste della Licia: qui fu sul punto di essere sacrificato ad Ares dal re Lico, che voleva vendicare la morte di Sarpedonte caduto a Troia, ma pot\u00e9 salvarsi per l'intervento di Calliroe, figlia del re, che lo aiut\u00f2 a ripartire. Secondo alcune fonti Diomede sarebbe poi sbarcato per errore ad Atene, e qui avrebbe perso il Palladio, finito nelle mani di Demofonte.\nArrivato ad Argo, Diomede ebbe un'amara sorpresa: n\u00e9 sua moglie Egialea, n\u00e9 i suoi sudditi lo ricordavano pi\u00f9, in quanto Afrodite aveva cancellato il ricordo di Diomede dalla loro memoria. Secondo una variante del mito, Egialea, ispirata dalla dea, trad\u00ec Diomede con Comete, il giovane figlio di Stenelo, e gli tese molti agguati.\nViaggio di Diomede, eroe della civilizzazione.\nDiomede decise di abbandonare la citt\u00e0, imbarcandosi per l'Italia insieme ai suoi compagni: Acmone, Lico, Idas, Ressenore, Nitteo, Abante. Dopo aver errato a lungo nel mare Adriatico si ferm\u00f2 in pi\u00f9 porti insegnando alle popolazioni locali la navigazione e l'addomesticamento ed allevamento del cavallo. La diffusione della navigazione forse aveva l'intento di ottenere il perdono dalla dea nata dalla spuma del mare e considerata divinit\u00e0 della buona navigazione (Afrodite \"euplea\"). In ogni caso si realizza cos\u00ec una straordinaria trasformazione: da campione della guerra Diomede diventa l'eroe del mare e della diffusione della civilt\u00e0 greca. Era infatti venerato come benefattore ed ecista ad Ank\u00f3n (Ancona), citt\u00e0 nella quale \u00e8 nota la presenza di un suo tempio, a Pola, a Capo San Niccol\u00f2 (in Dalmazia), a Vasto, a Lucera e all'estremo limite dell'Adriatico: alle foci del Timavo. In questi luoghi il culto di Diomede si era sovrapposto a quello del Signore degli Animali, un'antichissima divinit\u00e0 dei boschi.\nLa caratteristica di civilizzatore viene rafforzata dalla fondazione di molte citt\u00e0 italiane, tra cui Vasto (Histonium), Andria, Brindisi, Benevento, Argiripa (Arpi) presso l'attuale Foggia, Siponto presso l'attuale Manfredonia, Canusio (Canosa di Puglia), Equo Tutico (Ariano Irpino), Drione (San Severo), Venafrum (Venafro) e infine Venus\u00eca (Venosa). La fondazione di quest'ultima citt\u00e0, come lo stesso toponimo (da Venus) ricorda, coincide con il perdono ottenuto da Afrodite, in seguito al quale si stabil\u00ec in Italia meridionale e si spos\u00f2 con la figlia del Re del popolo dei Dauni: Evippe.\nStretto fu il rapporto tra l'eroe e la Daunia. Il primo contatto con questa terra si ebbe con l'approdo alle isole che da lui avrebbero preso il nome di \"Insulae Diomedeae\", tradizionalmente identificate con le isole Tremiti.\nSbarc\u00f2 quindi nell'odierna zona di Rodi, sul Gargano alla ricerca di un terreno pi\u00f9 fecondo e si spost\u00f2 a sud dove incontr\u00f2 i Dauni, che prendevano il nome dal loro re eponimo, Dauno, figlio di Licaone e fratello di Enotro, Peucezio e Japige.\nDiomede si guadagn\u00f2 le simpatie di Dauno il re che \"pauper aquae agrestium regnavit populorum\" e dopo avergli prestato valido aiuto nella guerra contro i Messapi, per il suo alto valore militare - \"victor Gargani\" - ebbe in sposa la figlia Evippe (secondo alcuni si chiamava Drionna, secondo altri Ecania) ed in dote parte della Puglia - \"dotalia arva\"-, i cosiddetti campi diomedei, \"in divisione regni quam cum Dauno\"\". Fu allora che fond\u00f2 Siponto, detta cos\u00ec dal nome greco \"sipius\", a motivo delle seppie sbalzate sulla riva da onde gigantesche.\nVirgilio nell\"Eneide\" ci racconta che i Latini e i Rutuli, bisognosi di alleati per scacciare Enea dalla loro terra, chiedono aiuto a Diomede, ricordando i trascorsi tra i due eroi. Diomede, per\u00f2 sorprende gli ambasciatori a lui pervenuti, rifiutando di combattere il suo antico nemico ed anzi invocando la pace tra i popoli. Secondo il poema latino, Diomede non \u00e8 genero di Dauno, che \u00e8 invece padre di Turno, il re dei Rutuli.\nMorte.\nSecondo gli scolii dell\"Alessandra\" di Licofrone, che rappresentano la tradizione pi\u00f9 diffusa, Diomede fu ucciso da Dauno a causa della spartizione di un bottino; invece, nelle \"Metamorfosi\" di Antonino Liberale, Diomede spos\u00f2 la figlia di Dauno e mor\u00ec di vecchiaia.\nStrabone (VI, 3, 9) elenca addirittura quattro diverse varianti sulla fine dell'eroe. Una afferma che nella citt\u00e0 di Yria Diomede stava facendo un canale verso il mare, quando fu richiamato in patria ad Argo, dove mor\u00ec. La seconda afferma che rimase a Yria fino alla fine della sua vita. La terza narra che scomparve sull'isola disabitata di Diomedea (chiamata cos\u00ec in suo onore e identificata in San Domino, una delle Tremiti o Diomedee), dove secondo la leggenda vivono i suoi compagni trasformati da Afrodite in grandi uccelli marini, le diomedee, il che implica una sorta di deificazione. La quarta variante sostiene che Diomede ebbe un'apoteosi misteriosa nel paese dei Veneti.\nUna tradizione identifica in una spiaggia dell'isola di San Nicola il luogo della sua sepoltura. Nel film di Federico Fellini \"8\u00bd\", un cardinale racconta questa storia all'attore Marcello Mastroianni.\nImmortalit\u00e0.\nSecondo il racconto omerico, Diomede ricevette da Atena l'immortalit\u00e0, che non aveva dato a suo padre. Per raggiungere l'immortalit\u00e0, uno scolio di Nemea X dice che Diomede spos\u00f2 Ermione, l'unica figlia di Menelao ed Elena, e vive con i Dioscuri come un dio immortale godendosi anche gli onori di Metaponto e Turi.\nEra adorato come un essere divino sotto vari nomi in Italia, dove statue di lui esistevano ad Argi, Metaponto, Turi e in altri luoghi. Nell'Adriatico c'era un tempio consacrato a Diomede ad Ank\u00f3n, l'attuale Ancona, nello sperone pi\u00f9 settentrionale del promontorio su cui sorge la citt\u00e0; un altro tempio sorgeva alle foci del Timavo, dove l'eroe era venerato con l'epiteto tratto dal nome del fiume. Ci sono tracce del culto di Diomede anche in Grecia.\nLe prime due tradizioni elencate da Strabone non danno alcuna indicazione sulla divinit\u00e0 se non pi\u00f9 tardi attraverso un culto eroe, e le altre due dichiarano fortemente l'immortalit\u00e0 di Diomede come pi\u00f9 di un semplice eroe di culto.\nDiomede nella \"Commedia\" di Dante Alighieri.\nDante Alighieri (Inferno - Canto ventiseiesimo) colloca Diomede nell'VIII bolgia dell'VIII cerchio, quella dei consiglieri fraudolenti, che in vita agirono con inganno e di nascosto e quindi la loro pena nell'inferno sar\u00e0 quella di essere celati dalle fiamme alla vista altrui. Egli infatti si trova avvolto in una fiamma a due capi insieme ad Ulisse, poich\u00e9 proprio con lui and\u00f2 nottetempo a rubare il Palladio, la statua di Atena protettrice della citt\u00e0 di Troia.\nVittime di Diomede.\nDiomede uccise 20 dei 362 nemici caduti contro i Greci, cui vanno aggiunti i 12 guerrieri traci agli ordini di Reso colpiti nel sonno insieme al loro signore; quindi in totale 33."}
{"id": "700640", "revid": "2195066", "url": "https://it.wikipedia.org/wiki?curid=700640", "title": "Fetonte", "text": "Fetonte () \u00e8 un personaggio della mitologia greca. \nGenealogia.\nFiglio di Helios e dell'oceanina Climene o della dea Rodo oppure di Prote. \nIgino scrive che sia figlio di Climeno e Merope.\nMitologia.\nLa versione di Ovidio.\nEra il figlio del sole (elio) e fu sfidato dal coetaneo Epafo sul fatto di poter provare la sua divina discendenza e cos\u00ec, ottenute le rassicurazioni dalla madre, si rec\u00f2 verso l'estremo Est per incontrare il padre. \nDal padre ottenne la promessa che il dio avrebbe fatto qualsiasi cosa pur di dimostrare di essere suo padre e cos\u00ec Fetonte ottenne il permesso di guidare il carro solare per un giorno. \nGiovane e avventato per\u00f2, si dimostr\u00f2 inesperto nel gestire le redini e tenere a bada i cavalli di Apollo e cos\u00ec perse il controllo ed il carro si avvicin\u00f2 troppo alla Terra asciugandone i fiumi, bruciando le foreste e incendiando il suolo, che in Africa divenne deserto e la pelle degli etiopi si color\u00f2 di nero.\nZeus, sconvolto dalla distruzione, colp\u00ec il carro con un fulmine e fece cadere Fetonte nelle acque del fiume Eridano, pi\u00f9 precisamente a Crespino, dove anneg\u00f2 e fu compianto dalle sorelle Eliadi che dalla disperazione si trasformarono in Pioppi e le loro lacrime si trasformarono in ambra.\nL'infanzia di Fetonte.\nMeno nota nel mito \u00e8 l'opera di Nonno di Panopoli che racconta la vita di Fetonte prima dell'episodio del carro solare e dove, ancora infante e giocando con Oceano, fu lanciato pi\u00f9 volte in cielo ed in seguito ripreso e fino a quando il bambino non evit\u00f2 la mano per cadere nelle acque scure a mo' di presagio della sua futura fine. \nDa giovane gioc\u00f2 nella Trinacria (l'antica Sicilia) imitando i gesti del padre e fino a costruirsi un'imitazione del carro solare ed a chiedere al padre in seguito di poter salire su quello reale. \nFetonte pianse di fronte al rifiuto e cos\u00ec riusc\u00ec ad impietosire il padre e ad ottenere dapprima le spiegazioni sul suo utilizzo ed in seguito le vesti e l'elmo del padre, mentre Eosforo gli imbrigli\u00f2 i cavalli e li attacc\u00f2 al carro infuocato. \nLa versione di Igino continua descrivendo la partenza di Fetonte, la sua incapacit\u00e0 di tenere le redini per dirigere i cavalli, i tentativi del padre (che non sal\u00ec con il figlio sul carro) di dargli nuove istruzioni, la descrizione dello scompiglio portato da Fetonte nei cieli ed in terra e l'intervento finale di Zeus con il suo fulmine.\nParticolari aggiunti in altre versioni.\nSecondo Apollonio Rodio, il corpo di Fetonte continu\u00f2 a fumare e ad emanare nuvole di vapore anche quando gli Argonauti giunsero presso il fiume Eridano.\nSecondo Diodoro Siculo, quando Fetonte non fu in grado di tenere le redini ed il carro del Sole cambi\u00f2 il percorso abituale, prima di avvicinarsi alla terra attravers\u00f2 i cieli, incendiandoli e formando la Via Lattea. \nSecondo Igino, l'Eridano corrisponde al fiume Po mentre Eschilo scrisse che il luogo della caduta di Fetonte fu l'Iveria.\nSecondo Clemente Alessandrino questo evento fu contemporaneo del regno di Crotopo e del diluvio di Deucalione e Pirra.\nSecondo Nonno di Panopoli i Celti dell'Occidente conoscono la storia della caduta di Fetonte e dei pianti delle Eliadi.\nOvidio infine, aggiunge che il re ligure Cicno dopo che Fetonte precipit\u00f2 nell'Eridiano, si sedette accanto al fiume e pianse la sua morte.\nItalianizzazione del mito.\nOltre ai numerosi riferimenti con cui l'Eridano sia il fiume Po gi\u00e0 descritto dai mitografi sopraelencati, esiste una fonte che dice che Fetonte precipit\u00f2 alle pendici dei Colli Euganei e che lo collega al culto locale della divinit\u00e0 veneta Aponus."}
{"id": "700641", "revid": "125319957", "url": "https://it.wikipedia.org/wiki?curid=700641", "title": "Splancnocranio", "text": "Il massiccio facciale, o splancnocranio o viscerocranio, \u00e8 un gruppo osseo facente parte del cranio: laddove il neurocranio, con funzione esoscheletrica, si configura come gruppo osseo con funzione protettiva dell'encefalo il massiccio facciale ha funzione prettamente endoscheletrica, configurandosi come architettura di sostegno dei visceri cranici, ovverosia della faccia: il massiccio facciale si colloca dunque nella parte anteroinferiore (o ventrale inferiore) del cranio.\nStruttura.\nPer studiare il massiccio facciale si dovranno considerare le varie prospettive, dette \"norme\", da cui \u00e8 possibile osservarlo.\nProspettiva frontale.\nIn tale prospettiva il massiccio facciale ha dimensioni pressoch\u00e9 uguali a quelle del neurocranio, che lo sovrasta. Possiamo vedere, partendo dal basso:\nProspettiva laterale.\nIn tale proiezione ci si limiter\u00e0 ad aggiungere le nozioni anatomiche non desumibili dalla norma frontale.\nProiezione basale.\nSi tratta della proiezione del cranio dal basso, senza l'osso mandibolare.\nProiezione posteriore.\nIl massiccio facciale \u00e8 ovviamente invisibile da tale proiezione, tuttavia da essa \u00e8 possibile osservare la parte posteriore della mandibola; l'operazione risulta pi\u00f9 semplice e completa sganciando la mandibola dal resto del cranio. Dal mediale al laterale potremo osservare una rilevatura verticale centrale, detta \"spina mentale\"; ai lati di questa \u00e8 visibile un'altra sporgenza lineare che si dirige prima verso il gonion e poi piega verso l'alto, detta \"linea miloidea\"; al termine di essa troviamo l'importante \"foro mandibolare\" delimitato anteriormente da una piccola punta ossea detta \"lingula o spina di Spyx\", su cui s'inserziona il \"legamento sfenomandibolare\", coinvolto nel direzionamento dei movimenti della mandibola.\nOsso ioide.\nSi tratta di un osso impari e mediano, non articolato con le altre ossa del cranio: \u00e8 difatti posto all'altezza della quarta vertebra cervicale, sospeso mediante il legamento stilo-joideo; \u00e8 pertanto un osso assai mobile, inserzione di un gran numero di muscoli, come i sopra- e sottojoidei, nonch\u00e9 supporto dello scheletro fibroso e dei muscoli della lingua. A forma di ferro di cavallo presenta ai due lati analoghe protuberanze; anteriormente il corno minore, posteriormente il corno maggiore.\nSeni paranasali.\nIl massiccio facciale presenta numerose altre cavit\u00e0 aeree, tutte peraltro in connessione, atte ad aumentare la superficie di contatto per l'aria inspirata, in modo da poterne efficientemente regolare vari parametri, quali temperatura, umidit\u00e0 e purezza. Ossa pneumatiche sono la mascella, lo sfenoide, l'etmoide e l'osso frontale, di cui si parler\u00e0 bench\u00e9 non appartenga propriamente allo splancnocranio.\nForami splancnocranici.\nNel massiccio facciale si osserva la presenza di numerosi forami, che lo mettono in contatto con l'interno della scatola cranica, consentendo il passaggio di nervi e vasi.\nDifferenze fra i sessi.\nAlcune differenze fra cranio maschile e cranio femminile possono essere individuate in sede splancnocranica. Difatti un cranio maschile presenter\u00e0 arcate sopracciliari dai bordi arrotondati, laddove quelle tipiche d'un cranio femminile sono maggiormente affilate; s'osserver\u00e0 inoltre che la superficie dell'osso zigomatico \u00e8 liscia nel cranio maschile, pi\u00f9 aspra su quello femminile, mentre avviene il contrario per quanto riguarda la zona centrale della mandibola; questa, peraltro, presenter\u00e0 deviazione verso l'esterno, cio\u00e8 lateralmente, del gonion, nel cranio maschile. Ovviamente tali differenze sono diversamente accentuate da individuo a individuo, tanto che spesso non \u00e8 possibile stabilire il sesso d'un soggetto solo dall'osservazione del cranio, avendo questo caratteri intermedi."}
{"id": "700642", "revid": "2194347", "url": "https://it.wikipedia.org/wiki?curid=700642", "title": "Trinidad e Tobago", "text": "Trinidad e Tobago, ufficialmente Repubblica di Trinidad e Tobago (), \u00e8 uno stato insulare dell'America centrale caraibica, di 5.128\u00a0km\u00b2 e 1.222.363 abitanti censiti nel 2015 e con capitale Port of Spain.\nSituata a nord-est del Venezuela, a poca distanza dalla costa continentale e facente parte dell'arcipelago delle Piccole Antille, \u00e8 bagnata a nord dal mar dei Caraibi, a est dall'oceano Atlantico, a sud il canale di Colombo la separa dal Venezuela mentre a ovest si affaccia sul golfo di Paria. Trinidad e Tobago \u00e8 una repubblica, la cui lingua ufficiale \u00e8 l'inglese. Il capo dello stato \u00e8 Paula-Mae Weekes, mentre il capo del governo \u00e8 Keith Rowley.\nStoria.\nLe isole di Trinidad e Tobago furono scoperte da Cristoforo Colombo nel suo terzo viaggio. Colombo diede il nome spagnolo \"Trinidad\" all'isola pi\u00f9 grande in omaggio alla Santissima Trinit\u00e0, mentre probabilmente il nome Tobago viene dalla forma di sigaro dell'isola minore (per cui fu chiamata in spagnolo \"tobaco\"). Possedimenti spagnoli fino al 1797, le due isole furono occupate dagli Inglesi ai tempi della conquista francese della Spagna e fino al 1962 sono state una colonia dell'Impero britannico.\nIn seguito all' Atto di indipendenza di Trinidad e Tobago 1962, le isole sono uno stato indipendente, membro dell'ONU dal 1963. Amministrate dal Regno Unito come un unico territorio dal 1888, le due isole tra il 1958 e il 1961 fecero parte della Federazione delle Indie Occidentali. La vita politica interna fu per un quarantennio caratterizzata dal predominio del moderato People's National Movement (PNM), espressione soprattutto dei ceti medi di origine africana, fondato nel 1956 da E. Williams (ininterrottamente a capo del governo sino alla morte, nel 1981). Il PNM condusse il paese all'indipendenza (31 agosto 1962), quindi ne promosse la trasformazione in repubblica nell'ambito del Commonwealth (1976). Nelle elezioni del 1986 prevalse una coalizione di partiti di opposizione, la National Alliance for Reconstruction (NAR), il cui capo, A.N. Robinson, assunse la guida del governo, ma nel 1991 ritorn\u00f2 al governo il PNM.\nNegli anni novanta il permanere di una grave situazione economica e il mantenimento della politica di austerit\u00e0 da parte del governo alimentarono una forte protesta sociale. Nel 1995 dopo le elezioni anticipate si form\u00f2 un governo di coalizione, di orientamento progressista, frutto dell'alleanza tra United National Congress (UNC) e NAR. Il nuovo esecutivo cerc\u00f2 di rivitalizzare l'economia con una parziale riduzione della tassazione diretta e potenzi\u00f2 le forze di polizia per far fronte all'aumento della criminalit\u00e0 legata al traffico di droga. Le elezioni del 2000 confermarono all'UNC la maggioranza dei consensi, ma nel 2001 il governo and\u00f2 in crisi. Le nuove elezioni politiche assegnarono all'UNC e al PNM lo stesso numero di seggi e richiesero nel 2002 ulteriori consultazioni, vinte dal PNM, ancora formazione maggioritaria nel 2007. Nel 2010 \u00e8 stato necessario tornare al voto e l'UNC ha superato di gran lunga il PNM.\nGeografia.\nSituato al largo del Venezuela, di fronte al delta dell'Orinoco, lo stato di Trinidad e Tobago, se da un punto di vista fisico appartiene al Sud America (nel senso in cui un'isola pu\u00f2 appartenere a un continente), dal punto di vista storico-culturale normalmente ci si riferisce come a uno stato centro americano e quindi ricompreso nell'America Settentrionale.\nMorfologia.\nTrinidad and Tobago si trova nella parte sud-orientale delle isole Antille o Indie Occidentali in un'area compresa fra i 10\u00b0 2' e 11\u00b0 12' N di latitudine e i 60\u00b0 30' e 61\u00b0 56' O di longitudine.\nLa superficie del paese \u00e8 pari a 5.128\u00a0km\u00b2; le due isole principali sono Trinidad e Tobago, alle quali si aggiungono una ventina di isole minori.\nLe isole alternano zone pianeggianti ad aree pi\u00f9 montuose: infatti, il punto pi\u00f9 elevato del paese \u00e8 El Cerro del Aripo (940\u00a0m s.l.m.).\nLe isole di Trinidad e Tobago presentano un clima tropicale e normalmente sono risparmiate dagli uragani del Mar delle Antille a causa, innanzitutto, della loro collocazione geografica subequatoriale.\nOrografia.\nSono presenti diverse montagne tra cui la pi\u00f9 elevata \u00e8 El Cerro del Aripo (940\u00a0m).\nSociet\u00e0.\nRispetto ad altri stati nel mar dei Caraibi la densit\u00e0 \u00e8 piuttosto elevata e anche piuttosto disomogenea, il 96% della popolazione risiede infatti sull'isola di Trinidad, la pi\u00f9 estesa.\nDemografia.\nLa popolazione di Trinidad e Tobago \u00e8 pari a 1.227.842 (stima di luglio 2011) per una densit\u00e0 di popolazione pari a 239 abitanti per km\u00b2.\nEtnie.\nLa composizione etnica della popolazione riflette la storia di conquiste e immigrazione; i due gruppi etnici principali (pari a circa l'80% della popolazione) sono di origine africana e indiana, il resto della popolazione \u00e8 composto da meticci di origine europea, cinese o araba e siriana.\nI pochi superstiti delle popolazioni native, i caribi, circa 12.000 individui, si concentrano intorno alla cittadina di Arima, sull'isola di Trinidad.\nAfricani 40%, asiatici 37,5%, meticci 20,5%, amerindi 1,2%, non specificato 0,8% (dati censimento 2000).\nReligione.\nCattolici 26%, induisti 22,5%, anglicani 7,8%, battisti 7,2%, pentecostali 6,8%, altri cristiani 5,8%, musulmani 5,8%, avventisti del settimo giorno 4%, altri 10,8%, non specificato 1,4%, nessuna religione indicata 1,9% (dati del censimento 2000).\nPer quanto l'islam sia la minore tra le fedi maggioritarie, ha svolto e svolge un ruolo importante nella societ\u00e0; diverse celebrit\u00e0, personaggi pubblici, politici ed intellettuali trinidadiani, del passato e del presente, sono noti per essere/essere stati dei musulmani praticanti: tra loro figurano il filosofo Imran Hosein e l'ex presidente Noor Hassanali, il primo islamico a essere eletto capo di Stato di un Paese occidentale. Trinidad e Tobago \u00e8 anche l'unico Paese del continente ad avere una storia di islam politico (islamismo), il che rappresenta un paradigma unico in America Latina, in quanto divenuto il pi\u00f9 grande bacino di reclutamento del Daesh della regione, presentando uno dei pi\u00f9 elevati tassi di \"foreign fighter\" \"pro capite\" del mondo.\nLingue.\nLa lingua ufficiale \u00e8 quella inglese. Diffuso \u00e8 il bhojpuri, localmente chiamato hindi, parlato dai discendenti di immigrati dall'India. La lingua pi\u00f9 parlata \u00e8 chiamata \"Trinidadian English\" (inglese trinidadiano) ed \u00e8 considerata pi\u00f9 un dialetto dell'inglese che una variante del creolo di Trinidad.\nA Tobago la lingua pi\u00f9 diffusa \u00e8 il creolo di Tobago basato sull'inglese. Entrambi gli idiomi contengono diversi elementi di alcune lingue africane. In situazioni informali \u00e8 spesso parlato il creolo di Tobago, del quale non esiste per\u00f2 una forma scritta standardizzata.\nData la vicinanza con la costa sudamericana, nel 2005 il governo ha incominciato una campagna di diffusione della lingua spagnola come seconda lingua: lo spagnolo viene insegnato fin dalla scuola primaria.\nOrdinamento dello stato.\nSuddivisione amministrativa.\nTrinidad e Tobago \u00e8 amministrativamente diviso in 14 regioni corporative, 5 delle quali sono municipalit\u00e0, per quanto riguarda l'isola di Trinidad. L'isola di Tobago ha un governo autonomo.\nCitt\u00e0 principali.\nCon una \"m\" sono indicate le citt\u00e0 con uno \"status\" di municipio.\nIstituzioni.\nOrdinamento scolastico.\nObbligo scolastico fino a 12 anni.\nSistema sanitario.\nVi \u00e8 un sistema sanitario pubblico, affiancato da strutture sanitarie private.\nLa malattia pi\u00f9 diffusa a Trinidad e Tobago \u00e8 la febbre di dengue, una malattia trasmessa dalle zanzare. La malattia \u00e8 endemica nel Paese, anche nelle aree urbane. La diffusione dell'HIV \u00e8 notevole. Secondo l'UNAIDS, a Trinidad e Tobago l'1,5% della popolazione adulta (dai 15 ai 49 anni) ne \u00e8 affetto.\nPolitica.\nTrinidad e Tobago \u00e8 una repubblica unitaria parlamentare. La Costituzione di Trinidad e Tobago risale al 29 marzo 1976. L'esecutivo \u00e8 formato dal Presidente della Repubblica, eletto dal Parlamento, che \u00e8 Capo dello Stato e comandante delle forze armate dell'isola caraibica, dal Primo ministro e dai ministri. Il potere legislativo \u00e8 esercitato dal Parlamento bicamerale (Camera dei rappresentanti e Senato). Il potere giudiziario \u00e8 formato da una Corte e da piccoli tribunali in rapporto alle parrocchie della suddivisione territoriale del Paese.\nEconomia.\nIn passato l'economia era fondata sulla coltivazione della canna da zucchero e di altre colture per l'esportazione, la scoperta di giacimenti di petrolio ha determinato un esodo dalle campagne e il contributo del settore agricolo al PIL \u00e8 modestissimo (0,7%). Le principali coltivazioni sono: canna da zucchero, caff\u00e8, noci di cocco e cacao, pressoch\u00e9 irrilevanti sono la pesca e lo sfruttamento delle risorse forestali che \u00e8 limitato alla coltivazione di legname pregiato (teak).\nProdotto Nazionale Lordo (PPA): 19.826$ pro capite (50\u00ba posto della classifica mondiale).\nBilancia dei pagamenti: 294 milioni di $.\nInflazione: 3,6%.\nDisoccupazione: 16,00%.\nPunti di forza: produttore di petrolio e gas; esportazioni di metanolo, ammoniaca, ferro e acciaio; turismo.\nPunti di debolezza: insufficiente diversificazione; vulnerabile alla variazione dei prezzi petroliferi; alto tasso di disoccupazione.\nRisorse.\nProduzione di energia elettrica: 1.200.000\u00a0kWh.\nPesca: 12.805 tonnellate.\nPetrolio: 140.530 b/g.\nAllevamento: capre 59.000, bovini 39.000, suini 28.000.\nMinerali: petrolio, gas naturale, asfalto, carbone, gesso, ferro.\nAgricoltura\nAllevamento:\nPesca:\nRisorse minerarie: il petrolio e il gas naturale sono le risorse principali.\nIndustria\nTrasporti.\nGuida a sinistra.\nRete stradale: 4.000\u00a0km.\nRete autostradale: nessuna.\nRete ferroviaria: nessuna.\nRete navigabile: nessuna.\nFlotta: 51 navi (18.500 tsl).\nAeroporto internazionale: Piarco International di Port of Spain.\nTurismo.\n1 visitatore l'anno ogni 4 abitanti.\nProvenienza: USA 37%, Canada 13%, Regno Unito 11%, altri 39%\nCultura.\nAlfabetizzazione.\nTasso di alfabetizzazione: 98%.\nStudenti universitari: 7.249.\nProduzione letteraria.\nTra gli scrittori trinidadiani affermatisi soprattutto nel XX secolo, ricordiamo Sam Selvon (1923-1994), esponente di primo piano dell'uso dell'inglese creolo in letteratura e noto per il romanzo \"The Lonely Londoners\", scritto nel 1956.\nImportante scrittore trinidadiano naturalizzato britannico fu Vidiadhar Surajprasad Naipaul, Premio Nobel per la letteratura nel 2001.\nMusica.\nOriginario di Trinidad \u00e8 lo steel pan, detto anche steel drum, uno strumento a percussione ottenuto da vecchi bidoni metallici opportunamente modificati.\nInoltre, agli inizi del Novecento a Trinidad \u00e8 nato il calypso, un genere musicale che appartiene alla cultura afroamericana. Il cantante dance pop Haddaway \u00e8 trinidadiano, cos\u00ec come il celebre cantautore R&amp;B Billy Ocean. La cantante Nicki Minaj \u00e8 originaria di Port of Spain, nell'isola di Trinidad. Anche la cantante Cardi B ha origini trinidadiane da parte della madre.\nTra gli altri musicisti trinidadiani ricordiamo il bassista progressive rock Hugh Bullen, collaboratore degli Area, di Lucio Battisti, di Eugenio Finardi, ed il percussionista Othello Molineaux, collaboratore di Jaco Pastorius.\nSport.\nCricket.\nLo sport pi\u00f9 praticato \u00e8 il cricket. I giocatori trinidadiani fanno parte della prestigiosa Nazionale di cricket delle Indie Occidentali Britanniche, che si \u00e8 aggiudicata due volte la Coppa del Mondo di cricket.\nCalcio.\nLa nazionale di calcio di Trinidad e Tobago ha ottenuto la sua prima e storica qualificazione ai Mondiali di Germania 2006 grazie alla vittoria nello spareggio contro il Bahrain (1-1 a Port of Spain e 1-0 a Manama). Alla prima partita nei mondiali di Germania 2006 ha ottenuto un insperato pareggio di 0-0 contro la Svezia. Ha per\u00f2 poi perso le altre due partite con Inghilterra e Paraguay (entrambe col risultato di 0-2) tornando a casa con un punto ma senza segnare reti. Tra i calciatori spicca il nome di Dwight Yorke, vincitore di una UEFA Champions League con il Manchester United nel 1999.\nAtletica.\nTrinidad e Tobago ha dato i natali ai velocisti Hasely Crawford, vincitore nei 100 metri a e prima medaglia d'oro olimpica nella storia della nazione, e Ato Boldon, vincitore complessivamente di quattro medaglie olimpiche fra e . Gli sprinter trinidadiani hanno vinto la medaglia d'oro nella staffetta 4\u00d7100 metri a e quella d'argento a .\nNel 2012 si impose anche il giavellottista Keshorn Walcott, oro mondiale a Barcellona (Spagna), ai Campionati del mondo juniores di atletica leggera 2012 e campione olimpico a Londra 2012.\nGiochi olimpici.\nSono ben 21 le medaglie vinte da Trinidad e Tobago ai Giochi olimpici.\nIl primo oro olimpico fu vinto da Hasely Crawford, nell'atletca leggera a Montr\u00e9al 1976.\nLa prima medaglia olimpica fu vinta nel sollevamento pesi da Rodney Wilkes, medaglia d'argento a Londra 1948\nTradizioni.\nCarnevale.\nA Trinidad e Tobago e in particolare a Port of Spain si celebrano le manifestazioni del Carnevale Caraibico delle isole, noto come Carnevale di Trinidad e Tobago, tra le maggiori manifestazioni carnevalesche nel panorama mondiale.\nGastronomia.\nLa cucina trinidadiana \u00e8 simile a quella tipica caraibica, seppure con qualche peculiarit\u00e0. Tra i piatti pi\u00f9 trinidadiani, l'aloo pie (un grande samosa ripieno di patate), il bake and shark (un panino con squalo fritto) o il run down (uno stufato di pesce). Anche il curry \u00e8 molto diffuso, in molte varianti."}
{"id": "700655", "revid": "38671", "url": "https://it.wikipedia.org/wiki?curid=700655", "title": "Quarto Mondo", "text": ""}
{"id": "700658", "revid": "125757983", "url": "https://it.wikipedia.org/wiki?curid=700658", "title": "Massimo Ciocci", "text": "Carriera.\nGiocatore.\nClub.\nCresciuto nelle giovanili dell'Inter, esordisce in prima squadra sotto la conduzione di Trapattoni. Il 22 marzo 1987 debutta in A, nella partita vinta dai nerazzurri per 1-0 contro il Napoli. Il 26 aprile seguente realizza la prima rete, decisiva per battere la Fiorentina. Al suo nome \u00e8 inoltre legata una doppietta contro la Roma, messa a segno nella sfida del 27 marzo 1988 (conclusasi 4-2 in favore dei nerazzurri). Gioca poi per il Padova e l'Ancona, sebbene il suo rendimento risulti compromesso dagli infortuni alle ginocchia.\nNel 1990 viene ceduto al Cesena, realizzando 13 gol in campionato. Le ultime esperienze in massima serie sono con il Genoa e il Padova, entrambe retrocesse. Ha poi giocato in categorie minori, ritirandosi dai campi nel 2001.\nNazionale.\nConta due presenze e un gol con l'Under-21 azzurra, dove ha fatto il suo debutto nel 1988.\nAllenatore.\nDopo l'abbandono dell'attivit\u00e0 agonistica, \u00e8 stato colpito da un tumore all'intestino dal quale \u00e8 guarito. Ha quindi allenato l'Arona e la Chiesanuova di Treia, formazione militante in Prima Categoria.\n\u00c8 successivamente divenuto il responsabile tecnico dell'Inter Academy in Giappone. Dal settembre 2018 siede sulla panchina dello Jiangsu Suning, di cui allena la formazione Under-14. Nel marzo 2020 \u00e8 il tecnico della Civitanovese nel campionato di Promozione Marche per poi passare, all'inizio della stagione 2021-22, al Corridonia calcio, sempre in Promozione Marche."}
{"id": "700666", "revid": "122177717", "url": "https://it.wikipedia.org/wiki?curid=700666", "title": "Campionato italiano di scacchi per corrispondenza", "text": "I Campionati italiani di scacchi per corrispondenza vengono organizzati annualmente dall'ASIGC, Associazione Scacchistica Italiana Giocatori per Corrispondenza.\nSono suddivisi in campionati di categoria (in base al punteggio Elo degli scacchisti), femminili e assoluti.\nSi svolgono con fasi eliminatorie che determinano i partecipanti alla finale.\nIl vincitore della finale del campionato assoluto acquisisce il titolo di campione italiano assoluto di scacchi per corrispondenza.\nAlbo d'oro campionato italiano assoluto.\nClassifica per vittorie\nClassifica per podi"}
{"id": "700684", "revid": "729019", "url": "https://it.wikipedia.org/wiki?curid=700684", "title": "MacSOUP", "text": "MacSOUP \u00e8 un newsreader e un client di posta elettronica per macOS. Si tratta di uno dei pi\u00f9 vecchi programmi per piattaforma Mac e nel 2007 \u00e8 stato reso disponibile in versione Universal binary.\nViene distribuito con licenza shareware senza limitazioni temporali. La caratteristica peculiare di questo software \u00e8 la navigazione ad albero dei messaggi alternativa alla pi\u00f9 comune rappresentazione gerarchica."}
{"id": "700686", "revid": "287204", "url": "https://it.wikipedia.org/wiki?curid=700686", "title": "BMW R1200 S", "text": "La BMW R1200 S \u00e8 una motocicletta del segmento delle sportive prodotta dalla casa tedesca BMW.\nDescrizione.\nPresentata sul finire del 2005 alle rassegne fieristiche \"Intermot\" di Colonia ed EICMA di Milano, la R1200 S debutta sul mercato nella primavera del 2006, sostituendo il modello R1100 S, gi\u00e0 noto agli appassionati di motociclismo per essere stato protagonista di un combattutissimo campionato monomarca denominato Boxer Cup.\nAll'epoca della sua immissione sul mercato, la R1200S rappresentava il fiore all'occhiello della prestigiosa casa bavarese non solo per l'elevata tecnologia e per i noti standard qualitativi, ma per almeno un paio di motivi in pi\u00f9. Il primo dei due era sicuramente rappresentato dal suo propulsore, il bicilindrico boxer (anima storica delle moto bavaresi) che raggiungeva il pi\u00f9 elevato step di potenza di sempre con 122 CV dichiarati, ed in secondo luogo perch\u00e9 questa motocicletta si proponeva di rappresentare un punto di svolta nel difficile e competitivo mercato delle moto sportive.\nInfatti con la R1200 S venne realizzata per la prima volta una motocicletta assolutamente sportiva come concetto, ma con un comfort di marcia pi\u00f9 che buono, come nella tradizione del marchio tedesco.\nUn compromesso, questo, ritenuto fino al momento irraggiungibile e raggiunto soltanto parzialmente dalle varie case costruttrici con prodotti classificati come Sport-tourer.\nLe soluzioni tecniche adottate su questo modello ricalcavano i canoni tradizionali della BMW: motore bicilindrico boxer, sospensione anteriore telelever e posteriore paralever EVO, trasmissione finale tramite giunto cardanico. Il propulsore ha per ciascun cilindro 4 valvole e doppia accensione; per ottenere maggiore potenza, tra l'altro, \u00e8 stato modificato il diagramma della distribuzione e l'alzata delle valvole \u00e8 aumentata. Gli alberi a camme, per aumentare l'affidabilit\u00e0, sono supportati da tre cuscinetti invece che da due come nelle versioni precedenti. Ulteriori modifiche sono state apportate alle molle delle valvole ed ai relativi bilancieri. \u00c8 stato aumentato il rapporto di compressione per un rendimento termico migliore; tale modifica ha motivato l'inserimento di un sensore per il rilevamento della detonazione per correggere opportunamente gli anticipi dell'accensione. Opzionalmente venivano offerte, con sovrapprezzo, sospensioni sportive anteriori e posteriori della nota casa svedese Ohlins ed un cerchio posteriore con canale da 6 pollici in grado di ospitare pneumatici da 190mm.\nL'ABS, anch'esso offerto opzionalmente, era disinseribile per l'uso in pista. La casa bavarese dichiarava un angolo di piega prima del contatto dei cilindri con l'asfalto, di ben 52\u00b0 di inclinazione.\nIl modello veniva proposto in quattro differenti colorazioni: Giallo Brillante, Magma Red/Titan Silver, Nero Notte, White Aluminium Metallizzato.\nTra gli accessori, oltre alle gi\u00e0 citate sospensioni sportive, cerchio maggiorato ed ABS: allarme BMW, coprisella monoposto, manopole riscaldate, parabrezza fum\u00e9, borsa da serbatoio, terminale di scarico Akrapovic in carbonio e titanio omologato.\nIl modello non ha avuto un lungo corso commerciale. Prodotta solo per due anni, \u00e8 uscita dal listino BMW nel 2008, anno di commercializzazione del modello HP2 Sport."}
{"id": "700707", "revid": "729019", "url": "https://it.wikipedia.org/wiki?curid=700707", "title": "Isla Mujeres", "text": "Isla Mujeres \u00e8 una piccola isola situata nel Mar dei Caraibi a 13\u00a0km dalla costa della parte nord-orientale della penisola di Yucat\u00e1n nella parte nord est dello Stato di Quintana Roo, si trova proprio di fronte a Canc\u00fan.\nFa parte del comune di Isla Mujeres, che \u00e8 molto pi\u00f9 esteso poich\u00e9 comprende anche oltre 1000\u00a0km\u00b2 di territorio sul continente. L'isola \u00e8 lunga circa 7\u00a0km e larga circa 650\u00a0m. Al censimento del 2005 aveva una popolazione di 13.315 persone, 11.147 erano gli abitanti della cittadina.\nDa vedere la bella spiaggia di \"Playa Norte\", con sabbia bianchissima, il \"Parco Garraf\u00f3n\", paradiso per gli amanti dello snorkeling e del mare, la spiaggia delle tartarughe e il caratteristico centro urbano, ricco di negozietti.\nL'isola fu scoperta il 17 marzo 1517 dallo spagnolo Francisco Hern\u00e1ndez de C\u00f3rdova. Il nome di quest'isola significa \"Isola donne\" e deve il suo nome alle statue femminili ritrovate nei pressi del tempio dedicato alla dea della fecondit\u00e0 Ixchel a cui era dedicata in quanto la punta sud dell'isola \u00e8 la prima parte del territorio messicano illuminata dai raggi solari al mattino.\nL'isola offre anche la possibilit\u00e0 di vivere un'esperienza indimenticabile con i delfini.\nI venti dell'isola consentono di godere di belle giornate anche quando sulla costa ci sono temporali."}
{"id": "700711", "revid": "320578", "url": "https://it.wikipedia.org/wiki?curid=700711", "title": "Homel", "text": ""}
{"id": "700712", "revid": "1005847", "url": "https://it.wikipedia.org/wiki?curid=700712", "title": "Bundesrat", "text": ""}
{"id": "700714", "revid": "2039709", "url": "https://it.wikipedia.org/wiki?curid=700714", "title": "Consiglio federale", "text": ""}
{"id": "700717", "revid": "339392", "url": "https://it.wikipedia.org/wiki?curid=700717", "title": "Guerra Giugurtina", "text": ""}
{"id": "700734", "revid": "1573940", "url": "https://it.wikipedia.org/wiki?curid=700734", "title": "Crypturellus soui", "text": "Il tinamo piccolo o tinamo dal ciuffo (Crypturellus soui )) \u00e8 un uccello della famiglia Tinamidae.\nDescrizione.\nLunghezza: 21,5\u201324\u00a0cm.\nPeso: 207 g (maschio), 174-238 g (femmina).\nDistribuzione e habitat.\nVive in Messico meridionale, America centrale istmica, Colombia, Ecuador, Venezuela settentrionale, Trinidad, Guyana, Brasile settentrionale e orientale, Per\u00f9, Bolivia orientale.\nSistematica.\nSono note 14 sottospecie:"}
{"id": "700735", "revid": "149587", "url": "https://it.wikipedia.org/wiki?curid=700735", "title": "Santa Maria La Scala", "text": ""}
{"id": "700742", "revid": "919135", "url": "https://it.wikipedia.org/wiki?curid=700742", "title": "Teorema della permanenza del segno", "text": "Il teorema della permanenza del segno \u00e8 un teorema di analisi matematica. Assume forme diverse a seconda del contesto, ed afferma che se un limite \u00e8 strettamente positivo allora l'oggetto che vi converge \u00e8 sempre positivo \"da un certo punto in poi\" o in un \"certo intorno\". Si applica soprattutto a successioni e funzioni.\nSuccessioni.\nEnunciato.\nIl teorema della permanenza del segno per le successioni afferma che:\nUna successione formula_1 che tende a un limite strettamente positivo formula_2 (che pu\u00f2 essere anche formula_3) ha \"definitivamente\" soltanto termini positivi. In altre parole, esiste un formula_4 tale che formula_5 per ogni formula_6.\nAnalogamente, una successione che tende a un limite strettamente negativo ha \"definitivamente\" soltanto termini negativi. \nDimostrazione.\nSe formula_7 \u00e8 finito, basta prendere formula_8 nella definizione di limite: esiste quindi un formula_4 tale che formula_10 \u00e8 nell'intervallo formula_11 per ogni formula_12; poich\u00e9 formula_13, allora formula_14 per ogni formula_12.\nSe formula_16, per la definizione di convergenza, dato un formula_17 qualsiasi, esiste formula_4 tale che formula_19 per ogni formula_12.\nFunzioni.\nEnunciato per una funzione non necessariamente continua in x0..\nSia formula_21 una funzione reale a variabile reale definita su un sottoinsieme formula_22 dei numeri reali, che ha limite \nstrettamente positivo in un punto formula_24 di accumulazione per formula_25. \nAllora esiste un intorno formula_26 di formula_24 tale che formula_28 per ogni formula_29 in formula_30 diverso da formula_24.\nDimostrazione.\nPoich\u00e9 formula_32 si pu\u00f2 porre formula_33. Per l'ipotesi dell'esistenza del limite, e quindi per definizione di limite, esiste certamente in corrispondenza di formula_33 un intorno formula_26 di formula_24 tale che formula_37 per ogni formula_38 del dominio in formula_26. Quindi, per tali formula_29 si ha formula_41 , cio\u00e8 formula_42, pertanto la funzione \u00e8 positiva in formula_30, escluso al pi\u00f9 formula_24.\n\"Nota\".\n\"Se formula_45, esister\u00e0 un intorno formula_26 di formula_24 in ogni punto del quale, escluso al pi\u00f9 formula_24, formula_49 . Nella dimostrazione si dovr\u00e0 prendere formula_50 , risultando cos\u00ec formula_51 in formula_30 escluso al pi\u00f9 formula_24.\"\nEnunciato per una funzione continua in x0 ..\nSia formula_21 una funzione reale a variabile reale definita e continua su un sottoinsieme formula_22 dei numeri reali, tale che:\nove formula_24 \u00e8 un punto di accumulazione per formula_25.\nAllora esiste un intorno formula_26 di formula_24 tale che formula_28 per ogni formula_29 in formula_30.\nDimostrazione.\nL'ipotesi di continuit\u00e0 di formula_64 implica che:\nPer ipotesi, formula_56, dunque per il teorema precedente segue l'asserto.\nNota\nSe formula_67 il limite \u00e8 negativo, quindi si applichi la nota al teorema precedente per concludere che esiste un intorno formula_68 di formula_69 tale per cui per ogni formula_70 si abbia formula_71.\n\"Osservazione 1\".\n\"In questo teorema da formula_30 non va escluso formula_73 essendo formula_74 continua in formula_75\"\n\"Osservazione 2\".\n\"Se\" formula_22 \"\u00e8 un intervallo, si pu\u00f2 omettere di specificare che formula_24 debba essere di accumulazione, perch\u00e9 tutti i punti di un intervallo sono di accumulazione per l'intervallo stesso, inclusi gli estremi che non gli appartengono.\"\n\"Nota 1\".\n\"Se formula_45, esister\u00e0 un intorno formula_26 di formula_24 in ogni punto del quale formula_49 . Nella dimostrazione si potr\u00e0 prendere formula_50 , risultando cos\u00ec formula_51 in formula_30 (da cui non si esclude formula_85 per la continuit\u00e0 di formula_64 anche in formula_75)\"\nPer mezzo del teorema della permanenza del segno si dimostra il cos\u00ec d\u00e9tto suo \"inverso\".\nInverso del teorema della permanenza del segno..\nSia formula_64 una funzione reale a variabile reale definita nell'intervallo aperto formula_22 e formula_90.\na) Se esiste un intorno formula_26 di formula_69 in ogni punto del quale, escluso al pi\u00f9 formula_85 \u00e8 formula_94 allora formula_95\nb) Se esiste un intorno formula_26 di formula_69 in ogni punto del quale, escluso al pi\u00f9 formula_85 \u00e8 formula_99 allora formula_100\nDimostrazione\na) Negando la tesi, si ha formula_45. Per il teorema della permanenza del segno esiste certamente un intorno formula_102 di formula_24 in ogni punto del quale, escluso al pi\u00f9 formula_24, risulta formula_49. Ma allora in ogni punto formula_38 di formula_107 risulta sia formula_108 (per ipotesi) sia formula_49, ma ci\u00f2 \u00e8 assurdo: formula_64 non pu\u00f2 assumere valori distinti in uno stesso punto formula_111 Dunque \u00e8 formula_95\nb) Come in a) mutatis mutandis.\n\"Osservazione 3\".\n\"Gli inversi dei teoremi si ottengono, quando \u00e8 possibile, scambiando ipotesi e tesi. Nell'inverso del teorema della permanenza del segno si fa abuso di linguaggio perch\u00e9 non c'\u00e8 perfetto scambio tra ipotesi e tesi a causa della presenza del segno uguale.\"\n\"Nota 2\".\n\"Ovviamente nell'enunciato del teorema non si esclude formula_24 se \"formula_74\" \u00e8 continua in formula_24 . In tale caso, come \u00e8 noto, \u00e8 formula_116.\""}
{"id": "700751", "revid": "287204", "url": "https://it.wikipedia.org/wiki?curid=700751", "title": "Lupinus", "text": "Lupinus \u00e8 un genere di piante della famiglia delle Fabacee (sottofamiglia Faboideae), che comprende oltre 600 specie.\nDescrizione.\nPresenta infiorescenze di colore bianco, giallo e rosso. Alcune specie di origine americana hanno anche fiori blu.\nTassonomia.\nIl genere comprende le seguenti specie:\nImportanza economica.\nTra le specie pi\u00f9 coltivate in Europa sono:\nAspetti medici.\nNel \"Lupinus\" sono contenute una serie di proteine con elevato potere allergizzante (epitopi), dal peso molecolare di 43 kD. Queste proteine spesso sono causa di allergie alimentari anche gravi specie nella prima infanzia."}
{"id": "700754", "revid": "174925", "url": "https://it.wikipedia.org/wiki?curid=700754", "title": "Teorema di limitatezza", "text": "Il teorema di limitatezza \u00e8 un teorema di analisi matematica che assume forme diverse a seconda del contesto, e afferma che un oggetto che ha un limite \u00e8 necessariamente limitato. Si applica generalmente a successioni e funzioni.\nSuccessioni.\nEnunciato.\nIl teorema di limitatezza per successioni di numeri reali afferma che\nUna successione formula_1 di numeri reali, convergente ad un limite finito formula_2, \u00e8 limitata, esiste cio\u00e8 un numero reale formula_3 tale che formula_4 per ogni formula_5.\nDimostrazione.\nDalla definizione di limite, prendendo formula_6, si deduce che esiste un formula_7 tale che formula_8 \u00e8 nell'intervallo limitato formula_9 per ogni formula_10: quindi la sottosuccessione formata da tutti i termini formula_8 con formula_10 \u00e8 limitata. \nLa successione completa formula_1 \u00e8 ottenuta da questa aggiungendo un numero finito di termini formula_14, e quindi \u00e8 anch'essa limitata. Concretamente, formula_3 si ottiene come\nFunzioni.\nEnunciato.\nIl teorema di limitatezza per funzioni, solitamente chiamato teorema di limitatezza locale, afferma che\nSia formula_17 una funzione definita su un aperto formula_18 dei numeri reali che ha un limite finito in un punto formula_19 di accumulazione per formula_18.\nAllora esiste un intorno formula_21 di formula_19 tale che formula_23 \u00e8 un insieme limitato di formula_24. Esiste cio\u00e8 un numero formula_25 tale che il valore assoluto formula_26 per ogni formula_27 in formula_28."}
{"id": "700755", "revid": "2161669", "url": "https://it.wikipedia.org/wiki?curid=700755", "title": "Monte Bue", "text": "Il monte Bue \u00e8 una vetta dell'Appennino ligure facente parte del gruppo del monte Maggiorasca, situata sullo spartiacque tra la val d'Aveto, la val Ceno e la val Nure, al confine tra la citt\u00e0 metropolitana di Genova e le province di Parma e Piacenza, tra i comuni di Santo Stefano d'Aveto, Bedonia e Ferriere. Si tratta della seconda cima pi\u00f9 alta dell'Appennino ligure, dopo il vicino monte Maggiorasca e della cima pi\u00f9 alta della provincia di Piacenza.\nIl versante ligure rientra nel territorio del parco naturale regionale dell'Aveto, mentre quello emiliano rientra nel SIC Monte Nero, Monte Maggiorasca, La Ciapa Liscia.\nStoria.\nNegli anni '60 venne costruita sul versante avetano del monte una cestovia capace di collegare Rocca d'Aveto, frazione di Santo Stefano d'Aveto, con la cima del monte, con una stazione intermedia a Prato della Cipolla. L'impianto fu inaugurato nell'inverno del 1965, alla presenza del ministro dell'interno Paolo Emilio Taviani. Con la costruzione degli impianti di risalita, sulla cima venne costruito anche un rifugio per l'accoglienza e il pernottamento dei turisti. Sul versante parmense del monte fu, invece, costruito uno skilift che permetteva di accedere alla vetta da Prato Grande dell'Anzola.\nL'impianto rimase in attivit\u00e0 fino al 1993 quando, dopo una serie di inverni senza neve a partire dal 1988, la societ\u00e0 Val d'Aveto Spa, gestrice degli impianti, fall\u00ec causandone la chiusura, che coinvolse anche il rifugio.\nNell'estate del 2008 l'azienda austriaca Doppelmayr inizi\u00f2 i lavori per la costruzione di una seggiovia biposto da Rocca d'Aveto a Prato Cipolla. Terminati i lavori, la seggiovia venne inaugurata il 26 dicembre successivo. La stessa azienda si occup\u00f2, successivamente, della costruzione del secondo tronco della seggiovia, da Prato della Cipolla alla cima del monte, che fu inaugurata il 9 ottobre 2010. In seguito alla riattivazione degli impianti di risalita fino alla vetta, nel 2011 venne riaperto anche il rifugio posto sulla sommit\u00e0 del monte.\nDescrizione.\nIl monte Bue, situato a nord del monte Maggiorasca, dal quale \u00e8 separato dal valico della Colletta, \u00e8 caratterizzato da una forma vagamente piramidale e da una vetta erbosa. \u00c8 composto da arenarie ofiolitiche riaffioranti che sono all'origine delle forme pi\u00f9 dolci della montagna rispetto alle limitrofe vette generate da affioramenti di basalti e peridotiti.\nLa vetta del monte Bue \u00e8 il punto in cui la dorsale che divide la val d'Aveto dalla val Ceno si sdoppia, dando origine alla val Nure.\nSulle pendici del monte, in comune di Ferriere, si trovano il bivacco Sacchi e la breve ferrata Mazzocchi, mentre in comune di Santo Stefano d'Aveto si trova un rifugio a Prato della Cipolla.\nTurismo.\nSul versante avetano \u00e8 presente una stazione sciistica, denominata Santo Stefano Ski Area con uno skilift, due seggiovie e un tapis roulant a servizio del campo scuola per imparare a sciare. Il comprensorio include anche un anello per lo sci di fondo.\nD'estate la zona \u00e8 frequentata per l'escursionismo e per l'arrampicata sportiva, con le falesie della rocca del Prete, del monte Maggiorasca, di Waiting for Fred e del dente delle Ali; queste falesie sono caratterizzate dalla presenza di ofiolite spesso piuttosto friabile."}
{"id": "700757", "revid": "57872", "url": "https://it.wikipedia.org/wiki?curid=700757", "title": "Santa Tecla", "text": ""}
{"id": "700758", "revid": "1543377", "url": "https://it.wikipedia.org/wiki?curid=700758", "title": "Puya (botanica)", "text": "Puya \u00e8 un genere di piante della famiglia Bromeliaceae, originario dell'America meridionale, settore andino, e dell'America centrale, settore meridionale. \u00c8 l'unico genere della sottofamiglia Puyoideae.\nTassonomia.\nIl genere consta di oltre 200 specie, tra cui:"}
{"id": "700762", "revid": "1833487", "url": "https://it.wikipedia.org/wiki?curid=700762", "title": "Santa Tecla (Acireale)", "text": "Santa Tecla \u00e8 una frazione del comune di Acireale.\nGeografia fisica.\nTerritorio.\nPosta a nord-est di Acireale, Santa Tecla si adagia su una suggestiva piattaforma lavica: a Ovest si attacca alla lussureggiante e selvaggia Timpa \"Falconiera\" con la sua incolta flora mediterranea (oggi parco naturale protetto), mentre a Est si distende sul mare Ionio in una compatta e imponente scogliera di roccia vulcanica. La riva si inarca in un ampio seno detto Golfo di Santa Tecla, indicato nelle antiche mappe come \"Sinus S.Theclae\".\nStudi geologici danno la presenza nel sottosuolo di numerose faglie attive di origine vulcanica attraverso le quali scorre l'acqua, simile ad un fiume sotterraneo, che dalle nevi sciolte dell'Etna arriva fino al mare. Vi si notano infatti numerosi sbocchi che spesso formano delle vere e proprie fontane da cui, in passato, veniva attinta acqua per bere e dove si potevano lavare i panni. La faglia pi\u00f9 imponente \u00e8 descritta nei testi scientifici come \"Faglia di Santa Tecla\".\nLa frazione \u00e8 stata colpita da diversi sismi, fra cui il terremoto di Acireale del 2001 e quello di Santa Venerina del 2002. Frequenti sono anche i terremoti di scarsa intensit\u00e0, dovuti al movimento delle faglie locali: Oggi il borgo, che conserva alcune residenze patrizie di campagna appartenenti a famiglie benestanti acesi, \u00e8 un centro balneare e residenziale inserito nella cosiddetta \"Riviera dei limoni\". Ottima la ricettivit\u00e0 alberghiera e di B&amp;B.\nStoria.\nLe prime notizie storiche di Santa Tecla come borgo risalgono all'inizio del X secolo ed esattamente al 902, quando, secondo lo storico arabo Nwwayuri, vi sbarcarono gli Arabi provenienti da Taormina. Ci\u00f2 dimostra che l'esistenza del borgo \u00e8 anteriore a quella di Aquilia (l'attuale Acireale). datata approssimativamente nel XIV secolo.\nA causa delle scorrerie dei corsari turchi, che dal XVI secolo ivi \"sogliono continoamente dare di terra et l\u00e0 rifrescarsi di tutte le vettovaglie\" (Camillo Camilliani: \"Descrizione delle torri marittime del Regno, 1584), il borgo venne dotato di una garitta di guardia, ancora esistente, costruita sulla punta dello scoglio dell'Apa. L'incursione pi\u00f9 nota e meglio documentata (Vincenzo Raciti Romeo: \"Aci nel secolo XVI, 1896) \u00e8 quella del pirata Luccial\u00ec. che proprio l\u00ec sbarc\u00f2 il 3 maggio 1582 al comando di sette galee e ben trecento pirati.\nSecondo alcuni (G.M. Calvaruso: \"Santa Tecla\", in rivista \"Sicania\", 1\u00ba luglio 1921 e 1\u00ba aprile 1922; Santi Correnti: \"Acireale e le varie Aci, 1983) il nome del borgo deriva dalle parole arabe \"Sciant Tagla\", come riportate nel \"Libro di Ruggero\" del geografo arabo Al Idrisi (1154), che sarebbero traducibili in \"luogo di approdo\". Nel tempo e per assonanza la pronuncia sarebbe mutata in Santa Tecla, per cui vi fu costruita una chiesetta con tale nome. In merito, per\u00f2, non esistono riferimenti storici certi.\nSecondo altri (Nicol\u00f2 Russo - vedi bibliografia), sulla base di testimonianze di alcuni storici (T. Fazello:\" De rebus Siculis\",1558; A. Filoteo:\" Descrizione della Sicilia nel XVI secolo, 1550 ; G. Massa:\" La Sicilia in prospettiva\", 1709), il toponimo deriva proprio da una chiesetta ivi costruita in epoca normanna (1061-1194), dedicata proprio a Santa Tecla, che appartenne fino al '600 ai Benedettini di Catania. In tal senso il toponimo \"Sciant Tagla\" pu\u00f2 essere la traduzione di \"Santa Tecla\" in lingua araba fatta da Al Idrisi."}
{"id": "700766", "revid": "767487", "url": "https://it.wikipedia.org/wiki?curid=700766", "title": "Il trionfo della volont\u00e0", "text": "Il trionfo della volont\u00e0 \u00e8 un film di propaganda nazionalsocialista del 1935, diretto da Leni Riefenstahl. Il film documenta il Raduno di Norimberga del Partito Nazionalsocialista Tedesco dei Lavoratori svoltosi dal 4 al 10 settembre 1934.\nIl film contiene estratti dei vari discorsi tenuti al raduno dai diversi leader politici del Partito nazista, principalmente brani di Adolf Hitler, intervallati da riprese dei membri del partito. Hitler stesso commission\u00f2 il film e il suo nome compare nei titoli di testa.\nIl tema principale del film \u00e8 il ritorno della Germania al ruolo di grande potenza, con Hitler indiscusso leader tedesco portato in gloria dalla nazione. L'opera fu subito additata come uno dei migliori esempi di propaganda nella storia del cinema. Le tecniche usate dalla Riefenstahl - come le macchine da presa mobili, l'utilizzo della fotografia aerea e di teleobiettivi per provocare distorsioni della prospettiva, e l'innovativo uso della musica e della fotografia - valsero al film il riconoscimento di opera fra le pi\u00f9 importanti dell'arte cinematografica.\nLa Riefenstahl vinse diversi premi, non solo in Germania ma anche negli Stati Uniti, in Francia, in Svezia e altri paesi. Il film raggiunse una notevole popolarit\u00e0 nel Terzo Reich e anche altrove, e continu\u00f2 a influenzare il cinema, i documentari, e le produzioni pubblicitarie, al punto di sollevare domande sulla linea di divisione fra arte e moralit\u00e0.\nTrama.\nDopo un minuto di schermo nero e musica wagneriana in sottofondo, le didascalie informano:\nLe quattro giornate del raduno.\nPrimo giorno.\nSullo schermo compaiono immaginarie montagne di nuvole che avvolgono la citt\u00e0 di Norimberga, dove sventolano le bandiere naziste del raduno, con l'intenzione di dare un quadro d'insieme bello e maestoso. L'ombra dell'aereo di Hitler \u00e8 visibile quando passa sopra le minuscole figure in marcia, accompagnato dalla musica di Richard Wagner \"I maestri cantori di Norimberga\", la quale lentamente si trasforma in \"Horst-Wessel-Lied\". All'arrivo in aeroporto a Norimberga, Hitler esce dall'aereo accolto da scroscianti applausi e acclamazioni di massa.\nLa scena passa all'automobile Mercedes su cui Hitler \u00e8 seduto per essere portato nel centro della citt\u00e0; un raggio di sole riflette sulla mano di Hitler durante il saluto; lungo il tragitto, bambini e donne lanciano fiori e sorrisi; il popolo, entusiasta, lo acclama. Davanti al suo hotel, alla cui entrata \u00e8 fissata l'aquila nazista, viene tenuto un raduno notturno: le immagini di elmetti, bandiere e uniformi sono illuminate dalla luce delle torce. Hitler osserva la cerimonia dal balcone dell'hotel.\nSecondo giorno.\nL'alba arriva sui tetti di Norimberga, sono in atto i preparativi del congresso del partito del Reich, sottofondo \"Alba\" di Wagner.Numerose finestre si aprono facendo intravedere la bandiera nazista che sventola; sulla citt\u00e0 vecchia domina la chiesa: le campane suonano come una marcia funebre. Gli uomini escono dalle tende e si preparano; passanti in costumi tradizionali girano per le vie, sottofondo una musica folcloristica bavarese. Hitler si aggira in auto. Arrivano in marcia gli ufficiali nazisti all'arena Lutpold.\nVengono tagliate le scene d'inaugurazione subito dopo l'annuncio di Rudolf Hess dell'inizio del sesto congresso. La telecamera spazia sul viso di molti appartenenti alla gerarchia nazista (come il generale von Blomberg e l'ammiraglio Raeder) e su alcuni brani dei discorsi d'apertura (Joseph Goebbels, Alfred Rosenberg, Hans Frank, Fritz Todt, Robert Ley, e Julius Streicher). La scena si dissolve su una sequenza di immagini delle bandiere del \"Reichsarbeitsdienst\" (RAD) - il servizio di lavoro del \"Reich\" - che sventolano all'aria: \u00e8 la presentazione degli uomini di questo servizio e dei loro addestramenti pseudo-militari. \nA questo punto Hitler fa il suo primo discorso sui meriti del RAD e li elogia per il loro lavoro sulla ricostruzione della Germania. Il giorno finisce sotto le luci della parata militare delle SA.\nTerzo giorno.\n\u00c8 la volta del raduno della Giovent\u00f9 Hitleriana sulla piazza d'armi, sottofondo \u201cRienzi\u201d di Wagner. La telecamera inquadra i profili dei giovani, biondi, \"ariani\"; poi l'arrivo delle autorit\u00e0 naziste e la presentazione di Hitler del Gauleiter Baldur von Schirach. Hitler, rivolgendosi ai giovani, con militarismo, spiega come rendersi insensibili e prepararsi al sacrificio.\nTutti i presenti si riuniscono, compresa la cavalleria della Wehrmacht e diversi mezzi armati. Nella stessa notte Hitler fa un altro discorso agli ufficiali di basso rango del partito alla luce delle fiaccole, commemorando il primo anno del nazismo al potere e dichiarando che Partito e Stato sono un'unica entit\u00e0.\nQuarto giorno.\nPu\u00f2 essere considerato l'apoteosi del film: vengono presentate la maggior parte di immagini memorabili; a pieno schermo l'aquila e la svastica sovrastano l'arena, senza sonoro. La scena si dissolve e mentre il sonoro riproduce \u201cIl crepuscolo degli dei\u201d di Richard Wagner, la camera si posa su un un'eterna fiamma commemorativa e poi, Hitler, affiancato da Heinrich Himmler e Viktor Lutze, cammina per un lungo tratto tra le truppe schierate delle SA e SS di circa 150.000 uomini, deponendo una corona in memoria della Prima guerra mondiale.\nPoi Hitler passa in rassegna le truppe, tenendo un discorso sull'epurazione nazista compiuta nella Notte dei lunghi coltelli di qualche mese prima. Lutze riafferma la fedelt\u00e0 delle SA al regime e Hitler assolve le SA da ogni crimine commesso da Ernst R\u00f6hm. Vengono consacrate le bandiere dei nuovi reparti delle SA toccandole con il \"Blutfahne\", lo \u00abstendardo del sangue\u00bb, macchiato dal sangue dei \u00abmartiri\u00bb nazionalsocialisti caduti durante il fallito putsch della birreria di Monaco.\nAl termine della parata di fronte alla \"Frauenkirche\" di Norimberga, Hitler tiene il suo discorso di chiusura: riafferma il primato del Partito nazista in Germania dichiarando Il film si chiude con una sequenza incalzante: a pieno schermo le acclamazioni per Hitler, una chiusura d'angolo su Hess, che attarda il discorso per lasciare spazio agli applausi, e torna da Hitler; chiusura d'angolo su Hitler che risaluta la folla. Hess saluta e ringrazia i partecipanti al congresso con il classico \"Sieg Heil\". Le scene si dissolvono sulla parata militare con sottofondo \"Horst Wessel Lied\".\nLe origini.\nLa Riefenstahl era una popolare attrice tedesca e diresse il suo primo film \"Das Blaue Licht\" nel 1932. Nello stesso periodo ascolt\u00f2 per la prima volta un discorso di Hitler ad un raduno nazista, per sua stessa ammissione ne rimase impressionata. Pi\u00f9 tardi inizi\u00f2 tra i due una corrispondenza che si protrasse per anni. Hitler, d'altro canto, era rimasto altres\u00ec impressionato dal film e nel 1933 la chiam\u00f2 per dirigere una produzione sul congresso politico a Norimberga. Il nazismo era arrivato da poco al potere in un periodo politico instabile, (Hitler era il quarto cancelliere di Germania nel giro di un anno) ed era sconosciuto alla maggior parte dei tedeschi, per non dire del mondo.\nLa Riefenstahl, inizialmente riluttante (non per una questione morale, ma perch\u00e9 avrebbe preferito continuare nei lungometraggi) accett\u00f2 nel 1933 a girare un film sul quinto raduno del partito a Norimberga, film intitolato \"Der Sieg des Glaubens\". Il film ebbe numerosi problemi tecnici, come la mancanza di preparazione della giovane regista (che lament\u00f2 solo cinque giorni di montaggio) e un malessere di Hitler a inizio riprese. A peggiorare le cose, Riefenstahl discusse con numerosi ufficiali, in particolare con Joseph Goebbels che prov\u00f2 a farsi pubblicare la pellicola dal Ministero per la propaganda di cui era a capo. Quando sembr\u00f2 fosse tutto a posto, il film risult\u00f2 poi scomodo alle SA, provocando serio imbarazzo dato che il leader Ernst R\u00f6hm, che aveva un ruolo prominente nel film, era stato ucciso nella Notte dei lunghi coltelli.\nNel 1934 la regista, non volendo pi\u00f9 ripetere il fiasco di \"Sieg\", segu\u00ec inizialmente il direttore Walter Ruttmann, i cui film avevano seguito la crescita del partito nazista dal 1923 al 1934 e avevano contribuito alla propaganda, ma Hitler richiam\u00f2 Riefenstahl, che accett\u00f2 dopo che lo stesso F\u00fchrer le garant\u00ec il suo supporto personale e le promise che le organizzazioni naziste, specialmente il Ministero per la propaganda, non avrebbero interferito.\nProduzione.\nAl contrario di \"Der Sieg des Glaubens\", Riefenstahl affront\u00f2 la produzione del nuovo film con un largo budget, abbondanti preparativi e aiuti vitali dagli alti ranghi nazisti, come lo stesso Goebbels e Albert Speer, l'architetto personale di Hitler incaricato alla scenografia e coordinatore dell'evento.\nCome osserv\u00f2 Susan Sontag: Riefenstahl us\u00f2 la troupe nelle riprese, idea stravagante per i canoni di allora, composta da 172 persone suddivisi in 10 staff tecnici, 36 direttori di fotografia e assistenti, nove fotografi aerei, 17 uomini cinegiornalistici, 12 troupe di cinegiornali, 17 uomini addetti alle luci, due fotografi, 26 autisti, 37 uomini per la sicurezza, quattro operai, e due assistenti d'ufficio. Molti dei suoi cameramen indossavano l'uniforme delle SA per essere confusi tra la folla.\nFurono utilizzate tecniche innovative come piattaforme mobili, un elevatore al di sopra del podio, l'uso del teleobiettivo per distorcere la prospettiva; per catturare altre prospettive fece scavare buche sotto i podi utilizzati nella conferenza, utilizz\u00f2 carrelli per muovere le camere, piazz\u00f2 fotografi su aerei e dirigibili.\nDiverse sono le inquadrature fatte alla folla mentre guarda e ascolta Hitler, il cui volto viene ripreso dal basso per farlo apparire eroico. Oltre al prologo, Riefenstahl non ha usato alcun commento editoriale nel film, preferendo operare lei stessa con tagli, montaggi e musica e lavorando sul suono in presa diretta. La colonna sonora, in ambito wagneriano (molte musiche furono prese direttamente dalle opere di Wagner), rendeva l'atmosfera profonda ed esuberante, con una pomposit\u00e0 che s'innalzava ogni qualvolta Hitler stava per pronunciare un discorso.\nIl \"The New York Times\" pubblic\u00f2 che ci sarebbero voluti almeno due anni per montare la versione finale su una pellicola di 250 miglia; ma in realt\u00e0 non fu cos\u00ec poich\u00e9 trascorsero solo 200 giorni dal congresso di settembre al 1\u00ba marzo 1935, quando il film usc\u00ec, e la regista dovette concentrare 61 ore di girato in una pellicola di 2 ore.\nTemi.\nReligione.\nLa religione \u00e8 il tema prevalente nel film che, gi\u00e0 nelle scene iniziali, d\u00e0 l'idea di un occhio divino che scende dal cielo per posarsi sulle doppie guglie della cattedrale. Diverse sono le scene in cui le campane suonano e gli individui si muovono in uno stato di fervore semi-religioso, come quello del vescovo del Reich Ludwig M\u00fcller, nei suoi paramenti liturgici accanto agli alti ranghi nazisti.\n\u00c8 probabile che non sia una coincidenza il fatto che la parata finisca davanti alla cattedrale di Nostra Signora. Nel discorso finale del film, Hitler paragona il partito nazista a un Ordine sacro e avviene la consacrazione delle nuove bandiere con toni strettamente religiosi. Hitler stesso \u00e8 il ritratto di un uomo con il \u201ccomplesso di dio\u201d, fin dalle scene iniziali quando plana tra le nuvole, al viaggio verso Norimberga dove anche un gatto si ferma a osservarlo, alle diverse scene dove dal suo podio impartisce un comando a centinaia di migliaia di seguaci e il pubblico aderisce all'unisono.\nFrank Tomasulo commenta che nel film \u201cHitler \u00e8 lo stampo di un messia tedesco che salver\u00e0 la nazione, se solo il cittadino rimetter\u00e0 il suo destino nelle sue mani\u201d\nPotere.\nDalla fine della prima guerra mondiale, la Germania si era disabituata allo sfoggio di potere e della forza militare, e le ingenti formazioni di uomini volevano ricordare che la nazione si stava trasformando nuovamente in una grande potenza.\nSebbene nel film gli uomini trasportassero delle pale, le maneggiavano come se fossero stati fucili. Le aquile e le svastiche avevano un chiaro riferimento all'antica legione romana..Il grande numero di membri ben addestrati del partito poteva essere visto sotto una luce pi\u00f9 inquietante, come un monito al cambiamento di regime.\nL'arrivo di Hitler in aereo sarebbe stato visto in questo contesto: secondo Kenneth Poferl \u201cVolare in aereo era un lusso solo per pochi nelli anni trenta, ma Hitler fu comunemente associato a questa pratica perch\u00e9 fu il primo uomo politico ad usarlo nella campagna elettorale. La vittoria rinforz\u00f2 quest'immagine e fu considerato \"l'uomo al vertice del movimento\", mostrandolo come il solo che arriva in aereo e viene acclamato dalla folla.\nUnit\u00e0.\n\"Il trionfo della volont\u00e0\" ha diverse scene che confondono la distinzione tra il partito nazista, lo Stato della Germania e il popolo tedesco: i tedeschi portano abiti contadini o altri costumi tradizionali acclamando Hitler.La processione rischiarata dalla torce, ora associata da molti al nazismo, avrebbe voluto ricordare la celebrazione medievale del carnevale.\nLa vecchia bandiera dell'Impero tedesco \u00e8 stata rappresentata per lungo tempo dalla svastica e c'\u00e8 la cerimonia dove Hitler rende omaggio ai caduti della prima guerra mondiale e anche al presidente Paul von Hindenburg (morto un mese prima del raduno). Gli uomini del Labor Service individualmente gridano il proprio paese di origine, volendo ricordare che il partito nazista si \u00e8 esteso dalla Baviera per diventare un movimento che riguarda tutta la Germania.\nReazioni.\nIl film fu proiettato per la prima volta il 28 marzo 1935 a Berlino presso il teatro UFA e fu un successo. Nel giro di due mesi incass\u00f2 marchi tedeschi e fu considerato uno dei pi\u00f9 profittevoli film di quell'anno. Hitler commemor\u00f2 il film come \u201cun incomparabile glorificazione del potere e della bellezza del nostro movimento\u201d.\nPer i suoi effetti scenografici, la Riefenstahl fu premiata con il \u201cDeutscher Filmpreise\u201d, premio tedesco per il film, una medaglia d'oro alla biennale di Venezia e nel 1937 il Gran Premio a Parigi all'esposizione universale. Tuttavia, c'\u00e8 stata qualche rivendicazione che il film apportasse un eccessivo influsso di conversione al fascismo e i nazisti, apparentemente, non hanno spinto molto la proiezione del film al di fuori della Germania.\nDurante la seconda guerra mondiale, Frank Capra rispose con \"Why we fight\", una serie di cinegiornali commissionati dal governo degli Stati Uniti che, grazie ad un rimontaggio, la pellicola tedesca veniva riconstestualizzata in modo da promuovere la causa degli Alleati. Lo stesso Capra disse che nel \"Trionfo della volont\u00e0\" \u201cnon venivano lanciate bombe, ma come un'arma psicologica mirava ad annientare la volont\u00e0 di resistere, come un'arma letale\u201d. Una clip del film fu usata sempre dagli Alleati riproducendola comicamente sulle note inglesi \"The Lambeth Walk\" dove i soldati salutano Hitler a tempo di musica.\nNel cortometraggio di Thomas Dylan e Alan Osbiston del 1943 \"These are the men\", lo stesso Dylan \u00e8 la voce che commenta la responsabilit\u00e0 nazista sulle atrocit\u00e0 della guerra in Europa. Uno dei migliori aspetti per misurare le reazioni a Triumph fu l'immediata e prolungata fama internazionale di Riefenstahl. Il settimanale \"The Economist\" scrisse \nDegli otto film che diresse, solo due ebbero successo al di fuori della Germania, i riconoscimenti che ebbe nel corso della sua vita furono per il Trionfo della volont\u00e0; ma quest'associazione le cre\u00f2 non pochi problemi: dopo la guerra fu imprigionata dagli Alleati per 4 anni perch\u00e9 ritenuta simpatizzante nazista e fu inserita nelle \"liste nere\" dell'industria dei film. Quando mor\u00ec nel 2003, 68 anni dopo la prima del film e dopo aver compiuto 101 anni, ricevette molteplici commiati e ampio spazio nelle pi\u00f9 grandi testate giornalistiche (\"Associated Press, The Wall Street Journal, New York Times\" e \"The Guardian\").\nControversie.\nCome il film \"La nascita di una nazione\" (\"The Birth of a Nation\") del regista statunitense David Wark Griffith, \"Triumph des Willens\" fu criticato perch\u00e9 aveva il preciso scopo di promuovere l'ideologia politica nazista. Per questo motivo nel dopoguerra, in Germania questo film fu classificato come propaganda nazionalsocialista e sottoposto alle leggi di \u201cdenazificazione\u201d, di risanamento anti-naziste, ma poteva essere rappresentato in contesti educativi.\nIn sua difesa, la Riefenstahl dichiar\u00f2 che ignorava la politica del nazismo quando produsse il film e non conosceva le idee genocide di Hitler; disse inoltre che il film non conteneva una sola parola anti-semita. Il critico cinematografico Roger Ebert osserv\u00f2 che \u201cla vera assenza di anti semitismo \u00e8 calcolata; escludendo il motivo centrale di tutti i discorsi pubblici di Hitler, era deciso che il film dovesse essere un'efficiente propaganda politica\u201d.\nDa un'analisi dei vari capitoli emergono le differenze fra le modalit\u00e0 visive utilizzate e la funzione che ciascuna di esse riveste nel quadro della organizzazione liturgica generale. L'ordine di successione delle diverse parti non corrisponde a quello dello svolgimento reale. Le variazioni sono numerosissime e significative. Il \u201ccalendario\u201d appare completamente riformulato. D'altra parte tale alterazione era stata ammessa apertamente in \"Hitler den Kulissen des Reichsparteitagfilm\": \u00abNon tutto deve apparire sullo schermo in ordine cronologico. I principi di costruzione esigono che istintivamente, a partire dagli avvenimenti reali di Norimberga venga fissato un criterio omogeneo per la costruzione del film in maniera da trascinare impetuosamente l'ascoltatore e lo spettatore di capitolo in capitolo, di impressione in impressione\u00bb (p.\u00a028).\nIn un'altra occasione, nel dopoguerra, la regista \u00e8 tornata, con grande precisione, su queste modalit\u00e0 di passaggio \"di capitolo in capitolo, di impressione in impressione\": \u00abVolevo portare alcuni elementi in primo piano e lasciarne altri sullo sfondo. Se le cose si trovano allo stesso livello (perch\u00e9 non si \u00e8 saputa istituire una gerarchia o una cronologia delle forme) allora il film \u00e8 fallito. Bisogna che ci sia movimento. Movimenti controllati e successivi di valorizzazione e ripiegamento, sia nell'architettura propria delle cose che in quella del film. Bisogna anche che l'insieme sia indirizzato esattamente verso il punto in cui devono realizzarsi i momenti forti\u00bb. E ancora: \u00ab\u00c8 un po' come con le fondamenta di una casa. Per prima cosa c'\u00e8 il progetto (\u2026) il resto \u00e8 melodia. Ci sono le valli, ci sono i picchi. C'\u00e8 quello che deve infossarsi, c'\u00e8 quello che deve librarsi in aria\u00bb. Pensando a \"Triumph des Willens\" si pu\u00f2 ricostruire minuziosamente il diagramma di applicazione di questo principio \u201cdinamico\u201d, di questo alternarsi di momenti \u201cforti\u201d e momenti \u201cdeboli\u201d: si inizia con il \u201cpicco\u201d dell'arrivo in aereo; segue la \u201cvalle\u201d del risveglio di Norimberga. Tale forma \u201ccompositiva\u201d risulta perfettamente adeguata al progetto di costruzione di una forma liturgica mediante le possibilit\u00e0 originali e specifiche del cinema.\nLa Riefenstahl si difese pi\u00f9 volte all'accusa di avere pubblicizzato il nazismo, con il fatto che nel film le immagini fossero al di sopra delle idee politiche, e che lo stesso andasse visto come \"Gesamtkunstwerk\" un'\u201copera d'arte completa\u201d. Nel 1964 ritorn\u00f2 su questo argomento dicendo:\nTuttavia la Riefenstahl partecipava attivamente ai raduni, sebbene negli anni successivi minimizz\u00f2 dicendo \u201d Osservavo solamente e cercavo conferme del film. L'idea che io abbia partecipato al programma \u00e8 puramente assurda.\u201cSecondo Susan Sontag invece, il congresso venne in parte \u201ccostruito\u201d per il film, infatti parte di pellicola si rovin\u00f2 e i discorsi di Frank e Hess furono ripresi alcune settimane dopo su una tribuna ricostruita dallo scenografo Albert Speer. Il critico Roy Frumkes cita il film come \u201cl'antitesi di un lavoro obiettivo\u201d per le particolari sistemazioni che ricevette la Riefenstahl (una scena mostrava riflettori aerei requisisti dalla Luftwaffe) e perch\u00e9 il film \u201cfu alterato praticamente in ogni scena dagli effetti speciali per cui non pu\u00f2 essere considerato un documentario\u201d.\nEbert esprime il suo disaccordo: \u201cil film pu\u00f2 essere considerato come uno dei migliori documentari, ma riflette le ideologie di un movimento visto dai pi\u00f9 come malefico\u201d, una questione tra arte e moralit\u00e0: avrebbe dovuto essere visto come pura arte o faceva dell'arte una dichiarazione politica?\u201d\nSusan Sontag consider\u00f2 il film uno dei migliori documentari di tutti i tempi.\nIl saggio di David Ellwood \"Il cinema come Storia: visioni del ventesimo secolo\" (pubblicata da International Association for Media and History) comprende un'antologia di Brian Winston \u00e8 una larga critica sulle analisi di Sontag: \u00abQualsiasi regista avrebbe potuto fare un film impressionante perch\u00e9 la \"messa in scena\" dei nazisti fu impressionante, soprattutto quando fu data loro la possibilit\u00e0 di allestirlo davanti a una macchina da presa\u00bb.\nNicholas Reeves ha scritto un libro a proposito \"The Power of Film Propaganda\" dove accetta la definizione proposta da Terence Qualter: la propaganda \u00e8 il tentativo intenzionale di pochi di influenzare gli atteggiamenti ed il comportamento di molti, tramite la manipolazione di una comunicazione simbolica.\" Reeves precisa due cose: la verit\u00e0 o la falsit\u00e0 del messaggio non \u00e8 cosa che possa rendere propaganda; \u00e8 invece la qualit\u00e0 di definizione e come il messaggio viene percepito. In secondo luogo, la propaganda, come definizione, \u00e8 intenzionale. \u00c8 perfettamente possibile influenzare tantissime persone senza intendere fare cos\u00ec, ma tali risultati non possono essere considerati correttamente come propaganda.\nObiezioni della Wehrmacht.\nLa prima controversia sul film sorse ancor prima del suo lancio: diversi generali della Wehrmacht protestarono per la presenza minima dell'esercito nel film.\nSolo una scena, la rassegna della cavalleria tedesca, avrebbe richiesto in realt\u00e0 l'impiego dei militari tedeschi. Le altre formazioni non erano militari. Hitler, per placare gli ego, propose un suo personale compromesso: la macchina da presa lentamente avrebbe scovato tra le file tutti i generali. Secondo la testimonianza di Riefenstahl, lei rifiut\u00f2 di fare queste riprese e insist\u00e9 di mantenere un controllo artistico sul film, accettando di tornare alle riprese esclusivamente in assenza della Wehrmacht, con la quale inizi\u00f2 poi \"Tag der Freiheit\", il documentario sul settimo raduno.\nInfluenze nella cultura.\nCinema.\nLa satira di Charlie Chaplin \"Il grande dittatore\" (1940) si ispir\u00f2 in larga parte a \"Il trionfo della volont\u00e0\" che Chaplin vision\u00f2 durante le riprese del suo film. Frank Capra utilizz\u00f2 alcune scene tratte dal film, con un commento beffardo atto a ridicolizzare il nazismo, nel primo film propagandistico della serie \"Why We Fight\" (\"Perch\u00e9 combattiamo\") prodotta dall'esercito degli Stati Uniti durante la seconda guerra mondiale. Il film \u00e8 stato oggetto di studio da parte di registi contemporanei, inclusi Peter Jackson, George Lucas e Ridley Scott. La sequenza iniziale di \"Starship Troopers\" \u00e8 un diretto riferimento al film della Riefenstahl.\nEdizioni Home Video.\nDal 2019 \u00e8 disponibile anche in Italia un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 sottotitolata in italiano ed \u00e8 disponibile anche in streaming su alcune piattaforme. Il dvd contiene, come extra, anche altri due film introvabili di Leni Riefenstahl, in versione originale: \"Der Sieg des Glaubens\" (\"La vittoria della fede\", 1933), realizzato su commissione di Adolf Hitler per celebrare l'ascesa al potere dei nazisti, e \"Tag der Freiheit - Unsere Wehrmacht\" (\"I giorni della libert\u00e0 - Il nostro esercito\"), girato in occasione del raduno del 1935, quando vennero promulgate le leggi razziali antisemite."}
{"id": "700772", "revid": "1745361", "url": "https://it.wikipedia.org/wiki?curid=700772", "title": "Patagonia", "text": "La Patag\u00f2nia \u00e8 una regione geografica dell'America meridionale, che comprende l'estremit\u00e0 meridionale del continente. Divisa tra Argentina e Cile, ha un'estensione di oltre 900.000\u00a0km\u00b2 (comprendendo la Terra del Fuoco), una popolazione di 1.740.000 abitanti (secondo l'ultimo censimento nel 2001) e una densit\u00e0 di 2,21 abitanti/km\u00b2.\nIl territorio della Patagonia \u00e8 delimitato geograficamente ad ovest e a sud dalle Ande, e ad est da plateau e bassipiani. La regione deve il suo nome ai patagoni, termine usato da Ferdinando Magellano per indicare i nativi di quelle terre (oggi identificati dalle trib\u00f9 dei tehuelche e degli aonikenk), che lui scambi\u00f2 per giganti.\nLe maggiori citt\u00e0 sono (Argentina) Neuqu\u00e9n, Comodoro Rivadavia, Bariloche, Trelew, R\u00edo Gallegos, R\u00edo Grande, (Cile) Punta Arenas, Coyhaique, Puerto Ays\u00e9n, Puerto Natales e Porvenir.\nGeografia.\nLa Patagonia Argentina \u00e8 generalmente una regione di ampie pianure steppiche, alle quali si susseguono altopiani che raggiungono ben oltre i 1.000 metri di quota e caratterizzati da un'enorme distesa ciottolosa priva di vegetazione. Nelle depressioni delle pianure si formano gli stagni o i laghi d'acqua dolce e salmastra. Verso le Ande il paesaggio ciottoloso cede il posto a formazioni rocciose caratterizzate da porfido, granito e lave basaltiche, la vita animale diventa pi\u00f9 abbondante e la vegetazione pi\u00f9 lussureggiante, acquistando le caratteristiche della flora della costa occidentale e consistendo principalmente di essenze quali il faggio del sud e le conifere.\nL'alta piovosit\u00e0 delle Ande occidentali (le Ande bagnate) e le temperature pi\u00f9 basse delle acque superficiali del mare generano masse d'aria fredda e umida, che contribuiscono al mantenimento dei campi glaciali e dei ghiacciai, che sono i pi\u00f9 grandi nell'emisfero sud fuori dell'Antartide. Tra le depressioni di cui il plateau \u00e8 intersecato trasversalmente, la principale \u00e8 il Gualichu, a sud del R\u00edo Negro, seguita dal Maquinchao e Valcheta (attraverso le quali passano le acque del lago Nahuel Huapi, che alimentano il fiume Limay).\nOltre a queste depressioni trasversali (alcune delle quali segnano le linee di contatto interoceaniche antiche), altre sono state occupate da laghi da pi\u00f9 o meno vasti, quali il Lago Yagagtoo, il Lago Musters, il Lago Colhu\u00e9 Huapi ed altri si sono formati a sud di Puerto Deseado, nel centro della regione. Le eruzioni vulcaniche nella regione centrale hanno contribuito alla formazione del plateau a partire dal terziario, con lave di tipo basaltico. I depositi glaciali occidentali pi\u00f9 recenti si sono formati sopra quelle lave. L'erosione, causata principalmente dalla fusione e dalla ritirata improvvisa del ghiaccio, aiutata dai cambiamenti tettonici, ha scavato una depressione longitudinale profonda, che separa il plateau dalle prime colline alte, le creste generalmente denominate la pre-Cordigliera, mentre ad ovest di queste si trova una depressione longitudinale simile che percorre le pendici della Cordigliera delle Ande. In questa depressione posteriore si trovano le terre pi\u00f9 ricche e pi\u00f9 fertili della Patagonia.\nI bacini lacustri lungo la Cordigliera sono stati scavati dai flussi del ghiaccio, compreso il Lago Argentino ed il Lago Fagnano, cos\u00ec come le baie litoranee quale Bah\u00eda In\u00fatil.\nIn particolare, il Lago Argentino ed il Lago Viedma sono originati dallo scioglimento dei grandi ghiacciai che hanno origine dal Campo de Hielo Sur. Si trova nelle Ande meridionali, sulla linea di confine tra Cile ed Argentina. \u00c8 la terza calotta glaciale continentale al mondo, dopo quelle dell'Antartide e della Groenlandia. I numerosi ghiacciai del Parco nazionale Torres del Paine sono una delle principali attrazioni turistiche Cilene, perch\u00e9 spettacolari e facilmente raggiungibili in barca.\nDalla parte argentina tutta l'area fa parte del Parque Nacional Los Glaciares.\nIl ghiacciaio Upsala \u00e8 il pi\u00f9 grande del Sudamerica, con una superficie totale di circa 900\u00a0km quadrati e termina nel Lago Argentino con un fronte largo oltre 10\u00a0km ed alto fino a 80 metri. Dato che la profondit\u00e0 del Lago Argentino in quel punto \u00e8 poco inferiore ai 1000 metri, nella sua parte terminale il ghiacciaio galleggia nel lago e ci\u00f2 favorisce il distacco di enormi iceberg che poi vanno alla deriva nel lago stesso. A circa 80\u00a0km dalla citt\u00e0 di El Calafate si trova il ghiacciaio Perito Moreno che si estende per circa 300\u00a0km quadrati ed \u00e8 il ghiacciaio pi\u00f9 accessibile e visitato giacch\u00e9 \u00e8 uno dei pochi al quale si pu\u00f2 arrivare per via autostradale; inoltre \u00e8 forse l'unico ghiacciaio al mondo in condizioni di equilibrio (il suo fronte non indietreggia).\nIl \"tratto andino\" che la costeggia \u00e8 detto Cordigliera Patagonica, con le cime San Valent\u00edn (4058 m), cima massima della Patagonia, San Lorenzo (3700 m), Cerro Tronador (3554 m), Fitz Roy (3405 m). Questo tratto ha grandi campi glaciali e zone boscose subantartiche. Il clima \u00e8 freddo e molto umido.\nLa \"Patagonia occidentale\" \u00e8 il versante che si affaccia sull'Oceano Pacifico, caratterizzato da fiordi e da stretti con zone boscose. Il clima, generalmente, \u00e8 molto umido.\nClima.\nIl clima \u00e8 meno rigido di quanto sia stato supposto dai primi viaggiatori. Il versante orientale \u00e8 pi\u00f9 caldo dell'occidentale, particolarmente in estate, mentre davanti alla costa ovest scorre una corrente marina fredda. La temperatura media annuale \u00e8 di 11\u00a0\u00b0C e i valori estremi sono 25,5\u00a0\u00b0C la massima e \u22121,5\u00a0\u00b0C la minima, mentre a Bah\u00eda Blanca, vicino al litorale atlantico ed appena fuori dei confini settentrionali della Patagonia, la temperatura annuale media \u00e8 di 15\u00a0\u00b0C e la variazione \u00e8 decisamente maggiore. A Punta Arenas, nel sud estremo, la temperatura media \u00e8 6\u00a0\u00b0C e i valori estremi sono 24,5\u00a0\u00b0C la massima e \u22122\u00a0\u00b0C la minima. I venti dominanti sono occidentali ed il versante rivolto a ovest subisce una quantit\u00e0 di precipitazioni maggiori rispetto al versante orientale, determinando l'ombra pluviometrica; le isole occidentali vicino a Torres del Paine ricevono una precipitazione annuale di 4000-7000 millimetri di pioggia, mentre le colline orientali ricevono meno di 800 millimetri di pioggia e nelle pianure si possono raggiungere i 200 millimetri di precipitazioni annuali.\nLa diminuzione dello strato di ozono sopra il polo Sud \u00e8 stata indicata come causa di cecit\u00e0 e di cancro della pelle delle pecore della Tierra del Fuego; questo fenomeno desta preoccupazioni per la salute e l'integrit\u00e0 degli ecosistemi.\nVulcani.\nLungo tutta la dorsale andina si trovano numerosi vulcani. Questo fenomeno e dovuto alla tettonica a zolle in particolare alla Placca di Nazca in subduzione sotto la Placca sudamericana\nProvince e regioni.\nLa Patagonia \u00e8 suddivisa politicamente fra cinque province appartenenti all'Argentina e due regioni e una provincia appartenenti al Cile.\nAmbiente.\nFlora.\nPer via dell'elevata variabilit\u00e0 nella temperatura, nelle precipitazioni e nell'altezza, ci sono vari modelli della vegetazione. La brughiera con le paludi e gli arbusti nani, chiamata brughiera di Magellano, predomina lungo il litorale occidentale del sud in cui soffiano venti forti e le precipitazioni sono abbondanti. Intorno ai campi glaciali, l'alta piovosit\u00e0 nelle zone riparate permette l'esistenza della foresta pluviale temperata (foreste subpolari di Magellano), con formazioni di faggio del sud (\"Nothofagus betuloides\"). Il bosco misto (foreste pluviali temperate di Valdivian) si pu\u00f2 ritrovare nelle zone con intensit\u00e0 di precipitazione pi\u00f9 bassa, e comprende essenze come \"Nothofagus pumilio\", \"Berberis buxifolia\" e \"Gunnera magellanica\".\nDal lato orientale delle montagne, ci sono inoltre zone di foreste pluviali e di paludi in cui l'intensit\u00e0 delle precipitazioni \u00e8 elevata. Oltre queste zone si estendono la steppa ed il pascolo con gli arbusti bassi, dominati da \"Festuca\" ed erbe resistenti alle basse intensit\u00e0 di precipitazione ed ai venti forti. In primavera ed estate, ii pascolo \u00e8 dominato da piante basse ricoperte di piccoli fiori.\nIl calafate (\"Berberis buxifolia\") \u00e8 considerato il simbolo della Patagonia. \u00c8 un arbusto sempreverde, le cui bacche sono commestibili ed utilizzate per produrre una marmellata. Una leggenda dice che mangiare le bacche di questo arbusto rende la gente sicura di ritornare in Patagonia. Un grande e meraviglioso esemplare di \"Fitzroya cupressoides\", considerato un monumento naturale, si trova nel parco nazionale di Los Alerces.\nFauna.\nIl guanaco, il puma, lo \"zorro\" o volpe brasiliana (\"Canis azarae\"), lo \"zorrino\" o \"Mephitis patagonica\" (un genere di moffetta) ed il \"tuco-tuco\" o \"Ctenomys magellanicus\" (un roditore sotterraneo) sono i mammiferi pi\u00f9 caratteristici delle pianure della Patagonia.\nIl guanaco vaga in greggi nella regione e rappresentava, insieme al \"Rhea americana\", e pi\u00f9 raramente al \"Rhea darwinii\", il principale mezzo di sostentamento per le popolazioni native, che li cacciavano a cavallo e con i cani, utilizzando le bolas. Il Vizcacha (\"Lagidum\" spec.) ed il mar\u00e0 (\"Dolichotis patagonum\") sono inoltre animali caratteristici della steppa e della Pampa al Nord.\nL'avifauna \u00e8 spesso meravigliosamente abbondante. Il Caracara del sud o carancho (\"Caracara plancus\") \u00e8 uno dei rappresentanti pi\u00f9 caratteristici del paesaggio della Patagonia; il colibr\u00ec pu\u00f2 essere visto in volo in mezzo alla neve appena caduta. Tra i molti generi di uccelli acquatici basti accennare al fenicottero, all'oca della regione montagnosa (\"Chloephaga picta\") e, nello stretto, alla notevole oca di Magellano (\"Tachyeres pteneres\"). La fauna marina comprende la balena australe, il pinguino di Magellano, l'orca e l'elefante marino.\nLa Penisola di Vald\u00e9s \u00e8 stata dichiarata dell'UNESCO patrimonio dell'umanit\u00e0 per la grande importanza che ricopre come riserva naturale.\nAree protette.\nLa Patagonia \u00e8 mondialmente nota per la variet\u00e0 e ricchezza naturalistica delle sue aree protette. Nel Cile australe \u00e8 famoso il Parco nazionale Torres del Paine che d\u00e0 rifugio alla maggiore colonia di condor del Sudamerica. Il parco si estende dal livello del mare fino a circa 3000 m di altitudine offrendo paesaggi di montagna con laghi ricoperti da banchise ed iceberg.\nStoria.\nPatagonia precolombiana (10.000 a.C. - 1520 d.C.).\nAlcune ricerche archeologiche hanno datato la presenza dell'uomo nella regione ad almeno 13.000 anni fa, anche se la data pi\u00f9 certa sembra essere intorno ai 10.000 anni fa. Vi \u00e8 la prova della presenza umana a Monte Verde nella Provincia di Llanquihue, in Cile, datata intorno ai 12.500 anni fa. La presenza di ghiacciai nella regione e i grandi flussi dell'acqua di fusione del ghiaccio avrebbero reso particolarmente difficile l'insediamento umano in quei tempi.\nLa regione sembra essere abitata stabilmente da 10.000 anni, da varie culture che si sono susseguite nel tempo e la cui storia non \u00e8 stata ancora studiata a fondo. Sono state condotte molte campagne di scavo, tra le quali quelle nella Cueva del Milod\u00f3n, nella Provincia di \u00daltima Esperanza, nel sud della Patagonia e quelle presso Tres Arroyos, nella Tierra del Fuego, i cui ritrovamenti sostengono queste date. Focolari, pietre lavorate e resti animali, ritrovati ad est delle Ande, sono stati datati 9.400-9.200 anni fa.\nLa Cueva de las Manos \u00e8 un luogo famoso nella provincia di Santa Cruz, Argentina. Si tratta di una caverna alla base di una parete di roccia, nella quale sono state ritrovate pitture a parete, specialmente immagini negative di centinaia di mani, datate intorno agli 8.000 anni fa.\nLa caccia del guanaco era l'attivit\u00e0 pi\u00f9 importante, seguita da quella al \"rhea\" (\u00f1andu). Non \u00e8 chiaro se la megafauna della Patagonia, compreso il bradipo terrestre ed il cavallo, si fossero estinti nella zona prima dell'arrivo degli esseri umani, anche se questa, ora, \u00e8 la teoria pi\u00f9 ampiamente accettata. Non \u00e8 inoltre chiaro se i cani domestici fecero parte dell'attivit\u00e0 umana fin dall'inizio. Le \"bolas\", ritrovate spesso, sono state utilizzate per la caccia al guanaco ed al rhea. Una cultura marittima \u00e8 comparsa fra il Y\u00e1mana al sud del Beagle Channel.\nLe popolazioni indigene della regione comprendevano i Tehuelche, la cui societ\u00e0 \u00e8 stata portata quasi all'estinzione poco tempo dopo i primi contatti con gli europei. I Tehuelche comprendevano il popolo Gununa'kena al nord, i Mecharnuekenk nella Patagonia centrale del sud, gli Aonikenk o Tehuelche del sud nell'estremo sud, a nord dello stretto di Magellano. Sull'Isola Grande della Terra del Fuoco vivevano i Selknam (Ona), nel nord e gli Haush (Mannekenk) a sud-est. Negli arcipelaghi al sud della Tierra del Fuego vivevano gli Yamana, con i Kaweshkar (Alakaluf) nelle zone costiere e nelle isole della Tierra del Fuego occidentale e a sud-ovest del continente. Questi gruppi sono stati incontrati dagli europei nei loro primi viaggi esplorativi e ne descrissero i differenti stili di vita, le decorazioni del corpo e la lingua.\nIntorno ai 1.000 anni fa agricoltori Mapuche hanno oltrepassato le Ande occidentali e, attraverso nelle pianure orientali sono arrivati all'estremo sud. Le loro abilit\u00e0 tecnologiche li hanno portati a dominare le altre popolazioni della regione in un breve periodo di tempo e sono oggi la comunit\u00e0 indigena principale.\nLe prime esplorazioni europee ed il tentativo di conquista spagnola (1520-1584).\nLa Patagonia deve essere stata vista per la prima volta dagli europei nel 1520, con la spedizione di Ferdinando Magellano, che nel suo passaggio lungo il litorale ha dato il nome a molte delle zone pi\u00f9 caratteristiche; Golfo San Matias, Capo delle undicimila Vergini (ora semplicemente capo Virgenes) ed altri. Tuttavia, \u00e8 inoltre possibile che i navigatori precedenti come Amerigo Vespucci abbiano raggiunto la zona (nel suo viaggio del 1502 probabilmente raggiunse quelle latitudini), comunque la sua omissione nel descrivere esattamente le caratteristiche geografiche principali della regione, come il R\u00edo de la Plata, fa sorgere un dubbio sul fatto che sia realmente arrivato in quelle zone.\nRodrigo de Isla, partito da San Matias nel 1535 verso l'interno della regione, fu inviato da Sim\u00f3n de Alcazaba y Sotomayor (governatore della Patagonia occidentale nominato dal re Carlo V di Spagna), si presume sia stato il primo europeo ad aver attraversato la grande pianura della Patagonia. Se gli uomini al suo seguito non avessero ammutinato, avrebbe potuto attraversare le Ande per raggiungere il lato cileno.\nPedro de Mendoza, nominato governatore della regione, visse a Buenos Aires, ma non estese le sue esplorazioni al sud. Alonzo de Camargo (1539), Juan Ladrilleros (1557) e Hurtado de Mendoza (1558) hanno contribuito all'esplorazione delle coste occidentali. Sir Francis Drake comp\u00ec un viaggio nel 1577 lungo il litorale orientale, attraversando lo stretto di Magellano e dirigendosi verso il nord del Cile ed il Per\u00f9. Ma la geografia della Patagonia deve pi\u00f9 a Pedro Sarmiento de Gamboa (1579-1580), che, dedicandosi particolarmente alla regione di sud-ovest, ha effettuato indagini attente ed esatte. Gli insediamenti da lui fondati, Nombre de Dios e San Felipe, furono trascurati dal governo spagnolo. Il secondo insediamento, che fu abbandonato prima, venne denominato da Thomas Cavendish che lo visit\u00f2 nel 1587, Puerto Hambre per via dello stato di desolazione in cui si trovava. Il distretto in prossimit\u00e0 di Puerto Deseado, esplorato da John Davis, \u00e8 stato preso in possesso da Sir John Narborough in nome del re Carlo II d'Inghilterra nel 1669.\n\"I giganti della Patagonia\": la prima percezione degli europei.\nSecondo Antonio Pigafetta, uno dei pochi superstiti della spedizione di Ferdinando Magellano, Magellano diede il nome \"Patag\u00e3o\" (o Patagoni) agli abitanti che incontrarono in quella regione, la Patagonia. Anche se Pigafetta non descrive come si arriv\u00f2 a questo nome, le interpretazioni popolari seguenti hanno dato credito al significato \"terra di giganti\". Tuttavia, questa etimologia \u00e8 discutibile. Il termine molto probabilmente \u00e8 derivato da un nome, \"Patag\u00f3n\", una creatura selvaggia descritta da Primale\u00f3n di Grecia\"', l'eroe del romanzo spagnolo nel \"Racconto di cavaliere errante\", di Francisco V\u00e1zquez. Questo libro, pubblicato nel 1512, era il seguito del romanzo \"Palmer\u00edn de Oliva\", molto conosciuto allora e lettura preferita di Magellano. Magellano percep\u00ec i nativi, vestiti di pelli e cibantisi di carne cruda, come il Patag\u00f3n incivile citato nel libro di V\u00e1zquez.\nL'interesse per quella regione fu alimentato dai racconti di Pigafetta, nei quali si descriveva l'incontro con gli abitanti locali, che sosteneva misurassero circa 9-12 piedi di altezza -\"\u2026cos\u00ec alto che abbiamo raggiunto soltanto la sua cintola\"-; da cui l'idea successiva che il termine Patagonia significasse \"terra dei giganti\". Questa presunta esistenza dei giganti \"Patagoniani\" o di \"Patagoni\" si \u00e8 infiltrata nella percezione europea comune di questa regione poco nota e distante, che fu alimentata ulteriormente dai rapporti successivi di altri esploratori e viaggiatori famosi come sir Francis Drake, che sembr\u00f2 confermare queste voci. Le mappe del nuovo mondo a volte hanno riportato in legenda il termine \"regio gigantum\" (\"regione dei giganti\"), riferita alla Patagonia. Il concetto e la credenza popolare hanno persistito per i 250 anni successivi e furono rinvigoriti nel 1767, dopo una pubblicazione da parte di un ufficiale anonimo del commodoro John Byron dal titolo \"Viaggio recente di circumnavigazione globale dell'HMS Dolphin\". Byron ed il suo equipaggio navigarono per un certo tempo lungo le coste della Patagonia e la pubblicazione sembra dare prova dell'esistenza di questi giganti; la pubblicazione si \u00e8 trasformata in un best seller e migliaia di copie furono vendute. Anche altre pubblicazioni precedenti sulla regione furono ristampate frettolosamente (persino quelle in cui non si accennava affatto all'esistenza dei giganti).\nTuttavia, la mania del gigante patagoniano fin\u00ec alcuni anni dopo, quando furono redatte alcune pubblicazioni pi\u00f9 serie. John Hawkesworth, nel 1773, pubblic\u00f2 per conto del Ministero della marina un compendio sui possedimenti inglesi nel sud, nel quale erano raccolte pubblicazioni, comprese quelle di James Cook e di John Byron. Da questa pubblicazione, ricavata dai loro diari ufficiali, fu evidenziato che l'equipaggio di Byron incontr\u00f2 persone non pi\u00f9 alte di due metri; alti forse ma non giganti. L'interesse presto si abbass\u00f2, anche se la consapevolezza e la credenza nel mito hanno persistito persino nel ventesimo secolo.\nLe esplorazioni scientifiche (1764-1842).\nNella seconda met\u00e0 del XVIII secolo, la conoscenza europea della Patagonia fu ulteriormente accresciuta grazie ai viaggi di John Byron (1764-1765), Samuel Wallis (1766, a bordo dell'HMS \"Dolphin\", sul quale Byron aveva navigato) e Louis Antoine de Bougainville (1766). Thomas Falkner, un gesuita che visse circa quaranta anni in quelle regioni, pubblicava il suo \"Descrizione della Patagonia\" (Hereford, 1774); Francisco Viedma fond\u00f2 Carmen de Patagones ed Antonio percorse la regione interna fino alle Ande (1782); Basilio Villarino esplor\u00f2 il Rio Negro (1782).\nDue indagini idrografiche lungo le coste furono di importanza fondamentale: la prima spedizione (1826-1830) fu compiuta con l'HMS \"Adventure\" e con l'HMS \"Beagle\" sotto il comando dell'ammiraglio Phillip Parker King. La seconda spedizione (1832-1836) fu compiuta con l'HMS \"Beagle\" sotto il comando di Robert FitzRoy. Alla seconda spedizione prese parte Charles Darwin che pass\u00f2 molto tempo nello studio delle zone interne della Patagonia, accompagnandosi nelle sue spedizioni ai gauchos del R\u00edo Negro e unendosi a FitzRoy in una spedizione di 320 chilometri lungo il corso del fiume Santa Cruz.\nEspansione cilena ed argentina (1843-1902).\nSeguendo le istruzioni di Bernardo O'Higgins, il presidente cileno Manuel Bulnes invi\u00f2 una spedizione nello stretto di Magellano che fond\u00f2 Fuerte Bulnes in 1843. Cinque anni pi\u00f9 tardi, il governo cileno spost\u00f2 l'insediamento principale verso la posizione attuale di Punta Arenas, diventando il pi\u00f9 vecchio insediamento permanente nella Patagonia del sud. La creazione di Punta Arenas era strategica per la dominazione del Cile sullo stretto di Magellano.\nNella met\u00e0 del XIX secolo le nuove nazioni indipendenti dell'Argentina e del Cile hanno iniziato una fase aggressiva di espansione verso il sud, anche nei confronti delle popolazioni indigene. Nel 1860, un avventuriero francese Orelie-Antoine de Tounens si autoproclam\u00f2 re del Regno di Araucan\u00eda e Patagonia e del popolo Mapuche. Il capitano George Chaworth Musters, nel 1869 viaggi\u00f2 nella regione con un gruppo di Tehuelche, dallo stretto di Magellano al Manzaneros nel nord-ovest, raccogliendo moltissime informazioni sulla gente e sul il loro modo di vivere. Nel 1870 la Conquista del Deserto fu una campagna discutibile condotta dal governo dell'Argentina, eseguita principalmente dal Generale Julio Argentino Roca, per sottomettere o per sterminare le popolazioni autoctone del sud. Dalla met\u00e0 del 1880 gli obiettivi della campagna erano stati, in gran parte, realizzati.\nNel 1885 part\u00ec una spedizione volta all'estrazione mineraria condotta dall'avventuriero rumeno Julius Popper che, arrivato nella Patagonia del sud alla ricerca dell'oro, lo trov\u00f2 nelle regioni della Tierra del Fuego. I missionari e i coloni europei arrivarono nel XIX e nel XX secolo, insieme ad una comunit\u00e0 di lingua gallese che si insedi\u00f2 della valle di Chubut. Durante i primi anni del XX secolo, il confine fra le due nazioni, Argentina e Cile, nella Patagonia \u00e8 stato stabilito tramite la mediazione britannica. Ma ha subito, da allora, molte modifiche e vi \u00e8 ancora una linea (di 50 chilometri) dove il confine non \u00e8 stato stabilito (Hielos Continentales).\nFino al 1902, la maggior parte della Patagonia \u00e8 stata abitata da Chilotes che lavoravano nell'allevamento del bestiame. Prima e dopo il 1902, quando i confini sono stati stabiliti, molti Chilotes sono stati espulsi dal territorio dell'Argentina. Questi operai hanno fondato Balmaceda, il primo insediamento cileno in quella che \u00e8 ora la Regione di Ays\u00e9n. Mancando di buoni pascoli dal lato cileno, coperto dalla foresta, gli immigrati diedero fuoco alle foreste con incendi che durarono pi\u00f9 di due anni.\nEconomia.\nLe attivit\u00e0 economiche principali sono caratterizzate dall'industria estrattiva, la caccia alla balena, l'allevamento del bestiame (principalmente della pecora), la produzione della frutta e del frumento (vicino alle Ande verso il Nord) e l'estrazione del petrolio, dopo la scoperta di giacimenti vicino a Comodoro Rivadavia nel 1907. La produzione di energia \u00e8 inoltre un settore cruciale dell'economia locale. Le ferrovie sono state progettate per collegare la Patagonia continentale dell'Argentina ed utilizzate per il trasporto del petrolio e dei prodotti derivati dall'estrazione mineraria, l'agricoltura e l'industria energetica. Una linea \u00e8 stata sviluppata per il collegamento di San Carlos de Bariloche con Buenos Aires. Altre linee sono state costruite al sud, ma le uniche linee ancora in uso sono La Trochita ad Esquel ed il \"Treno per la fine del mondo\" ad Ushuaia, entrambe linee storiche, ed un \"Tren Hist\u00f3rico\" da San Carlos de Bariloche al Perito Moreno.\nL'allevamento delle pecore fu introdotto alla fine del XIX secolo ed \u00e8 stato l'attivit\u00e0 economica principale. Dopo il raggiungimento di elevate quote di mercato durante la prima guerra mondiale, il declino della richiesta di lana nel mondo ha portato ed un forte ridimensionamento dell'allevamento delle pecore in Argentina. Al giorno d'oggi circa la met\u00e0 dei 15 milioni di pecore dell'Argentina sono allevate in Patagonia, una percentuale che sta aumentando mentre l'allevamento delle pecore diminuisce nella pampa (al Nord). Chubut (principalmente merino) \u00e8 al primo posto nella produzione di lana, mentre Santa Cruz (Corriedale ed in misura minore merino) \u00e8 al secondo posto. L'allevamento delle pecore ha avuto un nuovo sviluppo nel 2002 con la svalutazione del peso e l'aumento costante della domanda globale delle lane (da parte della Cina e dell'Unione Europea). Gli investimenti nei nuovi mattatoi sono ancora modesti (principalmente a Comodoro Rivadavia, Trelew e Rio Gallegos) e spesso ci sono limitazioni di carattere fitosanitario all'esportazione della carne di pecora. Le vaste valli nei dintorni della Cordigliera andina hanno fornito le terre di pascolo sufficienti. L'umidit\u00e0 bassa ed il clima della regione meridionale favoriscono l'aumento degli allevamenti di variet\u00e0 merino e Corriedale. L'allevamento comprende, anche se in minore quantit\u00e0, bovini, maiali e cavalli. L'allevamento delle pecore garantisce piccole ma importanti opportunit\u00e0 di lavoro nelle zone rurali dove vi \u00e8 poco altro.\nNella seconda met\u00e0 del XX secolo, il turismo ha rappresentato la parte pi\u00f9 importante dell'economia della Patagonia. Originale e remota destinazione, la regione ha attratto crescenti schiere di viaggiatori e croceristi provenienti da destinazioni quali Capo Horn o da visite in Antartide, nonch\u00e9 numerosi viaggiatori alla ricerca dell'avventura. Le attrazioni turistiche principali includono il Perito Moreno, la penisola di Vald\u00e9s, il Parco nazionale Torres del Paine, il distretto del Lago Argentino, Ushuaia e la Tierra del Fuego. Il turismo ha generato nuove attivit\u00e0 economiche locali legate ai mestieri tradizionali quali l'artigianato dei Mapuche, il tessile con la lana del guanaco, la confetteria e le conserve.\nCon l'appoggio del governo cileno, l'azienda spagnola Endesa ha in progetto la costruzione di un certo numero di grandi dighe idroelettriche nella Patagonia cilena. Ci\u00f2 ha suscitato inquietudini da parte di tante organizzazioni ambientaliste locali ed internazionali. Le prime dighe proposte sarebbero costruite sui fiumi di Pascua e Backer, ma la costruzione di dighe \u00e8 inoltre stata proposta su altri fiumi, compreso il Futalefu, in Cile e sul fiume Santa Cruz in Argentina. La costruzione delle dighe avr\u00e0 effetti di carattere ecologico e minacceranno la pesca, il turismo e gli interessi agricoli lungo il fiume. L'elettricit\u00e0 sarebbe trasportata da linee ad alta tensione (che saranno costruite da un'azienda canadese) per una lunghezza di circa 2000\u00a0km verso nord, in direzione delle zone di estrazione mineraria e delle industrie intorno a Santiago. Le linee attraverserebbero un certo numero di parchi nazionali, finora incontaminati, e di zone protette. Il governo cileno considera essenziale per sviluppo economico la disponibilit\u00e0 di fonti energetiche, mentre i contrari al progetto obiettano che questo distrugger\u00e0 la crescente industria turistica della Patagonia. Nessuna prova \u00e8 stata prodotta dall'esperienza di altre nazioni che la presenza di linee elettriche abbia interessato significativamente il turismo. Infatti, i contrari al programma hanno utilizzato i tabelloni per le affissioni pubblicitarie nel Cile affiggendo manifesti nei quali si sovrappongono le immagini delle linee elettriche sopra i paesaggi del parco nazionale del Torres del Paine, nel quale nessuna proposta per la costruzione di tali linee \u00e8 stata presentata.\nUn altro effetto del turismo \u00e8 stato l'aumento degli acquisti di appezzamenti di terra enormi da parte di stranieri, spesso pi\u00f9 come un acquisto di prestigio piuttosto che per l'agricoltura. Tra i compratori figurano Sylvester Stallone, Ted Turner e Christopher Lambert e specialmente Luciano Benetton, il pi\u00f9 grande proprietario terriero della Patagonia. La sua \"Compa\u00f1ia de Tierras Sud\" ha portato le nuove tecnologie all'industria, patrocinato musei e favorito le comunit\u00e0 locali, ma \u00e8 stato un intervento discutibile specialmente per quanto riguarda il trattamento delle comunit\u00e0 locali di Mapuche.\nLa cucina della Patagonia Argentina \u00e8 in gran parte la stessa di Buenos Aires - carni e pasta cotte - con vasto uso degli ingredienti locali e minore uso di quei prodotti che devono essere importati nella regione. L'agnello \u00e8 considerato la carne Patagonica tradizionale, cotta per parecchie ore sopra un fuoco all'aperto. Alcune guide turistiche hanno segnalato erroneamente che il guanaco e i cervi, sono utilizzati nelle cucine dei ristoranti. Tuttavia, poich\u00e9 il guanaco \u00e8 un animale protetto sia nel Cile che in Argentina, \u00e8 improbabile che compaia nei men\u00f9. La trota ed il granchio reale sono utilizzati nella preparazione di piatti tipici, bench\u00e9 l'esaurimento delle risorse ittiche del granchio reale (\"Glyptolithodes cristatipes\") lo abbia reso sempre pi\u00f9 limitato. Nella zona intorno a Bariloche, \u00e8 presente la tipica tradizione alpina di cucina, con le barre di cioccolato e perfino la fonduta. I ristoranti e le stanze del t\u00e8 la sono una caratteristica delle comunit\u00e0 di lingua gallese di Gaiman, Chubut e Trevelin cos\u00ec come nelle montagne."}
{"id": "700773", "revid": "74851", "url": "https://it.wikipedia.org/wiki?curid=700773", "title": "Triumph des Willens", "text": ""}
{"id": "700776", "revid": "1442080", "url": "https://it.wikipedia.org/wiki?curid=700776", "title": "Enrico Astolfo Scuri", "text": ""}
{"id": "700777", "revid": "21079", "url": "https://it.wikipedia.org/wiki?curid=700777", "title": "Bacino d'Arcachon", "text": ""}
{"id": "700778", "revid": "9595", "url": "https://it.wikipedia.org/wiki?curid=700778", "title": "Funny creatures lane", "text": ""}
{"id": "700782", "revid": "101260", "url": "https://it.wikipedia.org/wiki?curid=700782", "title": "Europei di calcio", "text": ""}
{"id": "700786", "revid": "767487", "url": "https://it.wikipedia.org/wiki?curid=700786", "title": "Gene Pitney", "text": "Biografia.\nDa adolescente impara a suonare la chitarra, il pianoforte e la batteria; inizia poi a comporre molto giovane canzoni per altri artisti, tra cui ricordiamo quelle di maggior successo: \"Hello Mary Lou\" per Ricky Nelson, \"Rubber Ball\" per Bobby Vee e \"He's a Rebel\" per le Crystals.\nCompone anche alcune colonne sonore; debutta poi come cantante nel 1960, ottenendo l'anno successivo un grandissimo successo con \"Town Without Pity\", scritta da Dimitri Tiomkin, inserita nella colonna sonora dell'omonimo film, che rimane la sua canzone pi\u00f9 nota.\nNel 1962 un altro suo successo \u00e8 \"Hello, Mary Lou\", che in Italia verr\u00e0 incisa due anni dopo da Adriano Celentano come lato B del 45 giri \"Una notte vicino al mare/Hello Mary Lou\".\nSempre in Italia, dopo alcuni 45 giri pubblicati anche in italiano, diviene famoso nel 1964 partecipando al Festival di Sanremo con \"Quando vedrai la mia ragazza\" (in coppia con Little Tony) e \"E se domani\" (la nota canzone scritta da Giorgio Calabrese per il testo e da Carlo Alberto Rossi per la musica, che verr\u00e0 anche incisa da Mina e che Pitney porta al festival in coppia con Fausto Cigliano).\nPartecipa al festival per quattro anni di seguito, dal 1964 al 1967.\nTra le altre sue canzoni si ricordano: \"Un soldino\", \"Amici miei\", \"I tuoi anni pi\u00f9 belli\" (che cant\u00f2 a Sanremo in coppia con Iva Zanicchi), \"Nessuno mi pu\u00f2 giudicare\" (che cant\u00f2 a Sanremo in coppia con Caterina Caselli) e \"La rivoluzione\" (che cant\u00f2 in coppia con Gianni Pettenati e che Luigi Tenco cit\u00f2 nel suo biglietto d'addio).\nGene Pitney in quegli anni frequenta spesso l'Italia e si innamora del paese, tanto che nel 1967 sposa sua moglie Lynn a Ospedaletti, a pochi chilometri da Sanremo.\nNegli anni successivi \u00e8 ritornato alcune volte in Italia per partecipare a spettacoli televisivi o a serate, ma la sua carriera \u00e8 proseguita negli Stati Uniti.\nMuore per infarto in albergo a Cardiff, dove la sera precedente si era esibito in concerto."}
{"id": "700789", "revid": "15431", "url": "https://it.wikipedia.org/wiki?curid=700789", "title": "Schweizerische Bundesbahnen", "text": ""}
{"id": "700792", "revid": "1272592", "url": "https://it.wikipedia.org/wiki?curid=700792", "title": "Mario Botta", "text": "Biografia.\nDopo la scuola dell'obbligo entra a 15 anni come apprendista disegnatore presso lo studio di architettura di Luigi Camenisch e Tita Carloni a Lugano e all'et\u00e0 di 18 anni realizza la sua prima costruzione (casa parrocchiale di Genestrerio) 1961-63. Frequenta il Liceo Artistico a Milano e prosegue gli studi all'Istituto Universitario d'Architettura di Venezia tra il 1964 e il 1969. Nel 1970 apre il proprio studio di architettura a Lugano, nella cui regione realizza un gran numero di residenze unifamiliari e piccoli interventi che lo rendono internazionalmente noto.\nDal 2011, lo studio Mario Botta Architetti si \u00e8 trasferito a Mendrisio dove continua attivamente ad occuparsi di progetti su scala nazionale e internazionale, partecipando anche a prestigiosi concorsi.\nStile.\nLa sua architettura, molto influenzata da Le Corbusier, Carlo Scarpa e Louis Kahn, risulta caratterizzata da un notevole pragmatismo e dalla creazione di uno spazio architettonico forte e geometrico, spesso rivestito di mattoni in cotto edificati con un attento disegno del particolare architettonico. Sono caratteristici della sua architettura l'utilizzo del mattone e della pietra e gli edifici costituiti da volumi puri, tagliati e traforati da grandi spaccature, tra i quali gli edifici a cilindro tronco che trovano la prima realizzazione nella chiesa di San Giovanni Battista a Mogno e il successivo sviluppo nella Cattedrale di \u00c9vry, presso Parigi. \nPartendo dalle prime realizzazioni di case unifamiliari in Canton Ticino, il suo lavoro ha abbracciato molte tipologie edilizie: scuole, banche, edifici amministrativi, biblioteche, musei ed edifici di culto. Dall\u2019inizio della sua carriera, il suo lavoro \u00e8 stato riconosciuto e premiato a livello internazionale, oltre ad essere presentato in numerose mostre e pubblicazioni. Considerato un rappresentante di quella che viene talvolta chiamata la scuola ticinese di architettura, nel 1996, \u00e8 tra i fondatori dell\u2019Accademia di architettura di Mendrisio, dove tuttora insegna e ha ricoperto la carica di direttore."}
{"id": "700796", "revid": "768068", "url": "https://it.wikipedia.org/wiki?curid=700796", "title": "Morfeo", "text": "Morfeo \u00e8 il Dio dei sogni della mitologia greca, figlio di Ipno e di Notte. Il suo nome deriva dal greco da \u03bc\u03bf\u03c1\u03c6\u03ae che vuol dire \"forma\" poich\u00e9 lui era la divinit\u00e0 che di notte prendeva la forma e le caratteristiche dei sogni.\nVarianti del mito.\nEsiodo indica che i sogni erano figli della Notte. L'idea di una divinit\u00e0 specifica dei sogni chiamata Morfeo \u00e8 pi\u00f9 tarda e viene generalmente attribuita ad Ovidio, che nelle sue \"Metamorfosi\" diede un nome ai tre figli di Ipno, il sonno: Morfeo, Fobetore e Fantaso. Nell\"Iliade\" e nell\"Odissea\", infatti, troviamo invece un'altra divinit\u00e0, Oniro, che riassume in s\u00e9 le caratteristiche di tutte le altre. Morfeo, nelle sue apparizioni notturne, prendeva le forme delle persone o delle cose sognate. Egli quando inviava sogni popolati da forme umane portava sempre con s\u00e9 un mazzo di papaveri con cui, sfiorando le palpebre dei dormienti, donava loro realistiche illusioni. Gli altri due figli di Hypnos popolavano i sogni con animali (Fobetore) e paesaggi, case, oggetti inanimati (Fantaso). Spesso Morfeo era rappresentato nell'atto di abbracciare il padre Ipno."}
{"id": "700799", "revid": "414084", "url": "https://it.wikipedia.org/wiki?curid=700799", "title": "Rover SD1", "text": "SD1 \u00e8 la sigla tecnica di una autovettura berlina di alta gamma prodotta e dalla Rover e commercializzata sotto diversi nomi a seconda delle versioni tra il 1976 e il 1986.\nContesto.\nA met\u00e0 degli anni settanta la Rover, assorbita dal gruppo industriale British Leyland, era alla ricerca di una nuova identit\u00e0. La precedente \"P6\", reduce di un discreto successo commerciale, sentiva ormai il peso degli anni poich\u00e9 presentata nel 1963 e occorreva un modello che desse slancio alle vendite e un forte rinnovamento d'immagine del marchio, che era associato a modelli di classe ma dall'impostazione molto tradizionale.\nStoria e caratteristiche.\nAll'interno del gruppo industriale British Leyland la Rover, assieme a Triumph e alla Jaguar, costituiva la \"Specialist Division\". Il primo progetto elaborato da questo dipartimento fu appunto l'SD1, ovvero l'acronimo di \"Specialist Division 1\". \nIl modello di esordio fu nominato \"3500\" e venne presentato all'Earl's Court Motor Show di Londra nel 1976, aggiudicandosi per la seconda volta nella storia della Rover, il premio Car of the Year 1977. \nL'innovazione del progetto fu per\u00f2 pi\u00f9 legata all'estetica e agli interni che alla meccanica, poich\u00e9 dal punto di vista tecnico non c'erano novit\u00e0. La vettura era una classica berlina a trazione posteriore, con motore anteriore longitudinale V8 ad aste e bilancieri tutto in alluminio di 3532 cm\u00b3 da 155 CV gi\u00e0 montato sulla \"P6\", sospensioni anteriori MacPherson di origine Triumph e retrotreno ad assale rigido con molle elicoidali, impianto frenante misto e cambio manuale a 5 marce, o automatico a 3 rapporti. \nDecisamente pi\u00f9 innovativa era l'estetica della carrozzeria, una due volumi \"fastback\" con ampio portellone posteriore simile alla coeva concorrente Citro\u00ebn CX, anch'essa con una coda molto inclinata e un frontale sfuggente chiaramente ispirato, come ammetter\u00e0 l'autore del design David Bache, alla Ferrari 365 Daytona. Nuovi e opulenti anche gli interni, con una plancia molto imponente e un volante monorazza. \nSuperate le prime perplessit\u00e0 iniziali sull'originale linea, il pubblico cominci\u00f2 ad apprezzare parecchio il nuovo modello, tanto che per averla bisognava attendere circa cinque mesi. In Italia, tuttavia, a causa delle normative fiscali vigenti all'epoca, che penalizzavano le vetture di elevata cilindrata, la vettura raggiunse una diffusione molto modesta, diventando sostanzialmente un'auto destinata a pochi.\nNel 1979 le vendite subirono una flessione a causa dei problemi di affidabilit\u00e0 manifestati in alcuni primi esemplari. Lo stesso anno venne introdotta la versione \"3500 S\", con un motore potenziato da 160 CV e finiture interne migliorate, con una dotazione pi\u00f9 completa e la selleria in pelle. \nNel 1980 la produzione fu trasferita dagli stabilimenti di Solihull agli stabilimenti Triumph di Cowley. La qualit\u00e0 miglior\u00f2 e la gamma venne ampliata, con l'introduzione delle versioni a 6 cilindri in linea \"2300 S\" da 2350\u00a0cm\u00b3 e 126 CV di potenza e la \"2600 S\" da 2597\u00a0cm\u00b3 da 138 CV. La \"V8\" cambi\u00f2 nome in \"3500 SE\" e ottenne ulteriori miglioramenti nelle finiture.\nIl completo rinnovo stilistico del 1982 interess\u00f2 gran parte della vettura. Il frontale fu dotato di una nuova fanaleria pi\u00f9 allineata e omogenea, venne aggiunto uno spoiler sotto al paraurti anteriore, la coda venne dotata di un nuovo portellone comprensivo di un lunotto pi\u00f9 grande, i gruppi ottici posteriori ritoccati, i paraurti pi\u00f9 avvolgenti, la fiancata present\u00f2 nuovi profili cromati e gli interni equipaggiati di una nuova plancia pi\u00f9 ampia e ridisegnata, con l'aggiunta di inserti in legno nei pannelli porta. Alcune novit\u00e0 furono introdotte anche dal punto di vista tecnico: alla base della gamma vennero introdotte la \"2000\", con motore di 1994\u00a0cm\u00b3 da 101 CV d'origine Morris e la \"2400 SD\" con propulsore turbodiesel a 4 cilindri VM da 2393\u00a0cm\u00b3 e 93 CV, mentre il V8 di 3,5 litri ottenne l'alimentazione a iniezione elettronica da 192 CV. La nuova gamma prevedeva due allestimenti per la versione sportiva V8 a iniezione: uno lussuoso denominato \"Vanden Plas\" e uno sportivo con spoiler maggiorati e cerchi sportivi denominato \"Vitesse\". La versione meno equipaggiata era la \"2000\", l'unico modello a essere proposto soltanto in versione base.\nLa \"SD1\" usc\u00ec di listino nel 1987 sostituita dalla Rover serie 800."}
{"id": "700804", "revid": "399", "url": "https://it.wikipedia.org/wiki?curid=700804", "title": "Eco (mitologia)", "text": "Nella mitologia greca, Eco \u00e8 una delle Oreadi, le ninfe delle montagne.\nMitologia.\nSecondo Ovidio, Giove notando l'attitudine di Eco per il pettegolezzo, la spinse ad intrattenere sua moglie Giunone in modo da distrarla dai propri amori furtivi.\nGiunone per\u00f2 si accorse dell'inganno, e la pun\u00ec togliendole l'uso della parola e condannandola a dover ripetere solo le ultime parole che le venivano rivolte o che udiva.\nLa ninfa si innamor\u00f2 perdutamente di Narciso, ma non potendogli confessare il suo amore, riusc\u00ec solo ad innervosirlo ripetendo le ultime parole che pronunciava facendogli pensare che fosse uno scherzo e che lo stesse prendendo in giro. Narciso, stanco della ragazza se ne and\u00f2 lasciandola sola.\nLa ninfa si mise a piangere fino a prosciugarsi e di lei non rimase che la voce che riecheggia ancora oggi per le montagne. Nemesi, per vendicarsi, port\u00f2 Narciso davanti a delle sorgenti d'acqua dove rimase incantato dal suo aspetto e, rimanendo impressionato dalla sua immagine riflessa, senza mangiare e bere, mor\u00ec. Per ordine di Zeus e degli d\u00e8i nacque uno splendido fiore dalla bianca corolla.\nUn altro mito racconta invece del suo amore per il dio Pan, dal quale ebbe le figlie Iunce e Iambe."}
{"id": "700807", "revid": "116944", "url": "https://it.wikipedia.org/wiki?curid=700807", "title": "Alberico di C\u00eeteaux", "text": "Biografia.\nNon conosciamo nulla della sua infanzia, al punto che non siamo in grado di individuarne la data di nascita, ma conosciamo la sua esperienza religiosa e umana, all'interno del monachesimo europeo.\nAncora giovane si pose sotto la guida di Roberto di Molesme che guidava un gruppo di religiosi nei pressi di Tonnerre. Quel luogo per\u00f2 era inadatto alla nascita di un monastero e perci\u00f2 nel 1075 questa comunit\u00e0 si trasfer\u00ec a Molesme, dove nacque il monastero, grazie anche a cospicue donazioni. Roberto ne fu l'abate e Alberico il priore.\nMa il clima di iniziale serenit\u00e0 si guast\u00f2 e alcuni monaci si ribellarono, tanto che sia Roberto che Alberico si videro costretti ad allontanarsi. Non molto pi\u00f9 tardi, per\u00f2, i monaci chiesero il ritorno di Roberto e Alberico, i quali tuttavia cominciarono a trovare inadatto lo stile di vita di Molesme. Insieme ad altri monaci si recarono quindi a C\u00eeteaux, dove nel 1098 fondarono un nuovo ordine, che da questa cittadina prese il nome di \"Ordine cistercense\". Alberico, devotissimo della Madonna, lo pose sotto la sua protezione.\nRoberto, che del nuovo ordine monastico fu il primo abate, lasci\u00f2 per ordine di papa Urbano II il monastero e gli succedette Alberico, che rimase abate fino al giorno della sua morte."}
{"id": "700810", "revid": "26415", "url": "https://it.wikipedia.org/wiki?curid=700810", "title": "Repubblicano", "text": ""}
{"id": "700812", "revid": "339392", "url": "https://it.wikipedia.org/wiki?curid=700812", "title": "Periodo fascista", "text": ""}
{"id": "700813", "revid": "1602", "url": "https://it.wikipedia.org/wiki?curid=700813", "title": "Saprofago", "text": ""}
{"id": "700816", "revid": "767487", "url": "https://it.wikipedia.org/wiki?curid=700816", "title": "Partigiani e comunisti a Genova", "text": "Premessa.\nLa storia del secondo movimento antifascista di Genova \u00e8 , ricordando per\u00f2 che il maggior capo militare e uomo di spicco rappresentativo della Resistenza Genovese \u00e8 ritenuto Aldo Gastaldi, il leggendario comandante \"Bisagno\", . \nAldo Gastaldi, fervente Cattolico e fermamente apartitico, sempre ha lottato tenacemente esponendosi in prima persona, contro la politicizzazione delle formazioni partigiane che in quel periodo era effettuata dal partito comunista. Altro personaggio di rilievo fu don Bartolomeo Ferrari, cappellano della divisione partigiana comunista Mingo.\nI vecchi compagni e gli \"studenti\".\nDopo i fatti di Sestri Ponente, rimane un gruppo di comunisti, anarchici e antifascisti stanchi e anche spaventati. Nel movimento di liberazione si presenta pertanto la necessit\u00e0 di immettere forze ed energie nuove, impersonate dal gruppo degli \"studenti\": questi riescono a vincere la diffidenza dei \"vecchi\"antifascisti\" e con la loro passione ed energia vengono accettati senza problemi.\nTra questi studenti emerge Giacomo Buranello, studente di ingegneria, uno tra i primi comandanti dei Gap genovesi e figura rispettatissima a Genova. In ricordo, la citt\u00e0 nel dopoguerra gli ha dedicato una strada e l'aula magna della Facolt\u00e0 di ingegneria. La mobilitazione degli studenti di ingegneria, protetti da capi partigiani decorati che se ne assunsero la responsabilit\u00e0 legale, .\nBuranello apparteneva al gruppo degli studenti del Liceo scientifico Gian Domenico Cassini, che si erano formati sul mazzinianesimo ed erano poi passati, , all'ideologia comunista in quanto .\nLa prima fase di clandestinit\u00e0 e la ripresa della lotta.\nL'inesperienza forse della clandestinit\u00e0, e certamente la delazione, portarono ad arresti in massa dei cospiratori, al punto che gli scioperi operai del marzo del 1943 stranamente a Genova fallirono, pur avendo contribuito, a livello nazionale, alla messa fuori gioco di Mussolini dal Gran consiglio del fascismo.\nDopo l'8 settembre, e con la rimessa in libert\u00e0 di Buranello stesso e di altri, le cose ripresero vita. . La logica conseguenza era che, chi voleva partecipare alla lotta antifascista, doveva avvicinarsi al comunismo, come si pu\u00f2 dedurre dagli scritti sulla \"Divisione Mingo\" di don Berto (Bartolomeo Ferrari). \nNel ponente ligure e genovese agivano anche decisissime frange anarchiche, ad esempio la brigata SAP \"Errico Malatesta\", la cui memoria storica \u00e8 stata riscoperta non da molto a livello conoscitivo \"di massa\", tenuto conto anche della natura stessa degli anarchici.\nMolti anarchici militavano nelle Brigate d'assalto Garibaldi, costituite dal partito comunista a livello nazionale, e nelle formazioni di Giustizia e Libert\u00e0, a Roma ad esempio, o come squadre indipendenti di indubbia efficacia come guastatori e per azioni puntuali ma poco efficienti per scontri militari che richiedessero grosse forze organizzate in campo.\nA Genova la maggioranza delle sezioni del partito comunista a suo tempo era intitolata a partigiani ed antifascisti, in quanto sono i militanti comunisti ad aver pagato il maggior tributo di sangue nella Resistenza. Se questo da un lato ha permesso il perpetuarsi di un robusto e radicato antifascismo, dall'altro lato non ha permesso una dovuta valorizzazione della partecipazione alla lotta partigiana di frange minoritarie.\nLa geopolitica della guerra fredda aveva irrigidito tali posizioni, non tanto per le frange a destra del partito comunista ma soprattutto per quelle a sinistra, rappresentate non solo dagli anarchici. Nel periodo della Resistenza tentare un inquadramento monolitico di una parte politica \u00e8 ben difficile, in quanto gli anni del fascismo non avevano permesso studi adeguati e discussioni libere sulle varie \"sfumature\" della sinistra. Molti si avvicinarono tramite il mazzinianesimo, che da una parte aveva radici solide, dall'altra consentiva un reperimento del materiale di studio (come avvenne per Buranello e per il gruppo del liceo Cassini) pi\u00f9 facile rispetto a testi marxisti, socialisti in genere, o anarchici. Nei fatti furono questi ultimi, insieme agli azionisti gli unici a tentare di eliminare fisicamente ed in modo organizzato Benito Mussolini, esempio ne \u00e8 Gino Lucetti. Tutto ci\u00f2 avveniva per\u00f2, come strascico del primo antifascismo, quello \"militare\" legato sostanzialmente agli Arditi del Popolo ed alle formazioni di difesa proletaria a Genova, parte del movimento antifascista armato facente capo alle Formazioni di difesa proletaria sviluppate sull'intero territorio nazionale."}
{"id": "700819", "revid": "834", "url": "https://it.wikipedia.org/wiki?curid=700819", "title": "Diane Webber", "text": ""}
{"id": "700823", "revid": "287204", "url": "https://it.wikipedia.org/wiki?curid=700823", "title": "Meridionalisti", "text": ""}
{"id": "700826", "revid": "106682584", "url": "https://it.wikipedia.org/wiki?curid=700826", "title": "Lucien Laberthonni\u00e8re", "text": "Biografia.\nNato da una famiglia modesta, studi\u00f2 nel seminario di Saint-Gaultier dal 1873 al 1880 e poi in quello di Bourges fino al 1885. Ordinato prete nel 1886, entr\u00f2 nell'Oratorio, una congregazione fondata dal cardinal Pierre de B\u00e9rulle nel 1611. \nNel 1892 si iscrisse alla Sorbona, laureandosi in filosofia nel 1896. \nDivenne intimo di Maurice Blondel dopo aver conosciuto la sua opera pi\u00f9 importante, \"L'Action\". Dal 1898 segu\u00ec a Parigi la \"Crypte\", un centro culturale e religioso fondato da Marc Sangnier, futuro animatore del movimento democratico diffuso in Francia con il nome di \"Sillon\". Direttore della rivista \"Annales de philosophie chr\u00e9tienne\" dal 1905 al 1913), fu attaccato da diversi teologi finch\u00e9, nel 1906, i suoi \"\u00c9ssais de philosophie religieuse\" vengono condannati dalla Chiesa cattolica. \nNel settembre 1907 papa Pio X promulg\u00f2 l'enciclica \"Pascendi\", condannando il modernismo; anche al Laberthonni\u00e8re, nel 1913, fu proibita ogni pubblicazione. All'inizio degli anni Venti i rapporti fra Laberthonni\u00e8re e Blondel, che aveva abbandonato il movimento modernista, si fecero difficili e dal 1928 cessarono del tutto.\nLa filosofia di Laberthonni\u00e8re.\nLaberthonni\u00e8re concepiva la fede non gi\u00e0 come sottomissione a un'autorit\u00e0 esterna ma come un'esperienza di vita che comprende in s\u00e9 la bont\u00e0, la grazia che permette di partecipare alla vita divina: una tesi che prefigura il Concilio Vaticano II e i movimenti carismatici allora giudicati inammissibili dalle autorit\u00e0 ecclesiastiche.\nDenunci\u00f2 con vigore l'influsso nocivo del pensiero greco sul pensiero cristiano, attaccando il tomismo, accusato di aristotelismo, sottolineando l'abisso che separa il dio di Aristotele, logico, egoista e impersonale, dal dio cristiano, amorevole, sapiente, creatore e caritatevole. Il dio di Tommaso d'Aquino \u00e8, secondo Laberthonni\u00e8re, una mescolanza improponibile, illogica e contraddittoria, persino \u00abmostruosa\u00bb, giungendo a parlare di un \u00abanticristianesimo del tomismo\u00bb. Una tale critica radicale non poteva che provocare i fulmini del Vaticano, allora in piena restaurazione neotomista.\nLaberthonni\u00e8re non esit\u00f2 nemmeno ad attaccare il'razionalismo di Cartesio, che, pur dimostrando l'esistenza di Dio come un teorema geometrica, in realt\u00e0 vorrebbe evitare Dio ma, non potendolo completamente, \u00abnon ha potuto impedirsi di attribuirgli il gesto di mettere in moto il mondo, dopo di che non ha saputo pi\u00f9 che farsene di Dio\u00bb (questa frase \u00e8 di B. Pascal e tratta dai 'Pensieri' laddove mette in guardia da tutti i seguaci cartesiani). Laberthonni\u00e8re condanna la secolarizzazione del mondo iniziata con Cartesio: per lui, le verit\u00e0 non esistono se non nella misura in cui noi le facciamo nostre; \u00e8 ci\u00f2 che egli chiama dogmatismo morale e pertanto la filosofia non \u00e8 una scienza ma \u00e8 lo sforzo del nostro spirito di conoscere ragione e senso delle cose.\nAllo stesso modo la Rivelazione ha senso solo in quanto ricerca in s\u00e9 stessi (sulla scia di S. Agostino e del suo \"in interiore homine habitat Veritas\"): solo in questo modo si pu\u00f2 incontrare Dio, che \u00e8 principio dell'uomo - anche se l'uomo non lo riconoscesse come tale - cosa possibile solo in virt\u00f9 dell'intervento della grazia. Denunci\u00f2 vigorosamente la confusione della Chiesa con la gerarchia ecclesiastica, la concezione assolutista dell'autorit\u00e0 che idolatra le verit\u00e0 dogmatiche ma trascura le virt\u00f9 cristiane della carit\u00e0. L'autentica verit\u00e0 \u00e8 irradiata dalla bont\u00e0 e Cristo stesso ci mostra la strada: l'autorit\u00e0 suprema della Chiesa \u00e8 la carit\u00e0 divina in atto.\nL'intelletto deve sottostare allo spirito, l'idea all'atto, l'ordine della conoscenza a quello della carit\u00e0. Laberthonni\u00e8re non rifiuta le verit\u00e0 dogmatiche in quanto tali ma le subordina all'amore del prossimo, che \u00e8 il dono di s\u00e9, la carit\u00e0 incondizionata che Cristo ha manifestato a tutta l'umanit\u00e0; queste sono concezioni tipiche del modernismo e come tali furono condannate dal Vaticano.\nIn Italia il suo pensiero \u00e8 stato approfondito e valorizzato dal filosofo cattolico 'outsider' Enrico Castelli (1900-1977), autore di un'opera a lui dedicata nel 1927, agli esordi della sua produzione, e che \u00e8 restato poi comunque un costante riferimento anche nelle sue elaborazioni successive, in un personalissimo itinerario di \"esistenzialismo teologico\" dispiegato fra Pascal, Kierkegaard, Sestov, Barth per citare i pi\u00f9 rilevanti altri ispiratori (cfr. saggio di Gianfilippo Giustozzi \"Enrico Castelli. Filosofia della vita ed ermeneutica della tecnica\", 2002)"}
{"id": "700830", "revid": "1280051", "url": "https://it.wikipedia.org/wiki?curid=700830", "title": "Addestramento alla subacquea", "text": "Laddestramento alla subacquea \u00e8 il processo di apprendimento dei metodi di utilizzo dell'attrezzatura per immersioni e delle tecnologie utilizzate in subacquea per consentire un'immersione sicura e piacevole.\nNon soltanto l'ambiente marino ma anche l'equipaggiamento subacqueo pu\u00f2 essere pericoloso se utilizzato da persone non addestrate; vi sono molte problematiche che i nuovi sub devono essere pronti ad affrontare. Inoltre i principianti hanno bisogno di pratica e di sempre pi\u00f9 esperienza con l'attrezzatura e il nuovo ambiente, in modo da poter gestire in modo pi\u00f9 semplice eventuali situazioni di emergenza.\nLa maggior parte degli operatori commerciali e dei club di subacquea insistono sull'importanza del \"Brevetto\", che evidenzia un minimo di addestramento, e dovrebbe essere richiesto obbligatoriamente prima di affittare attrezzatura o portare un subacqueo in immersione.\nIn Italia, a differenza di molti paesi europei, non esiste alcuna normativa chiara ed efficace al riguardo, e vengono solitamente emanati decreti incoerenti e poco efficaci per la reale consistenza che ha assunto l'attivit\u00e0 subacquea negli ultimi due decenni. Quindi non \u00e8 obbligatorio in Italia munirsi di brevetto, anche se ovviamente, per il relativo ed anche significativo rischio di incidenti nel praticare tale attivit\u00e0, \u00e8 fortemente consigliato; in alcuni casi, per diverse attivit\u00e0 scientifiche e vari bandi di gara nonch\u00e9 prestazione d'opera presso i centri di immersione, viene espressamente richiesto.\nFonti.\nEsistono molte associazioni ed organizzazioni, sia di carattere sportivo che professionale, che offrono corsi e brevetti, basati su standard riconosciuti internazionalmente.\nPer fare alcuni esempi, si possono citare:\nSiti delle lezioni.\nTipicamente le prime lezioni hanno luogo in:\nDi solito le prime immersioni in acque aperte hanno luogo in zone ben delimitate, come zone costiere, laghi o cave. Nei corsi avanzati invece le immersioni didattiche hanno luogo spesso in luoghi simili a quelli delle future immersioni.\nArgomenti dell'addestramento.\nDi seguito un elenco degli argomenti di insegnamento pi\u00f9 comuni."}
{"id": "700831", "revid": "3115", "url": "https://it.wikipedia.org/wiki?curid=700831", "title": "Detva", "text": "Detva (in ungherese: \"Gyetva\") \u00e8 una citt\u00e0 della Slovacchia centrale, capoluogo dell'omonimo distretto, nella Regione di Bansk\u00e1 Bystrica. La citt\u00e0 si trova ai piedi della montagna Po\u013eana.\nStoria.\nDetva fu creata come villaggio dell'area forestale che apparteneva a Zvolensk\u00e1 Slatina e a O\u010dov\u00e1, su ordine del proprietario del dominio di Vig\u013ea\u0161 Ladislaus Cs\u00e1ky nel 1636-38. I primi abitanti erano produttori di carbone che venivano da \u013dubietov\u00e1, che furono seguiti da abitanti della Valacchia dalle parti settentrionali e orientali della Slovacchia.\nNel 1787 J\u00e1n Vaga\u010d fond\u00f2 la prima fabbrica di formaggio. Questo insediamento divenne un Oppidum (citt\u00e0 mercato) nel 1811 e una citt\u00e0 nel 1965. La citt\u00e0 si \u00e8 sviluppata sulle terre adibite una volta a foresta, anche se alcune zone si sono poi separate da Detva - Hri\u0148ov\u00e1 (prima del 1863), Detvianska Huta, Koryt\u00e1rky (nel 1955; parte of Kriv\u00e1\u0148 fino al 1993) e Kriv\u00e1\u0148 (nel 1955). Il legno, la pastorizia e l'agricoltura sono da sempre stati la principale fonte di sostentamento per gli abitanti della citt\u00e0.\nLe pesanti condizioni di vita nelle zone pi\u00f9 lontane dalla citt\u00e0, che erano maggiormente isolate, contribuirono alla formazione della cultura spirituale degli abitanti del luogo e grazie a questo, Detva \u00e8 diventata uno dei simboli della moderna nazione slovacca. Nel 1955 Detva ha sperimentato un grande cambiamento: fu costruita nei boschi attorno alla citt\u00e0 una fabbrica di macchinari militari e di costruzioni strategiche, per ragioni di sicurezza.\nQuesta fabbrica, chiamata \"Podpolianske stroj\u00e1rne Detva\" (PPS) contribu\u00ec all'aumento della popolazione della citt\u00e0 da 3.500 a pi\u00f9 di 12.000 unit\u00e0, dando impiego a pi\u00f9 del 70% degli abitanti. Dopo la Rivoluzione di velluto e la divisione della Cecoslovacchia, iniziarono le privatizzazioni illegali e nascoste, tipiche degli stati dell'Europa centrale e orientale del tempo. La fabbrica di Detva dovette fermare la produzione e abbassare la forza lavoro da 8.000 persone del 1993 a solo 1.000 nel 2005. Al giorno d'oggi, Detva deve sopportare il pi\u00f9 alto tasso di disoccupazione della Slovacchia, che raggiunge il 30%."}
{"id": "700835", "revid": "110157", "url": "https://it.wikipedia.org/wiki?curid=700835", "title": "Hri\u0148ov\u00e1", "text": "Hri\u0148ov\u00e1 (in tedesco \"Hrinau\"; in ungherese \"Herencsv\u00f6lgy\") \u00e8 una citt\u00e0 della Slovacchia facente parte del distretto di Detva, nella regione di Bansk\u00e1 Bystrica."}
{"id": "700836", "revid": "1546219", "url": "https://it.wikipedia.org/wiki?curid=700836", "title": "Centrale termoelettrica di Porto Tolle", "text": "La centrale termoelettrica di Porto Tolle, situata sul delta del Po in prossimit\u00e0 dell'omonimo comune, \u00e8 stata un impianto di produzione di energia elettrica di propriet\u00e0 di Enel Produzione.\nDivisa in quattro gruppi da l'uno, aveva una potenza nominale totale di e poteva generare circa l'8% del fabbisogno italiano di energia elettrica.\nA causa dei mutati scenari energetici la centrale \u00e8 inattiva dal 2015 e il suo personale \u00e8 stato dislocato presso altri impianti.\nEnel ha indetto un progetto di riconversione dell'area tramite il progetto Futur-e. Il 29 giugno 2019 la Rai ha presentato l'accordo tra Regione Veneto ed Enel per trasformare il sito in un villaggio turistico.\nStoria.\nL'impianto \u00e8 composto da quattro gruppi costruiti tra il 1980 e il 1984:\nLe caldaie (cos\u00ec come le turbine a vapore) sono di produzione Franco Tosi S.p.A. mentre il loro montaggio fu affidato alla societ\u00e0 Fochi per le caldaie dei gruppi n\u00ba 1 e n\u00ba 2 e alla societ\u00e0 Fontana montaggi &amp; costruzioni per quelle dei gruppi n\u00ba 3 e n\u00ba 4.\nLe turbine a vapore di tutti i quattro gruppi furono assemblate invece dalla Turbo S.p.A. di Belluno.\nL\u2019impianto ha cessato le attivit\u00e0 di produzione il 1\u00ba gennaio 2015, dopo essere stato dichiarato in conservazione. Era stato infatti avviato un iter autorizzativo per la riconversione a carbone della centrale, ma la richiesta non \u00e8 mai arrivata a conclusione. I componenti principali dei gruppi di generazione sono smontati e/o trasferiti ad altri impianti Enel.\nCaratteristiche tecniche.\nCombustibile.\nIl combustibile utilizzato dal 1995 era orimulsion; anteriormente a tale data era gasolio BTZ allo 0,25% in zolfo.\n\u00c8 stato calcolato che attualmente il consumo \u00e8 di 138 tonnellate ogni ora.\nIl 5 gennaio 2011 \u00e8 stata negata la sua conversione a carbone da parte della Direzione generale per l'energia nucleare, le energie rinnovabili e l'efficienza energetica del Ministero per lo sviluppo economico d'intesa con la Regione Veneto.\nIl 17 maggio 2011 con sentenza del Consiglio di Stato viene annullata la decisione del Tar del Lazio che, con il decreto del 29 luglio 2009 del Ministero dell'ambiente, aveva dato parere positivo alla VIA per la nuova opera. \u00abDi conseguenza viene travolto anche il provvedimento del ministero dello Sviluppo economico con cui si autorizza la conversione dell'impianto.\nConversione energetica.\nIl vapore prodotto dal generatore a pressione supercritica ad attraversamento forzato era convertito in energia meccanica da una serie di turbine ad azione e reazione ad asse unico raffreddate ad acqua.\nCiminiera.\nI gas combusti sono espulsi in atmosfera attraverso una ciminiera alta 250 metri e composta da 4 condotti, in modo da disperdere efficacemente le particelle inquinanti.\nTale costruzione risulta essere la struttura non metallica pi\u00f9 alta in Italia e la seconda pi\u00f9 alta fra quelle artificiali dopo il trasmettitore di Caltanissetta.\nInquinamento.\nLa centrale di Porto Tolle impiegava grandi quantit\u00e0 di combustibile, e conseguentemente produceva notevoli quantit\u00e0 di agenti inquinanti sia in forma gassosa che in forma solida. \nI principali agenti inquinanti che potevano essere liberati in aria per legge erano:\nTali limiti non furono per\u00f2 rispettati per via degli studi sulla conversione a Orimulsion o carbone, per cui Enel fu a condannata; i reati per cui fu emessa la condanna sono quelli di \"getto pericoloso di cose\" (art.674 C.P.) e \"peggioramento delle emissioni\", art.13 co.5 del D.P.R. 24 maggio 1988 n\u00ba203.\nLa sospensione dell'attivit\u00e0 per\u00f2 fu derogata dal Ministero delle attivit\u00e0 produttive con decreto legge n. 281 del 23 dicembre 2003."}
{"id": "700837", "revid": "287204", "url": "https://it.wikipedia.org/wiki?curid=700837", "title": "Hrinova", "text": ""}
{"id": "700842", "revid": "1305772", "url": "https://it.wikipedia.org/wiki?curid=700842", "title": "Mickey Finn", "text": ""}
{"id": "700845", "revid": "547034", "url": "https://it.wikipedia.org/wiki?curid=700845", "title": "Volvo 7700", "text": "Il Volvo 7700, noto anche come Carrus K206 o Volvo 7000, \u00e8 un modello di autobus e autosnodato a pianale ribassato progettato e prodotto dalla finlandese Carrus Delta e commercializzato dalla svedese Volvo Buses tra il 1999 e il 2012. Disponibile in diverse versioni alimentate a gasolio o a gas naturale compresso, ne sono state commercializzate anche una versione ibrida e una versione filoviaria.\nLa produzione \u00e8 avvenuta presso lo stabilimento Carrus Delta di Vantaa, in Finlandia, e poi presso lo stabilimento Volvo Polska di Breslavia, in Polonia. Inoltre alcuni esemplari esteticamente simili sono stati prodotti a Sz\u00e9kesfeh\u00e9rv\u00e1r, in Ungheria, dalla Alfa Bus e commercializzati come Alfa Civis.\nStoria.\nVolvo 7000 (1999-2003).\nIl modello fu sviluppato in Finlandia dall'azienda Carrus Delta sotto il nome di Carrus K206 ma fu presentato al pubblico dopo che quest'ultima fu acquistata da Volvo Buses nel 1998 insieme al Volvo 5000, assumendo la denominazione di Volvo 7000. Esso si basava sul telaio del Volvo B7L ed era affiancato da una versione articolata, basata sul Volvo B7LA e denominata Volvo 7000A. Entrambi erano disponibili anche in versioni alimentate a metano compresso e basate sul Volvo B10L e B10LA.\nLa produzione avveniva presso gli impianti di Vantaa, in Finlandia, e di Breslavia, in Polonia. A Vantaa fino al 2001, anno di chiusura della fabbrica, furono prodotti gli esemplari della versione da 12 metri oltre che alcuni personalizzati per le citt\u00e0 di Turku e Helsinki, che ricevettero rispettivamente mezzi lunghi 11 e 12,89 metri.\nVolvo 7700 (2003-2012).\nNel 2003 i due modelli furono rinumerati in 7700 e 7700A, in continuit\u00e0 con i due modelli lanciati negli anni precedenti, il Volvo 8700 e il Volvo 9700, ma non subirono altri cambiamenti.\nUna rivisitazione della carrozzeria avvenne nel 2006, anno in cui l'azienda inizi\u00f2 a basarsi sul telaio del Volvo B9L e B9LA; furono modificati i fanali anteriori e posteriori oltre che le linee del frontale e del posteriore. La produzione di quest'ultimo modello inizi\u00f2 nel 2010.\nNel 2009 fu presentata all'IAA di Hannover la versione ibrida gasolio/elettrica, basata sul telaio del Volvo B5LH, sperimentata in collaborazione con l'azienda di trasporto pubblico Sp\u00e5rv\u00e4gar di G\u00f6teborg.\nNel 2009 la controllata ungherese Alfa Bus inizi\u00f2 la produzione di un modello di autobus urbano, sempre basato sul B9L e sul B9LA, esteticamente molto simile al 7700.\nDopo la presentazione del Volvo 7900 nel 2011 la produzione del 7700 fu interrotta.\nTecnica.\nAl momento del lancio il Volvo 7000 fu equipaggiato con un motore Volvo D7C rispettante gli standard Euro II e con la possibilit\u00e0 di applicarvi un ulteriore filtro anti-particolato o un convertitore catalitico capace di ridurre le emissioni di monossido di carbonio, idrocarburi e particolato dell'80%.\nDiffusione.\nIl modello si \u00e8 diffuso principalmente in Europa settentrionale e centrale con alcuni esemplari che sono approdati in Messico. La prima versione ha goduto di una scarsa diffusione, rimanendo confinata ai pochi esemplari distribuiti in Austria, Finlandia (inclusi i prototipi realizzati da Wiima per conto di Carrus Delta per le citt\u00e0 di Turku e Helsinki), Polonia e Svizzera.\nIn Austria la Linz Linien di Linz ha acquistato nel 1999 sette 7000A, poi seguiti da altri 2 7700 nel 2000 e da 19 filobus 7000AT tra il 2000 e il 2001. Tra il 2001 e il 2002 la Blaguss di Vienna ha ricevuto 12 Volvo 7000.\nIn Norvegia ne sono stati acquistati: quattro da BorgBuss (due per Fredrikstad nel 2006 e altri due nel 2009), 41 da Sporveisbussene (poi Unibuss) per Oslo e 50 da Veolia Transport Norge (Stavanger) nel 2008. Oltre ad essi si aggiungono i massicci acquisti di: Tide Buss, che nel 2010 ne acquist\u00f2 in totale 81 (69 da 12 metri e 12 autosnodati) destinati alle citt\u00e0 di Bergen e Haugesund; Nettbuss, che ne acquist\u00f2 48 per Trondheim (Team Traffik), Grenland, Arendal, Hamar e Sarpsborg; Nobina Norge, che ne ricevette 32 per la citt\u00e0 di Troms\u00f8.\nNel 2012 Citt\u00e0 del Messico, in occasione dell'inaugurazione della linea 4 del Metrob\u00fas, ha acquistato 54 Volvo 7700 in versione da 12 metri, con alcuni esemplari della versione ibrida."}
{"id": "700848", "revid": "122125944", "url": "https://it.wikipedia.org/wiki?curid=700848", "title": "Chiesa di San Sigismondo (Cremona)", "text": "La chiesa di San Sigismondo \u00e8 un luogo di culto cattolico di Cremona, situato in largo Bianca Maria Visconti, presso l'Ospedale Maggiore. La chiesa, a navata unica con cappelle laterali, venne affrescata a partire dal 1535 e rappresenta uno dei pi\u00f9 significativi complessi decorativi del Manierismo cinquecentesco dell'Italia settentrionale, stilisticamente armonico e unitario nonostante l'intervento di diversi pittori (Camillo Boccaccino, Giulio Campi, Bernardino Campi, Bernardino Gatti, Antonio Campi e altri).\nStoria.\nSul sito dell'odierno monastero, sorgeva un'antica chiesetta, gi\u00e0 dedicata a san Sigismondo, dove il 25 ottobre 1441 Bianca Maria Visconti, unica figlia del Duca di Milano Filippo Maria e ultima erede della dinastia viscontea, spos\u00f2 Francesco Sforza, figlio del condottiero Muzio Attendolo e fondatore della dinastia sforzesca. Fu scelto questo sito per l'importante avvenimento che consent\u00ec il passaggio del ducato di Milano dai Visconti agli Sforza, in quanto la citt\u00e0 di Cremona fu la dote che Bianca Maria port\u00f2 al matrimonio. A memoria dell'evento fu decisa dai duchi la demolizione della primitiva chiesetta gi\u00e0 dedicata dai frati Vallombrosani a S. Sigismondo, e l'edificazione del nuovo monastero affidato ai monaci Gerolamini. Il 20 giugno 1463 avvenne la posa della prima pietra, tuttora visibile alla prima cappella di destra entrando, alla presenza di Bianca Maria Visconti e Francesco Sforza, di Bernardo Rossi di Parma, vescovo di Cremona, e dell'architetto Bartolomeo Gadio. L'anno seguente la duchessa don\u00f2 in perpetuo tutti i beni del monastero ai monaci dell\u2019ordine degli eremiti di San Gerolamo dell\u2019osservanza, concedendo loro le consuete esenzioni dai dazi e altri privilegi e immunit\u00e0. Il carattere di fabbrica ducale della chiesa di San Sigismondo porta a supporre che l\u2019edificio possa aver avuto all\u2019origine un progetto unitario, approvato dalla stessa Bianca Maria e dovuto a un architetto scelto dai duchi, che una lunga tradizione storiografica identificava in Bartolomeo Gadio, ipotesi abbandonata negli studi pi\u00f9 recenti. Il cantiere, infatti, dopo una lunga gestazione, fu portato a termine solo a partire dagli anni novanta, anche per interessamento di Ludovico il Moro, tanto che gli alzati della chiesa che oggi vediamo sembrano per lo pi\u00f9 datarsi a questa fase, completata intorno al 1510, con la costruzione del campanile.\nLa decorazione interna.\nLa decorazione ad affresco venne avviata nel 1535 quando fu affidata al pittore cremonese Camillo Boccaccino, con un contratto per gli affreschi dell'abside finanziato dal duca Francesco II. La prima opera realizzata fu il catino absidale. Qui il Cristo \u00e8 rappresentato con un virtuosistico scorcio al centro di un alone di luce, sorretto da angeli. L'effetto luministico \u00e8 accentuato dal contrasto fra le nubi bianche in primo piano e le nubi scure del secondo piano, rappresentate in controluce. Nelle figure dei quattro evangelisti, e nei due monaci sottostanti che sono rappresentati come spettatori della scena, si alternano brani di eleganza lineare a particolari di spiccato realismo. L'opera risulta nel complesso originale pur mostrando affinit\u00e0 con l'impianto illusivo della cupola di San Giovanni realizzata da Correggio a Parma. Rimanda invece ai preziosismi decorativi tipici del Parmigianino e alle novit\u00e0 introdotte da Giulio Romano, la raffinata decorazione della volta del presbiterio, dove entro una trama di grottesche sono rappresentati episodi del vecchio testamento. L'eccentrica fantasia del Boccaccino scorre senza freni anche nelle lesene, ove nudi putti giocano con armi, trofei, strumenti musicali, animali e mostri dalle vivaci e contrastanti cromie. Nel 1540 lo stesso artista realizza le scene di \"Cristo e l'adultera\" e la \"Resurrezione di Lazzaro\" alle pareti, con soluzioni ancora inconsuete e sorprendenti. \nNel 1539 si affianca al Boccaccino come frescante il maggiore dei fratelli Campi, Giulio, cui viene affidata anche la pala per l'altare maggiore, conservata nell'originale cornice monumentale. Rappresenta la \"Madonna in gloria con i santi Crisante, Daria, Sigismondo e Girolamo\", che indicano la Vergine ai duchi Bianca Maria e Francesco Sforza ritratti inginocchiati in primo piano, abbigliati con sontuose vesti dell'epoca. Giulio Campi prosegue quindi ad affrescare la superficie delle volte e delle pareti del transetto, sempre seguendo lo schema compositivo ideato dal Boccaccino in precedenza. Sono qui rappresentati i quattro dottori della Chiesa, angeli con i simboli della passione, ed episodi biblici (\"Il giudizio di Salomone\", \"la regina di Saba\", \"la raccolta della manna\" e \"il miracolo dell'acqua\"). Anche lo stile di Giulio, dall'acceso colorismo e dal vivace ritmo, riprende modelli desunti da Correggio e Pordenone.\nCon la prematura scomparsa di Camillo Boccaccino nel 1545, \u00e8 Bernardino Campi a rilevarne la bottega e le importanti commissioni, fra cui gli affreschi di \"san Sigismondo\", ove realizza l'affresco con il \"Paradiso\" nella finta cupola, dove attorno al \"Padre Eterno\", si possono riconoscere in piedi sul bordo patriarchi biblici (Adamo ed Eva, No\u00e8, Abramo e Isacco, Aronne, Mos\u00e8, Davide) e santi (Giovanni Battista, Domenico, Crisante, Daria).\nNei riquadri centrali della volta a botte che ricopre la navata, si alternano il poco noto Domenico de Siccis, con la \"Resurrezione di Cristo\" e \"Giona rigettato dalla balena\", Bernardino Gatti, detto il Soiaro che firma \"l'Ascensione\" e Giulio Campi che realizza la \"Pentecoste\" nella prima campata e in controfacciata \"l'Annunciazione.\" Nella virtuosistica \"Pentecoste\" il Campi realizza con arditi accorgimenti prospettici le figure degli apostoli disposti a cerchio intorno al vortice dello Spirito Santo, con una tecnica appresa dal Giulio Romano di Palazzo Te a Mantova. La decorazione della volta prosegue con le figure dei \"Profeti\", nelle vele, e nelle esuberanti \"grottesche\" che incorniciano tondi a monocromo, realizzati sempre dagli stessi tre autori.\nLe cappelle laterali.\nNegli stessi anni in cui \u00e8 decorata la navata centrale, \u00e8 iniziata la decorazione delle dodici cappelle laterali, a cominciare dalle pi\u00f9 vicine al presbiterio, fino alle ultime che verranno completate solo nel Settecento. La prima cappella sulla sinistra dell'altare maggiore fu affidata a Gervasio Gatti, nipote di Bernardino Gatti, che vi realizza due tele con La \"nativit\u00e0\" e il \"riposo della fuga in Egitto\". Notevoli nella nativit\u00e0 sono i ricercati effetti luministici, che la luce soprannaturale irradiata dal bambino genera sia sui volti che sulle sagome dei pastori e del cane in primo piano, cos\u00ec come la profonda umanit\u00e0 ispirata dalla resa naturalistica delle figure.\nNella prima cappella a destra, dedicata a san Gerolamo, \u00e8 la pala di Bernardino Campi con i due santi eremiti, Gerolamo e Antonio Abate. La seconda cappella, dedicata ai santi Filippo e Giacomo \u00e8 frutto della collaborazione di Bernardino, che realizza affreschi e stucchi della volta, e Giulio, che firma la pala d'altare.\nLa seconda cappella a sinistra \u00e8 opera di Antonio Campi, allievo del fratello Giulio, di quindici anni maggiore. Qui realizza sia l'elegante decorazione della volta, che i due affreschi con il \"battesimo di Cristo\" e la \"cena in casa di Simone\", cos\u00ec come la \"decollazione del Battista.\"\nLa decorazione delle altre cappelle fu realizzata nel corso del XVII e XVIII secolo, ad eccezione della tela con \"Le sante Cecilia e Caterina\", di Bernardino Campi, sull'altare della cappella omonima (quarta dall'altare maggiore, a sinistra). L'opera, realizzata a Milano dove Bernardino era titolare di una fiorente bottega nel 1565, a fronte di una composizione semplice e statica delle due sante, mostra una raffinata ricerca di eleganza nella resa di tutti i dettagli, dai gioielli, ai tessuti, all'organo intagliato.\nLa terza cappella, dedicata a santa Paola Romana, contiene tele del cremonese Giovan Battista Natali, allievo di Pietro da Cortona.\nOltre il percorso pittorico di abside, coro, transetti e navata sono notevoli diverse pale d'altare e decorazioni pittoriche delle dodici cappelle laterali. Pregevoli sono anche le cancellate in ferro battuto e ottone, il coro ligneo, la cantoria (secoli XVI-XVII). L'organo \u00e8 stato costruito da Luigi Vincenzo Acerbis nel 1861 con riutilizzo delle canne del precedente strumento edificato da Giovanni Francesco Maineri nel 1567. \u00c8 collocato nella monumentale cassa originale disegnata da Bernardino Campi e dorata da Matteo Pesenti detto \"il Sabbioneta\".\nIl convento.\nAdiacente alla chiesa \u00e8 il chiostro dell'antico convento, terminato nel 1505: la porta che lo collega alla chiesa fu realizzata nel 1536 dalla famiglia cremonese dei Sacca. Interamente in rovere \u00e8 decorata con i simboli araldici delle famiglie Visconti e Sforza. Sul lato opposto vi \u00e8 la porta di accesso all'antico refettorio dei monaci, al cui interno \u00e8 visibile un\"'Ultima Cena\" dipinta nel 1508 da Tommaso Aleni, che ripropone la nuova iconografia che Leonardo aveva realizzato per il Cenacolo di Santa Maria delle Grazie a Milano.\nSoppressi i Girolamini nel 1798 la chiesa, gi\u00e0 diventata parrocchiale nel 1774, rimase tale fino all'insediamento delle monache domenicane di clausura del monastero di San Giuseppe l'8 dicembre 2007, provenienti da Fontanellato. Chiesa e complesso sono tornati cos\u00ec alla loro destinazione originaria di monastero."}
{"id": "700851", "revid": "812894", "url": "https://it.wikipedia.org/wiki?curid=700851", "title": "Warschauer Kniefall", "text": "Kniefall von Warschau \u00e8 un termine tedesco che significa \"genuflessione di Varsavia\", che si riferisce all'avvenimento del 7 dicembre 1970 quando il cancelliere della Germania Willy Brandt, mentre visitava un monumento alla rivolta del ghetto di Varsavia del periodo nazista nella Repubblica Popolare Polacca, sorprendendo tutti, in maniera spontanea si inginocchi\u00f2. L'occasione era la firma del Trattato di Varsavia tra la Germania Ovest e la Repubblica Popolare Polacca. Bisogna notare che Brandt stesso era stato sempre un fiero oppositore del regime nazista.\nQuesto fu uno dei molti argomenti che l'opposizione utilizz\u00f2 per avanzare un voto di sfiducia costruttiva nell'aprile 1972 contro Brandt, che fu respinta per due soli voti. \nMentre al tempo le reazioni positive possono essere state limitate, questa manifestazione di umilt\u00e0 fu un piccolo passo, ma vitale, nel processo di ricucitura delle fratture che la seconda guerra mondiale aveva creato tra la Germania e l'Europa dell'est. Quello di Brandt fu anche un importante episodio di \"Vergangenheitsbew\u00e4ltigung\", ossia di elaborazione critica di un passato scomodo che per molti tedeschi era diventato un tab\u00f9.\nIl 6 dicembre 2000, in occasione del trentesimo anniversario dell'evento, fu eretto a Varsavia un monumento commemorativo in piazza Willy Brandt (vicino al Monumento agli eroi del Ghetto di Varsavia)."}
{"id": "700870", "revid": "74173", "url": "https://it.wikipedia.org/wiki?curid=700870", "title": "Genuflessione di Varsavia", "text": ""}
{"id": "700883", "revid": "11694", "url": "https://it.wikipedia.org/wiki?curid=700883", "title": "C\u00eeteaux", "text": ""}
{"id": "700884", "revid": "1428919", "url": "https://it.wikipedia.org/wiki?curid=700884", "title": "David Gill (regista)", "text": "Figlio del medico missionario Cecil Gill e nipote del designer Eric Gill, che era suo zio, fu un acclamato regista di documentari cinematografici. \nDopo molte ricerche sul cinema muto, nel 1980 inizi\u00f2 una proficua collaborazione assieme a Kevin Brownlow su documentari specializzati sul cinema muto, nello stesso anno gira \"Hollywood\" documentario di 11 ore diviso in 5 parti che include numerosissimi scarti e spezoni del cinema americano anni Dieci e Venti, nel 1982 girano \"Chaplin sconosciuto\", geniale documentario diviso in 3 parti che include tutto il materiale scartato da Chaplin al montaggio, mentre nel 1985 realizzano ' appartenente alla serie televisiva britannica \"American Masters\", nel 1987 un altro geniale tributo ' antologia su Keaton, mentre nel 1993 si gira ' documentario su Griffith, l'ultimo tributo l'anno prima della morte, \u00e8 ' grande documentario sul cinema muto europeo, comprendente vari pezzi tratti da Hitchcock, Gance ed altri grandi registi."}
{"id": "700886", "revid": "7612850", "url": "https://it.wikipedia.org/wiki?curid=700886", "title": "Aciplatani", "text": ""}
{"id": "700888", "revid": "149587", "url": "https://it.wikipedia.org/wiki?curid=700888", "title": "Capomulini", "text": ""}
{"id": "700890", "revid": "78273", "url": "https://it.wikipedia.org/wiki?curid=700890", "title": "Sant'Alberico di Citeaux", "text": ""}
{"id": "700892", "revid": "109706436", "url": "https://it.wikipedia.org/wiki?curid=700892", "title": "Piano d'Api", "text": "Piano d'Api (\"\" in siciliano) \u00e8 una frazione del comune di Acireale, nella Citt\u00e0 metropolitana di Catania. Oggi esso \u00e8 un centro di espansione edilizia del vicino centro cittadino. Nel 1996 contava 1.955 abitanti, diventati oltre 2.800 nel 2012.\nStoria.\nIl borgo fu fondato nel XVII secolo in un territorio al tempo occupato dal Bosco d'Aci. L'area su cui sorse Piano d'Api, chiamata all'epoca contrada \"Malovrio\", nel XVII secolo era conosciuta come ricettacolo di briganti e assassini. Il disboscamento port\u00f2 alla concessione a privati di terreni agricoli sfruttati prevalentemente a vigneti.\nLa borgata cominci\u00f2 a prendere forma in quest'area nella prima met\u00e0 del XIX secolo e prese il nome da un industrioso cittadino che qui lavorava, Rosario Tropea, detto \"Lapa\". La chiesa locale fu aperta al culto nel 1878, grazie alla devozione della vedova del Tropea, ed \u00e8 dedicata a Santa Maria della Misericordia. Venne elevata a coadiutrice del Duomo di Acireale nel 1899 e a parrocchiale nel 1922.\nA partire dagli Anni 2000 la frazione diventa un centro di espansione edilizia, con la costruzione sempre pi\u00f9 frequente di condomini e residence.\nIl 26 dicembre 2018 un violento terremoto durante la notte provoca ingenti danni alle abitazioni, ed alla chiesa, che risulta tutt'oggi danneggiata, impossibilitata ad espletare le funzioni religiose. La riapertura della stessa \u00e8 prevista per il mese di aprile 2020 in concomitanza con le feste pasquali."}
{"id": "700893", "revid": "834", "url": "https://it.wikipedia.org/wiki?curid=700893", "title": "Legamento gastro lienale", "text": ""}
{"id": "700894", "revid": "57342", "url": "https://it.wikipedia.org/wiki?curid=700894", "title": "Franco Piersanti", "text": "Biografia.\nTra produzioni televisive (\"Il commissario Montalbano\") e cinematografiche, Piersanti ha realizzato circa un centinaio di colonne sonore, dal 1976 fino ad oggi.\nMusica per il cinema e per la televisione, per teatro e balletto, composizioni orchestrali e cameristiche, sin dal principio della sua carriera di compositore, Piersanti ha diversificato le sue attivit\u00e0 adattando uno stile riservato e complesso alle pi\u00f9 diverse richieste di altre espressioni artistiche.\nNato a Roma nel 1950, si diploma in contrabbasso presso il Conservatorio di Santa Cecilia, dove studia composizione sotto la guida di Armando Renzi e direzione d'orchestra con Franco Ferrara e Piero Bellugi, suona il contrabbasso nell'Orchestra Sinfonica della RAI e inizia a prendere parte, sempre come strumentista, alle sessioni di registrazione di alcuni lavori musicali per il cinema.\nDurante gli studi conosce il compositore milanese Nino Rota, del quale diviene assistente dal 1975 al 1977 e che lo sostiene nel suo esordio come musicista per il cinema. Risale infatti a quel periodo l'incontro con Nanni Moretti, che gli propone di comporre le musiche per il suo primo lungometraggio \"Io sono un autarchico\"; \u00e8 il 1976 e questa esperienza, oltre ad aprire un sodalizio duraturo, rappresenta anche una rottura degli schemi produttivi consolidati in ambito musicale e nel cinema di fine anni settanta.\nSubito dopo Piersanti realizza il suo primo lavoro per la televisione, \"Rotta su Ofira\" di Tommaso Dazzi. L'attivit\u00e0 di compositore per la TV si intensifica sempre pi\u00f9, facendosi parte consistente della sua produzione musicale e raggiungendo gli alti livelli qualitativi del sodalizio con Alberto Sironi, che ha inizio con la partitura per il film TV \"Notte di luna\" 1988 e che tuttora prosegue con la fortunata serie TV \"Il commissario Montalbano\", diciotto film tv tratti dai romanzi di Andrea Camilleri.\nDa ricordare le numerose collaborazioni con Enzo Muzii (sei film TV) e quelle pi\u00f9 recenti con Maurizio Zaccaro, per alcune importanti produzioni televisive tra cui \"Cuore\" e \"I ragazzi della via P\u00e0l\".\nL'attivit\u00e0 di compositore per il cinema \u00e8 per\u00f2 quella che maggiormente impegna Piersanti, che nel corso della sua carriera realizza un centinaio di colonne sonore; con il film \"Colpire al cuore\" (1982) si apre un'altra collaborazione importante, quella con Gianni Amelio, che mette in ulteriore evidenza la sua tendenza al rigore e un'espressivit\u00e0 tendente al riserbo.\nPer il regista calabrese, Piersanti realizzer\u00e0 un lavoro musicale per la TV (\"I velieri\", 1983) e sei partiture per il cinema tra cui: \"Il ladro di bambini\", 1992 (David di Donatello, Ciak d'oro, Platea d'oro); \"Lamerica\", 1994 (David di Donatello); \"Cos\u00ec ridevano\", 1998 (Grolla d'Oro).\nAlle collaborazioni con Amelio e Moretti, per il quale realizza uno dei suoi lavori musicali pi\u00f9 riusciti, quello per \"Bianca\" (1984), si affiancano i contributi per opere di altri importanti cineasti. Oltre ad alcune episodiche ed originali applicazioni al cinema di genere, come per l'horror \"Il nido del ragno\" di Gianfranco Giagni (1988), vanno segnalate le partiture per Carlo Lizzani (\"Mamma Ebe\", 1986; \"Emma\", 1988); Gianni Serra (Una lepre con la faccia di bambina, 1989); Margarethe von Trotta (\"Paura e amore\", 1988); Mimmo Calopresti (quattro film tra il 1995 e il 2002); Roberto Faenza (\"Marianna Ucr\u00eca\", 1998, Grolla d'Oro).\nNel 1993 Ermanno Olmi gli affida l'incarico di comporre le musiche per il suo film \"Il segreto del bosco vecchio\"; la partitura \u00e8 tra le pi\u00f9 coinvolgenti ed impegnative realizzate dal compositore, anche per l'inserimento di parti per coro che vedono una suggestiva mescolanza di fonemi e testi in latino.\nInteressante l'incursione nel mondo dell'animazione per il film di Pascal Morelli \"Corte Sconta detta Arcana\" (2001), tratto dall'omonimo episodio di Corto Maltese disegnato da Hugo Pratt.\nNel 2007 si riallaccia la collaborazione con Nanni Moretti per \"Il caimano\", che procura a Piersanti il terzo David di Donatello, il Ciak d'oro e il premio Ucmf (Associazione francese dei compositori di colonne sonore) consegnato a Cannes.\nParallelamente all'attivit\u00e0 come musicista per il cinema e per la televisione, Piersanti si dedica alla realizzazione di lavori musicali per circa quaranta opere teatrali a partire dal 1975. Tra queste si ricordano: il balletto \"Sueno\", ispirato da Francisco Goya per la Martha Graham Dance Company di New York (2005); \"Kaos\" da Pirandello per Martha Clarke, New York (2006); i numerosi lavori per gli allestimenti teatrali di Egisto Marcucci (\"La donna serpente\" di Carlo Gozzi, \"Re Niccol\u00f2\" di Frank Wedekind, \"Acarnesi\" di Aristofane), per Luigi Squarzina e Carlo Cecchi (\"Amleto\", \"Sogno di una notte di mezza estate\", \"La tempesta\" di Shakespeare, \"Leonce e Lena\" di B\u00fcchner).\nMolte le composizioni orchestrali e da camera: tra queste \"Ruah\", cantata sugli effetti del vento sul mare e la terra, per soli e orchestra; \"Notte con ospiti\", moritat in versi e musica da Peter Weiss; \"Last Blues to be read some day\", ciclo di liriche per soprano, coro e 8 strumenti su testi di Cesare Pavese, Eugenio Montale, Aldo Palazzeschi, Alfonso Gatto; la produzione cameristica e orchestrale comprende anche quartetti per archi e pezzi fantastici per orchestra.\nL'attivit\u00e0 di Franco Piersanti si \u00e8 estesa anche alla didattica, con corsi di tecnica di composizione tenuti con il prof. Sergio Miceli a Canosa di Puglia, presso la Scuola civica di Musica di Milano, la Scuola di musica di Fiesole e di Pordenone.\nVince nel 2008 il Premio \"Nino Rota\" Sezione CineMusic nell'ambito del Ravello Festival."}
{"id": "700895", "revid": "1543377", "url": "https://it.wikipedia.org/wiki?curid=700895", "title": "Gruppo Sportivo ViterSport Hockey in Carrozzina", "text": "Il Gruppo Sportivo ViterSport Hockey in Carrozzina, spesso abbreviato in ViterSport o pi\u00f9 semplicemente Viterbo, \u00e8 una societ\u00e0 italiana di hockey in carrozzina elettrica con sede nella citt\u00e0 di Viterbo, iscritta alla Federazione Italiana Wheelchair Hockey (FIWH) e militante nel campionato di Serie A1.\nLa Storia.\nLa rosa originaria comprende il portiere Edvige Marotta, le mazze Umberto Marotta, Vincenzo Letizia, Cristian Locatelli, Fatmir Kruezi, Maria Rosa Fonti ed Adriano De Simoni e lo stick Michele Oliviero; nel 2007 si sono poi aggregati Agostino Minella e Marcello Izzo. L'allenatore \u00e8 dapprima Michele Oliviero, poi sostituito da Michele Mancuso.\nLa Stagione 2006/2007.\nLa stagione 2006/2007 ha visto il debutto della ViterSport nel campionato nazionale di hockey su carrozzina elettrica. La squadra ha ottenuto una vittoria, un pareggio ed otto sconfitte, giungendo quinta su sei formazioni nel girone C (comprendente anche le formazioni di Roma, Napoli, Pescara, Ancona e Albano Laziale), rimanendo esclusa dalle finali di San Benedetto del Tronto. Quintetto titolare: Edvige Marotta (portiere/capitano); Umberto Marotta, Michele Oliviero (difensori); Cristian Locatelli, Vincenzo Letizia (attaccanti). A fine stagione, la classifica marcatori della compagine viterbese vede Locatelli chiudere con 13 reti, seguito da Letizia con 8, Umberto Marotta con 2 ed il giovane Minella con 1.\nLa Stagione 2007/2008.\nLa stagione 2007/2008 si apre con la partenza dell'attaccante Locatelli e l'abbandono di Fonti, mentre viene accolto il debuttante Izzo. L'annata si conclude in maniera deludente, all'ultimo posto nel girone C (comprendente anche Roma, Pescara, Dolphins Ancona e Albano Laziale) con 0 punti, 24 reti segnate e 74 subite. Quintetto titolare: Edvige Marotta (portiere/capitano); Umberto Marotta, Michele Oliviero (difensori); Marcello Izzo, Vincenzo Letizia (attaccanti). Il miglior realizzatore \u00e8 Letizia con 9 reti, seguito da Izzo con 7 e Umberto Marotta e Kruezi con 4.\nLa Stagione 2008/2009.\nUn'annata davvero da dimenticare per la ViterSport \u00e8 quella 2008/2009: la squadra piange la scomparsa di due giocatori, Michele Oliviero e Vincenzo Letizia, ed arriva ultima nel girone con 0 punti, nonostante i netti miglioramenti che portano a sconfitte molto meno pesanti che in passato (come il 2-3 in casa contro i Blue Devils Napoli). Gli avversari sono solamente 3: Roma, Pescara e Napoli. Esordisce la nuova mazza Francesco Cesarei. La formazione tipo: Edvige Marotta (portiere); Agostino Minella (stick); Umberto Marotta (capitano), Marcello Izzo, Francesco Cesarei (Mazze).\nLa Stagione 2009/2010.\nL'anno 2010 porta un'immagine del tutto nuova alla ViterSport: dopo la sconfitta iniziale contro Bologna nel dicembre 2009, le Pantere partecipano ad un triangolare con Roma e Albano ed escono sconfitte di misura in entrambe le partite, mostrando consistenti miglioramenti. Nel 2010, assieme alla nuova maglia giallobl\u00f9, i colori della citt\u00e0, arrivano due successi di fila contro Pescara (1-13) e Ancona (6-3) ed una onorevole sconfitta 7-5 contro i vicecampioni d'Italia di Albano Laziale. Il quintetto tipo: Edvige Marotta (portiere); Umberto Marotta (stick/capitano); Agostino Minella, Francesco Cesarei, Marcello Izzo (mazze). La sconfitta in trasferta con Bologna (11-4) e le vittorie di nuovo con Ancona (7-5) e Pescara (10-0 a tavolino per l'assenza degli avversari) permettono alle pantere di arrivare a quota 12 punti, primato assoluto per la compagine della Tuscia e terzi nel girone (miglior risultato di sempre) dietro Bologna e Albano.\nLa Stagione 2010/2011.\nStagione regolare.\nLa stagione 2010/2011 comincia con un intenso programma di amichevoli precampionato, che vede a settembre le Pantere opposte ai Dolphins di Ancona e poi alla Darco Sport di Albano Laziale nella cornice dell'evento \"... non pi\u00f9 limiti\" organizzato dalla ViterSport e dall'INAIL. La prima partita viene vinta per 4-5 dalle Pantere, che cos\u00ec si aggiudicano il I torneo InSuperABILE, inaugurando la bacheca dei trofei, mentre la seconda vede le due formazioni laziali pareggiare per 3-3. Ad ottobre, poi, una terza amichevole, stavolta contro i Thunder Roma, persa per 4-1.\nCon il primo campionato suddiviso in serie, la ViterSport si trova in un girone interessante, quello D della serie A2, in cui sono presenti gli storici All Blacks di Genova e le Aquile di Palermo assieme ai neonati Leoni Sicani di Santa Margherita di Belice. Le Pantere partono da favorite e non tradiscono le aspettative: concludendo il girone a punteggio pieno (10-3 e 10-1 contro gli All Blacks; 6-3 e 10-7 contro i Leoni; 6-3 e 6-2 nei confronti con le Aquile) e giungendo alle finali di Lignano Sabbiadoro per giocarsi la promozione in A1 e la vittoria della A2 con Ancona, Bolzano e Torino. Nel frattempo conquista il 2\u00b0 Trofeo delle Aquile nel triangolare con gli All Blacks e Palermo, vincendo contro questi ultimi 2-0 ai rigori (decisive le reti dello stick Umberto Marotta e della mazza Kruezi e le tre parate del portiere Edvige Marotta). Il quintetto tipo per la stagione: Edvige Marotta (portiere); Umberto Marotta (capitano), Francesco Cesarei (stick); Fatmir Kruezi, Marcello Izzo (mazze).\nFasi finali.\nLa preparazione alle fasi finali prevede un'amichevole contro i futuri Campioni d'Italia dei Thunder Roma, gara che vede la Vitersport vincere 5-3 alimentando le speranze di promozione. A Lignano, il sorteggio mette le Pantere di fronte ai Magic Torino in semifinale. Le sei reti di Kruezi ed una di Izzo portano i giallobl\u00f9 in Serie A1 ed alla finale, fissando il punteggio sul 7-3. Altre sei reti del \"Ciclone dei Balcani\" consentono ai rappresentanti della Tuscia di vincere la finale contro i Dolphins Ancona per 6-5 e di aggiudicarsi il primo campionato di Serie A2 della storia dello hockey in carrozzina italiano. A completare il trionfo, l'assegnazione del titolo di miglior portiere a Edvige Marotta e di capocannoniere delle fasi finali a Kruezi, con 12 reti.\nPer le statistiche, la Vitersport termina la stagione con 61 reti segnate e 28 subite in otto partite, con il primato di essere l'unica formazione imbattuta della stagione in gare ufficiali, nonch\u00e9 la sola ad aver vinto ogni incontro. Sommando le vittorie nelle ultime due partite della stagione precedente, le Pantere detengono anche il primato italiano della pi\u00f9 lunga striscia corrente di vittorie e di risultati utili consecutivi in gare ufficiali (10).\nLa Stagione 2011/2012.\nTornate nella massima divisione, le Pantere vengono inserite nel \"Girone Sud\", assieme con i campioni d'Italia dei Thunder Roma, la Darco Sport Albano Laziale, i Blue Devils Napoli ed i Coco Loco Padova. La fascia di capitano passa a Francesco Cesarei nell'esordio perso contro Padova 8-3. La stagione si rivela in salita e termina con la salvezza raccolta per la differenza reti negli scontri diretti con Napoli, dopo la vittoria in casa per 7-5 e la sconfitta in trasferta per 8-7.\nLa Stagione 2012/2013.\nLa seconda stagione in A1 si apre con la partenza dell'ex capitano Umberto Marotta, che approda alla Darco Sport.\nNumeri ritirati.\nIl numero 9 ed il numero 10 sono stati ritirati rispettivamente in memoria degli atleti Vincenzo Letizia e Michele Oliviero."}
{"id": "700899", "revid": "486946", "url": "https://it.wikipedia.org/wiki?curid=700899", "title": "Insieme completo", "text": ""}
{"id": "700904", "revid": "148107", "url": "https://it.wikipedia.org/wiki?curid=700904", "title": "Criterio di convergenza di Cauchy", "text": "Il criterio di convergenza di Cauchy \u00e8 un teorema di analisi matematica che fornisce le condizioni necessarie e sufficienti per l'esistenza del limite per una successione di numeri reali o complessi (o, pi\u00f9 in generale, per una successione a valori in uno spazio metrico completo).\nOltre al risultato principale, vi sono numerosi criteri di convergenza applicabili in situazioni diverse (serie, funzioni, successioni e serie di funzioni, ecc.), che sono a loro volta chiamati \"criteri di Cauchy\" per la somiglianza concettuale.\nCriterio di Cauchy per le successioni.\nIl criterio di convergenza di Cauchy asserisce che una successione formula_1 di numeri reali ha limite finito se e solo se \u00e8 di Cauchy. In altre parole, se e solo se per ogni formula_2 esiste formula_3 tale che formula_4 per ogni formula_5.\nUna successione convergente \u00e8 sempre di Cauchy, in ogni contesto. La propriet\u00e0 essenziale che garantisce l'implicazione opposta \u00e8 la completezza dei numeri reali.\nDimostrazione.\nInnanzitutto proviamo che se formula_6 converge allora \u00e8 di Cauchy. Per ipotesi,\ncio\u00e8 per ogni formula_8 esiste formula_3 tale che \nper ogni formula_11. Dalla disuguaglianza triangolare si ricava:\nper ogni coppia formula_13 e formula_14 di numeri maggiori di formula_15. Poich\u00e9 formula_16 \u00e8 \"piccolo a piacere\", ne segue che formula_1 \u00e8 una successione di Cauchy.\nMostriamo l'implicazione inversa. Sia formula_6 di Cauchy. Una tale successione \u00e8 necessariamente limitata. Quindi \u00e8 contenuta in un intervallo chiuso formula_19 per formula_20 sufficientemente grande. Questo intervallo \u00e8 un insieme chiuso e limitato di formula_21: un tale insieme di formula_21 \u00e8 compatto per il teorema di Heine-Borel (la completezza di formula_21 \u00e8 fondamentale per ottenere questo risultato). \nPoich\u00e9 la successione formula_1 \u00e8 contenuta in un compatto, esiste una sottosuccessione formula_25 convergente ad un certo limite formula_26. Dalla definizione di limite, per ogni formula_2 esiste formula_3 tale che \nper ogni formula_30. Poich\u00e9 formula_31 \u00e8 una successione di Cauchy, esiste formula_32 tale che \nper ogni formula_34. Quindi\nper ogni formula_13 maggiore di formula_37\nCriterio di Cauchy per i limiti di funzioni.\nSia formula_38 una funzione reale definita in un insieme formula_39 e sia formula_40 un punto di accumulazione di formula_41 (eventualmente infinito). Allora formula_42 esiste ed \u00e8 reale se e solo se per ogni formula_8 esiste un intorno formula_44 di formula_40 tale che:\nper ogni coppia di reali formula_47 e diversi da formula_40.\nCriterio di Cauchy per l'integrale improprio.\nDal precedente criterio per i limiti di funzioni, discende il seguente criterio.\nSia formula_49 una funzione integrabile secondo Riemann in ogni sottointervallo chiuso contenuto in formula_50. Allora formula_38 \u00e8 integrabile in senso improprio in formula_50 se e solo se per ogni formula_8 esiste un intorno formula_54 di formula_55 tale che\nper ogni formula_57.\nCriterio di Cauchy per le serie numeriche.\nAdattando il discorso alle serie, si pu\u00f2 enunciare questo criterio, corollario immediato dell'enunciato precedente. Una serie formula_58 a valori reali \u00e8 convergente se e solo se per ogni formula_8 esiste un formula_60 tale che per ogni formula_61 e per ogni formula_62 in formula_63 vale che formula_64.\nInfatti il termine compreso dentro il valore assoluto non \u00e8 altro che formula_65, dove formula_66 \u00e8 la successione delle somme parziali.\nSuccessioni di funzioni.\nCriteri di convergenza analoghi valgono anche per le successioni di funzioni.\nCriterio di Cauchy per la convergenza puntuale.\nSia formula_67 una successione di funzioni definite in un insieme formula_68. Essa converge puntualmente in formula_69se e solo se per ogni formula_70 e per ogni formula_71 esiste un indice formula_72 tale che:\nper ogni formula_74.\nIn questa definizione, l'indice formula_75 dipende sia dalla scelta del punto formula_76, sia dalla scelta di formula_77.\nCriterio di Cauchy per la convergenza uniforme.\nSia formula_78 una successione di funzioni definite in un insieme formula_79. Essa converge uniformemente in formula_80 se e solo se per ogni formula_8 esiste un indice formula_82 tale che:\nper ogni formula_84 e ogni formula_85.\nCome ci si aspetta dalla nozione di convergenza uniforme, in questo caso l'indice formula_75 dipende solamente dalla scelta di formula_77.\nSerie di funzioni.\nDall'applicazione dei due precedenti criteri sulle successioni di funzioni alla successione delle somme parziali di una serie di funzioni si ottengono immediatamente i due seguenti criteri di convergenza.\nCriterio di Cauchy per la convergenza puntuale.\nSia formula_88 una serie di funzioni definite in un insieme formula_79. Essa converge puntualmente in formula_80 se e solo se per ogni formula_85 e per ogni formula_8 esiste un indice formula_82 tale che:\nper ogni formula_95\u00a0(\u03b5,x) e ogni naturale formula_96.\nCriterio di Cauchy per la convergenza uniforme.\nSia formula_88 una serie di funzioni definite in un insieme formula_79. Essa converge uniformemente in formula_80 se e solo se per ogni formula_8 esiste un indice formula_82 tale che:\nper ogni formula_95(\u00a0\u03b5) e ogni naturale formula_96.\nProdotti infiniti.\nEsiste anche un analogo del criterio di Cauchy per la convergenza di un prodotto infinito.\nIl prodotto infinito\nconverge se e solo se per ogni formula_8 esiste formula_75 tale che:\nper ogni formula_95 e ogni naturale formula_96."}
{"id": "700906", "revid": "339392", "url": "https://it.wikipedia.org/wiki?curid=700906", "title": "Abd-ul-Aziz", "text": ""}
{"id": "700912", "revid": "287204", "url": "https://it.wikipedia.org/wiki?curid=700912", "title": "Analisi semantica", "text": "Lanalisi semantica \u00e8 l'attivit\u00e0 di assegnazione di un significato, un senso, alla struttura sintattica corretta e, di conseguenza, all'espressione linguistica. Il processo computazionale automatico che effettua tale assegnazione di significato alle parole di un testo \u00e8 detto disambiguazione. \nI \"significati\", ovvero i \"sensi\", spesso sono rappresentati tramite collezioni di sinonimi o \"synset\". Un \"synset\" (acronimo di \"synonym set\") definisce un concetto noto all'uomo mediante l'insieme di sinonimi (lessicalizzazioni) utilizzati per esprimerlo nella lingua di interesse. Un concetto viene tipicamente classificato in una gerarchia di concetti. \nAttribuendo ai vari \"synset\" i codici univoci, si pu\u00f2 classificare i concetti in una struttura reticolare con le relazioni, detta ontologia, ed arrivare a traduzione automatica che permette di passare da una lessicalizzazione ad un'altra.\nEsempi.\nLe relazioni principali usate in un'ontologia (quale, ad esempio, WordNet) per caratterizzare i concetti rappresentati sono IS-A (iperonimia) e PART-OF (meronimia):\nPossono tuttavia essere usati molti altri tipi di relazioni."}
{"id": "700913", "revid": "339392", "url": "https://it.wikipedia.org/wiki?curid=700913", "title": "Abd ul-Aziz", "text": ""}
{"id": "700914", "revid": "339392", "url": "https://it.wikipedia.org/wiki?curid=700914", "title": "Collegio Navale Morosini", "text": ""}
{"id": "700917", "revid": "1500798", "url": "https://it.wikipedia.org/wiki?curid=700917", "title": "Anchise", "text": "Anchise () \u00e8 un personaggio della mitologia greca. Fu un principe di Dardania ed il suo nome significa \"curvo\" oppure \"storto\". \nAnchise, oltre ad essere citato nella mitologia greca (ed essere il protagonista della leggenda in cui Zeus lo rese zoppo), \u00e8 anche un personaggio della mitologia romana poich\u00e9 viene indicato come padre di Enea.\nGenealogia.\nFiglio di Capi e di Temiste (oppure di Ieromnene), fu padre di Enea e di Lirno (o Liro) avuti da Afrodite , nonch\u00e9 di Ippodamia (moglie di Alcatoo), quest'ultima avuta da Eriopide.\nMitologia.\nGiovinezza.\nEroe di Troia, era cugino di Priamo in quanto ambedue discendenti da Dardano. In giovent\u00f9 partecip\u00f2 alle campagne militari contro le Amazzoni.\nLa dea Afrodite s'innamor\u00f2 di Anchise, allora giovane e bellissimo, che si stava recando a pascere le sue mandrie nei pressi di Troia e per convincerlo a corrispondere il suo amore aveva assunto le vesti di una principessa frigia. Poi, prima di procreare Enea, rivel\u00f2 ad Anchise la sua vera identit\u00e0 e gli preannunzi\u00f2 che il nuovo arrivato avrebbe avuto fama eterna. L'amore della dea per Anchise \u00e8 narrato nell\"'Inno omerico ad Afrodite\". Secondo la leggenda, Anchise, ubriaco, os\u00f2 vantarsi del suo amore con la dea durante una festa e Zeus per punirlo lo colp\u00ec con un fulmine rendendolo zoppo (cfr. anche Omero, Iliade II, 819 ss.; V, 3 11 ss.; Esiodo, \"Teogonia\" 1008 ss.).\nPoco prima che nascesse Enea, Anchise si era sposato con Eriopide, dalla quale ebbe numerose figlie, la maggiore delle quali si chiamava Ippodamia. Anchise non disdegn\u00f2 nemmeno la compagnia di alcune schiave, che gli diedero alcuni figli, tra cui Elimo ed Echepolo. Per l'aggravarsi delle condizioni di salute affid\u00f2 il piccolo Enea al genero Alcatoo perch\u00e9 se ne occupasse. La moglie Eriopide mor\u00ec prima che scoppiasse la guerra di Troia.\nUltimi anni e morte.\nNella drammatica notte della caduta di Troia, Enea caric\u00f2 Anchise sulle spalle, fuggendo quindi dalla citt\u00e0 in fiamme. Anchise infatti secondo alcune fonti leggendarie era anche diventato cieco, oppure, secondo altre, paralitico.\nAnchise mor\u00ec a Drepano (l'odierna Trapani) e il figlio gli diede onorata sepoltura sul monte Eryx (dove ora sorge Erice) in cui vi era un tempio consacrato ad Afrodite. Oggi sulla spiaggia dove egli mor\u00ec si pu\u00f2 vedere la stele che ricorda l'evento. La stele, detta appunto stele di Anchise, si trova presso la contrada Pizzolungo, che fa parte del Comune di Erice.\nSecondo quanto afferma Virgilio, Enea, disceso vivo nell'aldil\u00e0 con l'aiuto della Sibilla, incontra il padre che gli d\u00e0 le profezie sulla grandezza di Roma."}
{"id": "700921", "revid": "1573940", "url": "https://it.wikipedia.org/wiki?curid=700921", "title": "Renaixen\u00e7a", "text": "La Renaixen\u00e7a (\"Rinascimento\" in lingua catalana; pron. //) \u00e8 stata una corrente letteraria catalana che si espande e si afferma nella seconda met\u00e0 del secolo XIX. \nPer le sue tematiche ricorrenti (idealismo, individualismo, predominio dei sentimenti, esaltazione patriottica e scelta di tematiche storiche), la Renaixen\u00e7a \u00e8 ascrivibile alla pi\u00f9 ampia corrente del romanticismo europeo.\nDescrizione.\nAl pari di altri movimenti letterari del medesimo periodo (il \"F\u00e9librige\" in Occitania, la \"Renaixensa\" in Galizia), la Renaixen\u00e7a catalana nacque dalla volont\u00e0 di riscattare una letteratura nazionale da una secolare fase di decadenza dovuta al predominio culturale di una lingua statale non autoctona (in questo caso, il castigliano). In seguito alla guerra di successione spagnola (1701-1714) e ai successivi Decreti di Nueva Planta (1716) le secolari istituzioni e autonomie catalane erano state difatti soppresse, causando una progressiva decadenza della lingua, che non godeva pi\u00f9 di alcuno \"status\" di ufficialit\u00e0. \nGli autori pi\u00f9 importanti di questo movimento furono Joan Maragall, Jacint Verdaguer e Bonaventura Carles Aribau, mentre di grande rilevanza per la diffusione del movimento furono i \"Jocs Florals\", una tenzone letteraria di origine medioevale riscoperta per l'occasione.\nLa Renaixen\u00e7a \u00e8 strettamente collegata col modernismo catalano della fine del XIX secolo."}
{"id": "700923", "revid": "124727285", "url": "https://it.wikipedia.org/wiki?curid=700923", "title": "Medicina dello sport", "text": "La medicina dello sport, conosciuta anche come medicina dello sport e dell'esercizio fisico, \u00e8 una branca della medicina che si occupa dello sport, dell'esercizio fisico e delle patologie a essi correlate.\nLa medicina dello sport ha ormai assunto un ruolo indispensabile nella preparazione degli atleti professionisti, che hanno spesso uno staff medico sofisticatissimo, composto, oltre che dal medico dello sport, anche dietologi, psicologi, fisioterapisti ed ortopedici.\nStoria.\nNell'antica Grecia i medici ponevano in primissimo piano i precetti di ordine igienico, soprattutto la ginnastica ed i massaggi; in Ippocrate troviamo le prime tracce della mai sopita disputa tra sostenitori e detrattori dell'attivit\u00e0 fisica. Uguale diffusione ebbe nella Roma antica l'interesse per gli aspetti medici della ginnastica; merita di essere ricordata l'opera di Galeno, cui si deve, fra l'altro, la prima descrizione delle malattie professionali degli atleti.\nDopo la parentesi del Medioevo rifiorisce, nel Rinascimento, l'interesse per l'esercizio fisico e, parallelamente, per la medicina ad esso applicata. Girolamo Mercuriale (1530 - 1606), professore prima a Padova e poi a Bologna e Pisa, scrive il \"De arte gymnastica\", che pu\u00f2 essere considerato come il primo trattato di medicina sportiva. Pressappoco nello stesso periodo Giovanni Alfonso Borelli (1608 - 1679), con il suo trattato \"De motu animalium\", pone una pietra miliare nello studio della meccanica del corpo umano ed anticipa di qualche secolo una delle branche pi\u00f9 in auge ai nostri giorni tra le discipline applicate allo sport: la biomeccanica.\nAnche nei secoli successivi le osservazioni sugli effetti della ginnastica sull'organismo umano sono numerose e sempre ad opera di studiosi italiani: per esempio, si deve a Bernardino Ramazzini (1633 - 1714) il primo studio sistematico delle malattie del lavoro, tra le quali sono comprese quelle dei fantini, degli atleti e dei corridori.\n\u00c8 per\u00f2 soprattutto nella seconda met\u00e0 dell'Ottocento che inizia il progressivo sviluppo di esperienze di fisiologi, collegate direttamente o indirettamente agli esercizi fisici e sportivi, o nelle quali vennero impiegati atleti, sviluppo che ha poi portato alle pi\u00f9 recente conquiste della medicina sportiva.\nPioniere di questi studi di fisiologia applicata \u00e8 Angelo Mosso, il cui pensiero ha influenzato gli orientamenti didattici nel campo dell'educazione fisica in numerosi paesi ed al quale si devono opere celebri come: \"La fatica\", \"L'educazione fisica della giovent\u00f9\", \"L'uomo sulle Alpi\".\nL'estendersi della pratica sportiva a strati sempre pi\u00f9 vasti della popolazione ha infine incrementato notevolmente l'aspetto medico-preventivo della medicina dello sport.\nNascita delle federazioni medico-sportive in Europa.\nPer sopperire a necessit\u00e0 scientifiche, organizzative ed assistenziali, sono nate varie societ\u00e0 medico-sportive. La prima fu quella svizzera (1922) a cui seguirono: Germania (1924), Francia (1929) ed Italia (1929), dove si form\u00f2 come \"Federazione Italiana Medici degli Sportivi\", poi divenuta \"Federazione Medico Sportiva Italiana\" (FMSI), affiliata al CONI.\nIl CONI, inoltre, ha istituito un \"Istituto di Medicina e Scienza per lo Sport\".\nA livello internazionale le federazioni medico-sportive sono affiliate alla FIMS, nata nel 1928.\nLa FMSI.\nLa \"Federazione Medico Sportiva Italiana\" \u00e8 una federazione sportiva riconosciuta dal CONI.\nSecondo lo statuto, ha la funzione \"di assicurare la tutela della salute degli atleti anche per garantire il regolare e corretto svolgimento delle gare, delle competizioni e dei campionati di ogni ordine e grado\".\nNata come federazione sportiva nel 1929, con presidente Augusto Turati, nel 1940 fu trasformata in servizio medico del CONI. Nel 1945, ai sensi della legge istitutiva dell'ente, veniva costituita la \"Federazione Medico Sportiva Italiana\", confermata federazione del CONI nel 1986 e nel 2000.\nDipende dalla federazione il \"Laboratorio Antidoping\" dell'Acqua Acetosa a Roma.\nI centri di medicina sportiva territoriali affiliati con la FMSI possono rilasciare l'idoneit\u00e0 all'attivit\u00e0 sportiva agonistica.\nLa federazione fornisce alla NADO Italia gli ispettori per i controlli antidpoing.\nLegislazione italiana.\nL'Italia possiede norme molto rigorose di tutela della salute degli atleti agonisti, promossa dagli anni '70 da Leonardo Vecchiet, per l'idoneit\u00e0 fisica nella pratica dell'attivit\u00e0 sportiva agonistica, regolamentate con il D.M. 18/02/1982 (e quella non agonistica con il D.M. 24/04/2013), che prevede una certificazione medico-legale susseguente a controlli clinici e strumentali obbligatori (visita generale, valutazione antropometrica, spirometria, ECG basale, ECG dopo sforzo, esame delle urine), con cadenza annuale, atti a scoprire eventuali patologie che potrebbero aumentare il rischio di morte improvvisa o provocare danni fisici importanti nell'atleta agonista.\nCompiti dello specialista in medicina dello sport.\nLo specialista in medicina dello sport ha il compito di valutare la condizione fisica di un soggetto e fornirgli prescrizioni basate sulle evidenze circa l'attivit\u00e0 fisica e sportiva: se \u00e8 un giovane che pratica o vuole praticare sport, indicazioni per una corretta pratica dello stesso, consigli sull'alimentazione e sui mezzi di prevenzione e cura delle patologie ad insorgenza giovanile (eccesso ponderale, scoliosi, piede piatto o cavo ecc.); se \u00e8 un adulto che non ha mai fatto sport o lo riprende dopo anni di inattivit\u00e0, indicazioni relative al tipo di attivit\u00e0 a cui pu\u00f2 sottoporsi senza rischi. Aiuta a prevenire o a curare adeguatamente malattie derivate da una pratica sportiva compiuta in modo scorretto. Vigila sulle possibilit\u00e0 di frode nel mondo dello sport, come il doping. Si occupa di educazione alla salute rivolta a studenti, genitori, operatori tecnici finalizzata a far conoscere i benefici dell'attivit\u00e0 fisica correttamente praticata, sia nei confronti dell'individuo sano sia in quelli di chi ha molte importanti patologie curabili con il movimento programmato.\nIn linea generale possono essere indicati schematicamente nella maniera seguente:"}
{"id": "700924", "revid": "2301", "url": "https://it.wikipedia.org/wiki?curid=700924", "title": "Ciclo di Death Gate", "text": "Il ciclo di \"Death Gate\" \u00e8 una serie di sette romanzi fantasy scritti da Margaret Weis e Tracy Hickman.\nTrama.\nIl ciclo, scritto all'inizio degli anni novanta, si svolge in un universo dove, al termine di una guerra tra le due potenti razze dei Sartan e dei Patryn, la Terra \u00e8 stata suddivisa in quattro mondi ognuno dominato da un elemento (aria, acqua, terra e fuoco), mentre in un quinto, detto il Labirinto (una prigione senziente estremamente letale), i Sartan, vincitori del conflitto, hanno relegato i Patryn e sono misteriosamente scomparsi subito dopo. Secoli dopo i primi Patryn riescono a fuggire dal labirinto ed a penetrare negli altri mondi. I sette libri narrano le vicende di Haplo, un agente dei Patryn inviato ad esplorare i quattro mondi per preparare l'arrivo del suo padrone.\nLe premesse\nLa storia inizi\u00f2 molto tempo fa quando gli umani scatenarono sulla Terra una guerra nucleare che uccise milioni di persone lasciando i sopravvissuti a lottare per la sopravvivenza nell'Et\u00e0 della Polvere. Gli elfi e i nani, che si erano nascosti a partire dal Rinascimento, dovettero soffrire anch'essi da ci\u00f2 che la scienza degli umani aveva prodotto. Da questo caos emerse una variante mutante di umani che impar\u00f2 di nuovo a sentire l'Onda: ci\u00f2 che mantiene l'equilibrio e l'ordine dell'universo. Riconoscendo il suo potenziale magico, essi svilupparono delle rune per imbrigliarla. Originariamente l'unico gruppo fu quello dei Sartan. I Sartan usarono la magia disegnando le rune per terra o nell'aria, intensificandone l'effetto cantando o recitando delle parole; essi si convinsero che le loro capacit\u00e0 implicassero una responsabilit\u00e0 di protezione e di guida verso le razze inferiori che loro chiamarono \"mensch\" (parola tedesca che significa \"persone\" usata sia dai Sartan che dai Patryn per indicare umani, elfi e nani allo stesso modo). I Sartan credevano nella comunit\u00e0, nell'unit\u00e0 e nella famiglia. Fondamentalmente nell'Ordine. Comunque, nel loro egocentrismo, dimenticarono la tendenza dell'Onda a bilanciare tutto. Essendo diventati i Sartan troppo potenti, l'Onda fece s\u00ec che nascessero i Patryn. Diversamente dai Sartan, i Patryn erano dei solitari, volubili e distruttivi; essi credevano che il loro potere consentisse loro di fare tutto ci\u00f2 che volevano. In definitiva essi erano una versione caotica dei Sartan. Essi si tatuarono le rune sul corpo e si scelsero come nome \"Colui che ritorna all'oscurit\u00e0\" per parodiare la parola \"Sartan\" (\"Colui che porta la luce\"). Queste due razze vennero in conflitto riguardo all'influenza che avrebbe dovuto avere sui mensch; i Sartan nel senso di \"Noi sappiamo cosa \u00e8 meglio per voi\" mentre i Patryn per un senso di potere personale. Entrambe le razze finirono col considerarsi delle divinit\u00e0, sebbene i Sartan si dipingessero come \"i Buoni\".\nLa guerra\n\u00c8 da notare che la \"guerra\" tra Sartan e Patryn non fu una guerra nel senso convenzionale del termine. Certamente vi furono delle battaglie, principalmente tra gruppi di mensch armati dai loro padroni, ma non vi furono molti contatti effettivi tra Sartan e Patryn; ci\u00f2 fu dovuto in misura non trascurabile dall'individualismo e dall'isolazionismo dei Patryn, in quanto essi semplicemente non si organizzarono per costituire una forza unitaria. Non fu quindi difficile per i Sartan unirsi e catturare i Patryn (o i loro dissidenti come nel caso di Zifnab e altri). Gli scontri effettivi furono pochi, spettacolari e generalmente individuali, solitamente lontani da osservatori mensch.\n\u00c8 anche da notare che la \"guerra\" non si svolse secondo una lunga serie di battaglie, come noi la intendiamo nel nostro linguaggio moderno. La grande paura dei Sartan (che in definitiva li port\u00f2 alla loro tragica fine) fu la crescente influenza dei Patryn sulle razze mensch.\nLa Spartizione\nAlla fine i Sartan, guidati da Samah e dal suo Consiglio dei Sette, trascinati dalla loro stessa paura presero delle misure drastiche e spezzarono il pianeta Terra in quattro mondi separati, ciascuno dominato da un elemento (aria, terra, fuoco e acqua). Il momento cataclismatico della distruzione e ricostituzione venne chiamato la Spartizione. Milioni di mensch morirono e solo una popolazione scelta venne magicamente isolata per la ricostruzione. I Patryn vennero catturati ed imprigionati nel Labirinto che i Sartan avevano creato per la loro \"riabilitazione\". Il Vortice (detto anche Sesta Porta) fu il punto d'accesso dove i Patryn vennero posti insieme ai Sartan che si erano opposti alla Spartizione e dove i mensch erano stati temporaneamente ricoverati durante la Spartizione stessa. Nel centro del Labirinto si trova il Nexus, una citt\u00e0 simile ad un paradiso costruita per i Patryn una volta che si fossero \"rieducati\" attraverso la loro permanenza nella prigione. il Nexus, il Labirinto ed il Vortice erano sistemati su cerchi concentrici. Tutti questi mondi erano collegati attraversa la Porta della Morte (Death's Gate) ed altre pi\u00f9 piccole porte, con passaggi a senso unico, permettevano ad ogni mondo di ottenere gli elementi ad esso mancanti dagli altri. I Sartan si incaricarono della guida non di un solo mondo, ma di molti, tutti pensati per funzionare in armonia perfetta. il Piano del Consiglio dei Sette consisteva in una grande architettura di mondi interconnessi, ciascuno con una funzione specifica che contribuisse al tutto. Quasi subito, per\u00f2, le cose iniziarono ad andar male.\nIl disastro\nAlla fine il progetto fu un fallimento totale. Tutti i Sartan di Pryan e di Arianus morirono misteriosamente, tranne uno. Con nessuno ad accorrere in loro aiuto, i Sartan di Chelestra (ignari di tutto dietro il loro scudo ed il liquido inibente) non si svegliarono mai. Abarrach rimase una pallida ombra morente. Nel frattempo i mensch persero ogni cognizione del loro passato; i Sartan perduti di Arianus e Pryan divennero mitiche figure divine per i nani e gli elfi di quei mondi, rispettivamente. Ci\u00f2 rese i Patryn prigionieri gli unici che ricordassero in qualche modo le proprie origini.\nDopo innumerevoli generazioni di lotta, Lord Xar divenne il primo Patryn che riusc\u00ec a fuggire dal Labirinto. Zifnab, un Sartan che fu confinato nel Labirinto per aver osteggiato la Spartizione, apparentemente raggiunse il Nexus prima di lui. L\u00e0, Lord Xar scopr\u00ec una ricca collezione di libri, scritti in lingua Sartan da Zifnab, che descrivevano dettagliatamente gli eventi precedenti alla Spartizione. Da questi libri Xar escogit\u00f2 un modo per aprire parzialmente la Porta della Morte e mandare attraverso essa un suo emissario. Haplo, il servo favorito di Xar, fu scelto per diventare questo emissario; le due missioni che gli furono assegnate consistevano nel capire cosa fosse successo ai Sartan e causare subdolamente il caos tra i mensch in modo da consentire a Xar di \"venire a salvarli\". L'intenzione di Xar era quella di governare tutti e quattro i mondi con Haplo come suo servo fedele.\nAmbientazione.\nChelestra.\nChelestra, il mondo d'acqua, avrebbe dovuto essere il luogo principale dove Sartan e mensch avrebbero dovuto vivere. Un grande globo di liquido (non propriamente acqua, ma un fluido iper-ossigenato in cui gli esseri viventi possono respirare) popolato da enormi bestie fluttuanti usate come habitat dai mensch, con il proprio Sole Marino nel centro. Questo mondo era anche stato pensato come un gigantesco impianto di riciclaggio di scorie, essendo le bestie fluttuanti in effetti delle stazioni di riciclaggio biologiche per i rifiuti di tutti gli altri mondi. I Sartan scoprirono per\u00f2 con orrore che l'\"acqua\" di Chelestra aveva un effetto inibente sulla loro magia runica rendendola (e con essa tutti loro) virtualmente senza potere. Apparvero cos\u00ec strani Serpenti che i Sartan non avevano creato, creature con grande potere e animo corrotto. Circondati dal liquido che li aveva resi inermi, non pi\u00f9 in grado di controllare i mensch, e dovendo affrontare i Serpenti, i Sartan di Chelestra si segregarono dietro uno scudo nella loro grande citt\u00e0 di Chalice ad attendere aiuto dagli altri mondi. Samah, temendo ci\u00f2 che sarebbe potuto succedere nel caso in cui i Serpenti fossero riusciti a penetrare negli altri mondi, si sent\u00ec obbligato a chiudere la Porta della Morte; ci\u00f2 fece cessare ogni comunicazione tra i mondi. I Sartan poi si posero in un sonno di stasi, aspettando solo che gli altri mondi terminassero i compiti a loro assegnati e giungessero in loro soccorso.\nArianus.\nSu Arianus, il mondo d'aria e di continenti fluttuanti, pensato come il mondo industriale e manifatturiero, i Sartan ebbero altri problemi. Tagliati fuori dalle comunicazioni con gli altri mondi (in particolare da Chelestra e dal Consiglio), morendo lentamente per cause sconosciute, rapidamente sovrastati di numero dai mensch, i Sartan si erano posti in ibernazione, sperando nell'aiuto dagli altri mondi. Il Kicksey-Winsey, la grandiosa macchina progettata per allineare i continenti fluttuanti e rifornirli di acqua, essendo essa il risultato diretto del suo ciclo di produzione, non fu mai veramente operativa.\nPryan.\nPryan, gigantesco, rovesciato mondo di fuoco cadde a pezzi nel caos. Creato come un grande globo rovesciato, dove la vita si svolge sulla superficie interna della sfera e non su quella esterna come sulla Terra, con quattro piccoli soli al suo interno, Pryan avrebbe dovuto essere la fonte di energia ed il centro dei quattro mondi. Irradiando le sue energie mediante le grandi Cittadelle sparse sulla sua superficie verso gli altri mondi, in particolare verso i Colossi su Abarrach ed il Kicksey-Winsey su Arianus. Interamente coperte da una giungla alta chilometri (solo i nani avevano visto il leggendario suolo), le Cittadelle avrebbero dovuto essere i baluardi della civilt\u00e0 dove i mensch avrebbero vissuto una vita di comodit\u00e0 ed abbondanza. Per\u00f2, cos\u00ec come negli altri mondi, i Sartan iniziarono misteriosamente a morire. Per il terrore alcune Cittadelle cacciarono i mensch nella giungla. I Titani, grandi giganti ciechi di immenso potere creati dai Sartan per controllare i sistemi energetici delle cittadelle, furono anch'essi esiliati per la paura che non potessero essere pi\u00f9 controllati dai Sartan superstiti. I Titani avrebbero continuato ad essere un terrore inarrestabile finch\u00e9 non fossero stati alla fine ricondotti a casa.\nAbarrach.\nAbarrach, il mondo di terra; un mondo simile ad un enorme asteroide vulcanico su cui i Sartan ed i mensch vivevano in intricate gallerie (pensato per fornire i minerali ed i metalli necessari al Kicksey-Winsey) fin\u00ec con l'essere saturo di velenosi fumi vulcanici che sterminarono tutti i mensch e provarono duramente la magia dei Sartan superstiti per creare aria respirabile. I Colossi, enormi colonne create dai Sartan per purificare l'aria e mantenere il mondo caldo nel lungo periodo, iniziarono quasi subito a non funzionare per la mancanza dell'energia che avrebbe dovuto essere fornita da Pryan. Con tutti i mensch morti (i nani furono gli ultimi a perire) e la loro stessa magia portata al limite, i Sartan di Abarrach ricorsero alla Necromanzia, usando i corpi dei morti per sostituire la mano d'opera mancante. Anche se all'inizio sembr\u00f2 una mossa logica, seppur disperata, in seguito questa si rivel\u00f2 uno dei pi\u00f9 tragici errori compiuti dai Sartan.\nIl Labirinto.\nNel Labirinto, i Sartan che avrebbero dovuto controllare questo mondo-prigione morirono o se ne andarono; cos\u00ec esso si trasform\u00f2 lentamente da un luogo correzionale temporaneo ad una sadica prigione senziente. Invece di costringere i Patryn ad una dura vita per insegnare loro la cura reciproca attraverso la solidariet\u00e0 e la fiducia gli uni negli altri, esso cre\u00f2 un inferno letale ed omicida dove la sopravvivenza coincideva con la crudele tortura di veder balenare la speranza per poi vedersela continuamente sottratta.\nTrasposizioni in altri media.\nVideogiochi"}
{"id": "700926", "revid": "2730", "url": "https://it.wikipedia.org/wiki?curid=700926", "title": "Giarre", "text": "Giarre (\"Giarri\" in , \"i Giari\" nel dialetto locale) \u00e8 un comune italiano di abitanti della citt\u00e0 metropolitana di Catania in Sicilia.\nIl comune, posto a met\u00e0 strada tra Catania e Taormina, forma un importante polo urbano con la vicina Riposto con cui fu per pochi anni unita durante il periodo fascista assumendo il nome di \"Jonia\". La conurbazione, senza soluzione di continuit\u00e0 tra i due centri, conta oltre abitanti e si estende dal mare fino ai piedi del vulcano. \u00c8 contigua alla vicina Mascali, dalla quale in origine si distacc\u00f2 formando un comune autonomo, e insieme formano un agglomerato di oltre abitanti. Le tre comunit\u00e0 sono interdipendenti tra di loro per servizi ed uffici di vari livelli.\nLa posizione centrale all'interno del distretto ed il graduale aumento delle attivit\u00e0 commerciali ha attirato negli anni del boom economico abitanti dai comuni limitrofi, facendo registrare un aumento della popolazione e rendendo Giarre l'epicentro del retroterra jonico-etneo.\nGli abitanti sono noti come giarresi in italiano (\"giarroti\" in siciliano).\nGeografia fisica.\nGiarre si trova sulla costa orientale della Sicilia, tra l'Etna e il mar Ionio, in declivio verso il mare, ad un'altitudine di 81 metri s.l.m., in posizione ventilata e panoramica. La citt\u00e0 \u00e8 uno dei migliori punti d'osservazione della caldera di collasso della Valle del Bove, nella quale si versano la maggior parte delle colate laviche del versante orientale del vulcano. Il territorio di Giarre \u00e8 stato sempre risparmiato dalle colate in epoca storica e finora non \u00e8 mai stato minacciato direttamente grazie anche alla sua relativa distanza dal vulcano. Tuttavia la colata del 1928 che invest\u00ec la vicina Mascali giunse alle porte della frazione giarrese di Santa Maria la Strada.\nIl territorio comunale \u00e8 privo di sbocchi al mare. Esso si sviluppa tra la fertile piana costiera e le prime propaggini dell'Etna, ad un'altitudine che va dai 15 ai 601 metri s.l.m. e ricade in parte nel Parco dell'Etna (un ettaro). \u00c8 attraversato dal torrente Macchia, unico corso d'acqua rilevante, seppur di carattere stagionale, che si insinua in un'ampia frattura di origine sismica a nord-ovest di Giarre. La zona nei pressi del confine con i comuni di Santa Venerina e Acireale \u00e8 interessata da una serie di faglie sismiche attive che nel XX secolo hanno dato origine a terremoti che hanno devastato diverse contrade come i terremoti del 1865 e del 1911, che danneggiarono gravemente la frazione di Macchia, quelli del 1952 e del 1971.\nAll'interno del territorio comunale \u00e8 presente un'enclave, la frazione Tagliaborse appartenente al comune di Mascali.\nStoria.\n\u00c8 opinione diffusa che sull'odierno territorio di Giarre, in epoca antichissima sorgesse la citt\u00e0 di Kallipolis, fondata dai calcidesi nel VII secolo a.C. e distrutta nel 403 a.C. ad opera di Dionisio I. Ad oggi, pur non esistendo alcuna fonte certa della corrispondenza tra Kallipolis e la cittadina jonica, si segnala il rinvenimento di tracce di una fattoria romana e di manufatti fittili e monete di epoca greco-siceliota e romana.\nLa presenza di numerosi siti archeologici di scavo potrebbero collocare l'ubicazione dell'antico sito tra le frazioni di San Giovanni Montebello e Santa Maria la Strada, precisamente tra le contrade Coste e Chianti. Tanto \u00e8 vero che, negli stessi luoghi, la tradizione vuole che sorgessero sia un altro insediamento greco come Kalkis (insediamento greco posteriore a Kallipolis e formati da alcuni ex abitanti scampati alla vendetta di Dionisio) che un insediamento romano quale Bidium (da precisare come sulla ubicazione di tali insediamenti \u00e8 tuttora aperta la disputa con il viciniore comune di Mascali, che ne rivendica la presenza nell'antico centro di Mascali, distrutto da una colata lavica nel 1928). Rinvenimenti di materiali fittili e monete greche e romane sono stati segnalati nel tempo anche a Giarre centro. All'ingresso nord di Giarre, a Santa Maria la Strada, si segnala la significativa presenza del pozzo di Ruggero I, risalente all'anno 1081 attiguo al santuario della Madonna della Strada. Altre tracce farebbero pensare nello stesso periodo ad un discreto nucleo abitativo presente in loco.\nDa precisare inoltre che il centro cittadino ha subito nel corso nel corso di due secoli ben tre stravolgimenti: il primo, a partire dalla fine del Settecento, con la costruzione del tempio di Sant'Isidoro Agricola al posto dell'antica chiesa suffraganea; il secondo ad opera del governo borbonico e del famoso architetto Fuga, che decise l'abbattimento dell'antica ed alta torre in stile gotico, ubicata a lato della chiesa di Sant'Agata e Sant'Isidoro, nel prolungamento ideale dell'odierna via Garibaldi con l'odierna piazza Duomo; il terzo stravolgimento si ebbe, a partire dalla prima met\u00e0 del XIX secolo, con la realizzazione dell'attuale Piazza Duomo, il salotto della citt\u00e0, avvenuta con la cancellazione di un intero quartiere presente in loco al posto dell'attuale piazza e delle case pi\u00f9 antiche di Giarre (inclusi gli antichissimi magazzini della Contea).\nL'attuale Giarre (il cui nome di origine araba significa \"contenitori di terracotta\") nacque quindi nel XVI secolo come borgata in seno alla Contea di Mascali e grazie alle concessioni enfiteutiche di terreni coltivabili ricavati dal disboscamento, crebbe gradualmente e venne popolata principalmente da acesi e messinesi. Giarre conobbe quindi un rapido sviluppo grazie allo spostamento a valle dell'antica via consolare, avvenuto a seguito del terremoto del Val di Noto del 1693, divenendo punto di passaggio obbligato per i viaggiatori che si spostavano tra Catania e Messina. Tale strada d'origine romana, infatti, prima di questa data attraversava gli abitati di Trepunti, Macchia Tagliaborse e Mascali, centri ubicati a monte di Giarre.\nNel 1815, il centro abitato, forte della propria vivacit\u00e0 culturale ed economica, dopo numerosi tentativi ottenne l'autonomia da Mascali insieme ai borghi di Riposto, Torre Archirafi, Macchia, San Giovanni Montebello, Dagala del Re, Sant'Alfio, Milo e altri centri minori; alcuni di essi, in seguito, si costituirono in entit\u00e0 amministrative autonome.\nDurante il fascismo, con decreto del 1939 i due comuni di Giarre e Riposto vennero fusi e assunsero prima il nome di Giarre-Riposto e poi, nel 1942, quello di Ionia. Un successivo decreto del 1945 ripristin\u00f2 la situazione precedente con i comuni di Giarre e di Riposto divisi.\nIl delitto di Giarre.\nIl 30 ottobre 1980 Giarre sal\u00ec all'attenzione della cronaca nazionale per un fatto che diventer\u00e0 fondamentale nella storia del movimento omosessuale italiano. Due ragazzi, Giorgio Agatino, 25 anni, Antonio Galatola detto Toni, 15 anni, furono trovati morti, mano nella mano, uccisi con tre colpi di pistola alla testa. Tutti conoscevano i due ragazzi, che nel paese venivano chiamati \"i ziti\" (\"i fidanzati\"), e che due settimane prima erano spariti da casa. A tutti apparve subito chiaro che i due erano vittime di pregiudizio omofobo. La verit\u00e0 giudiziaria ha accertato che i due furono uccisi dal nipote tredicenne di Toni anche se la vicenda ha lasciato molti interrogativi aperti. L'opinione pubblica italiana dovette riconoscere l'esistenza di un problema di discriminazione contro gli omosessuali. Un mese dopo a Palermo nacque per opera di don Marco Bisceglie, un sacerdote apertamente omosessuale, e di Nichi Vendola la prima sezione dell'Arci dedicata ai gay, che si diffonder\u00e0 di l\u00ec a poco in tutta Italia. Anche le donne femministe lesbiche diedero vita al primo collettivo lesbico siciliano, \"Le Papesse\".\nSimboli.\nLo stemma del comune di Giarre \u00e8 definito dall'articolo 3 comma 4 dello statuto comunale ed \u00e8 riconosciuto dal Decreto del Presidente della Repubblica del 22 aprile 1980.\nSecondo quanto recita lo statuto \u00e8 \nLe \u00abSette Torri\u00bb, al centro, derivano dallo stemma della Contea di Mascali e dal sistema di fortificazione adottato e costituito appunto da sette torri (o quartieri). Giarre infatti sino al 1818 era parte della Contea di Mascali ed era una di queste torri (le altre erano Torre Archirafi, Torrerossa oggi nei pressi di Fiumefreddo di Sicilia, Mascali, Torre Malogrado, oggi Sant'Alfio, il Forte di Riposto, e Torre presso Mangano).\nIl gonfalone, descritto allo stesso comma, \u00e8 un\nMonumenti e luoghi d'interesse.\nArchitetture religiose.\nDuomo.\nIl duomo di Giarre, imponente edificio neoclassico, a tre navate e a croce latina \u00e8 dedicato a Sant'Isidoro Agricola, protettore della citt\u00e0 (nonch\u00e9 patrono di Madrid). I lavori per la sua costruzione, su progetto di Pietro Valente, ebbero inizio nel 1794, sul luogo di una preesistente chiesa dedicata a Sant'Agata oltre che al santo spagnolo. La preesistente chiesa esisteva gi\u00e0 agli inizi del Seicento e a contatto con essa fu costruito il Duomo. Venne aperto al culto nel 1818, ma solo settant'anni pi\u00f9 tardi, l'opera pot\u00e9 dirsi conclusa. Costruito interamente in pietra bianca di Comiso, il tempio massimo della citt\u00e0 di Giarre presenta una facciata, progettata dall'architetto lombardo Carlo Sada, sormontata da due campanili a base quadrata. Alle spalle del Duomo vi sono le antiche cripte, con tre settori secenteschi ed uno, quello a nord, di datazione anteriore e incerta.\nAll'interno del Duomo sono esposte numerose tele di illustri pittori siciliani del Settecento ed Ottocento, fra le quali ne spicca una del grande artista acese Pietro Paolo Vasta, raffigurante l'Immacolata e i Santi. \nSi conserva inoltre un pregevole arazzo in velluto rosso con ricami in fili d'oro raffigurante un'aquila con una croce sul petto, uno stemma borbonico, le iniziali C.G. (citt\u00e0 di Giarre) e la raffigurazione di sette torri, gi\u00e0 simbolo della citt\u00e0 di Mascali.\nSull'abside centrale, appena dietro l'altare maggiore, impiantato in una preziosa cantoria lignea, \u00e8 posto un grandioso organo ottocentesco, opera dei fratelli Serassi da Bergamo, oggi considerato uno dei pi\u00f9 grandi esistenti in Sicilia.\nStrettamente legato alla chiesa \u00e8 il cosiddetto Camposanto Vecchio, ipogeo costituito dalle antiche cripte della chiesa di Sant'Agata e Sant'Isidoro. \u00c8 in corso un'opera di restauro e di messa in sicurezza affinch\u00e9 il sito archeologico possa divenire accessibile al pubblico.\nChiesa Ges\u00f9 Lavoratore.\nLa chiesa di Ges\u00f9 Lavoratore fu eretta nel 1979 in una zona agricola che, a seguito della forte espansione edilizia della citt\u00e0, si trasform\u00f2 nell'attuale quartiere Jungo. All'interno dell'edificio progettato dall'architetto Marcello Leone, troviamo un crocifisso del Settecento della scuola di fra' Umile intagliato su un unico tronco, un'Immacolata di fine Ottocento, realizzata in cartapesta dalla scuola del leccese Luigi Guacci, un fonte battesimale realizzato da un unico blocco di pietra lavica e le formelle di una via crucis in bronzo fuso, opera di Tino Barresi. All'esterno del tempio la comunit\u00e0 ha innalzato una grotta a forma di globo che richiama Lourdes con un'apertura che ricalca le linee perimetrali della Sicilia; da essa sgorga l'acqua che va a versarsi in una vasca pentagonale simboleggiante i cinque continenti.\nChiesa dell'Oratorio di San Filippo Neri.\nLa chiesa dell'Oratorio dedicata a San Filippo Neri, \u00e8 uno dei rari esempi di barocchetto presenti nella provincia di Catania. La sua costruzione, avvenuta nella seconda met\u00e0 del Settecento, fu strettamente legata all'insediamento in citt\u00e0 nel 1762 di una congregazione di Padri Filippini, i quali mantennero per oltre un secolo come loro sede, oltre la chiesa, il palazzo adiacente ad essa, dedicandosi principalmente all'educazione dei giovani.\nLa chiesa, costituita da una sola navata e di modeste dimensioni, conserva alcuni dipinti di notevole interesse artistico fra i quali la \"Vergine della Purit\u00e0\" a cui la chiesa \u00e8 dedicata ed un quadro raffigurante Sant'Isidoro in preghiera.\nChiesa di San Francesco al Carmine.\nLa chiesa di San Francesco al Carmine, voluta da don Rosario Grasso e dedicata alla Madonna del Carmelo, risale al 1857 ma venne completata nel 1912 con la posa dell'orologio meccanico. Elevata a parrocchia il 4 ottobre 1939, fu ristrutturata nel 1964. Oggi \u00e8 affidata ai frati cappuccini.\nChiesa del Convento.\nLa chiesa degli Agostiniani Scalzi, detta anche \"Chiesa del Convento\" o \"delle anime purganti\" \u00e8 uno degli edifici sacri pi\u00f9 antichi della citt\u00e0, ma verso in uno stato di abbandono, essendo interdetta al culto. Risalente alla met\u00e0 del Settecento e realizzata su una precedente struttura religiosa almeno secentesca, deve la sua denominazione al fatto che, a lato di questa, sorgeva il convento dei padri Agostiniani Scalzi di Valverde, modificato nel corso dei secoli ed oggi divenuto il Palazzo delle Culture. \nAl centro del convento c'\u00e8 il chiostro, occluso negli anni Settanta del secolo scorso dalla costruzione di una palestra.\nNel corso di alcuni recenti rilevamenti, sotto la chiesa sono state rinvenute le cripte quasi certamente coeve alla costruzione iniziale dell'edificio.\nSantuario di Santa Maria la Strada.\nIl Santuario di Santa Maria la Strada, nell'omonima frazione, \u00e8 la pi\u00f9 antica chiesa del comune, in quanto risale al 1081. Secondo la leggenda esso fu fatto costruire dal conte normanno Ruggero I di Sicilia, come segno di ringraziamento alla Vergine Odigitria per essere scampato ad un agguato tesogli dai saraceni. Ben poco rimane dell'originaria struttura medievale, l'architettura presenta oggi una struttura neoclassica con elementi barocchi. Al suo interno sono custoditi dipinti tra cui la \"Madonna con Bambino e Santi Alfio, Cirino e Filadelfo\" di Pietro Paolo Vasta.\nChiesa di San Camillo o Calvario.\nGi\u00e0 nel XIX secolo esisteva la piccola chiesa del Calvario (situata di fronte all'attuale chiesa parrocchiale) ove si conservavano le statue di Maria Santissima Addolorata e del Cristo Morto. Era tradizione il Venerd\u00ec Santo compiere una solenne processione che accompagnasse i simulacri (come la discesa del calvario) nel Duomo della citt\u00e0. Successivamente nel 1871 per circostanze prodigiose la chiesa venne dedicata a san Camillo de Lellis, protettore degli infermi. Dopo la costante richiesta dei fedeli che vivevano nella borgata di Peri e la crescente devozione verso il gigante della carit\u00e0, il 1\u00ba giugno 1930, al termine del congresso eucaristico diocesano, fu posta la prima pietra della nuova chiesa parrocchiale. Nel 1935, in pieno fervore religioso, i Camilliani non solo vennero a Giarre ma stabilirono qui la sede della loro Provincia religiosa. Il terreno fu donato dalla nobildonna Marianna Grassi Fichera. Quando nel 1955 i Camilliani lasciarono Giarre il vescovo Salvatore Russo affid\u00f2 la chiesa a padre Filippo Fresta; quest'ultimo, coadiuvato dai fedeli e da artisti validi, ne arricch\u00ec la decorazione.\nL'abside, dedicato a san Camillo, \u00e8 opera di Francesco Ranno. Risaltano inoltre all'interno dell'edificio le formelle in bronzo della porta centrale e quelle della Via Crucis, alcuni candelieri che sono una testimonianza dell\u2019artigianato locale, l'affresco del battistero e la \"Deposizione\", opera di Rosario Campione Rocca che si trovava gi\u00e0 nella vecchia chiesa del 1878.\nAltre chiese.\nIn centro si trovano anche la chiesa di Maria Santissima delle Grazie e quella di Sant'Antonio alla Badia o della Presentazione al Tempio di Maria (1883), situata in via Parini; quest'ultima, essendo sede di un orfanotrofio, ospitava una ruota degli esposti.\nLe chiese di Maria Santissima di Porto Salvo, nella frazione di Altarello e la chiesa di San Matteo apostolo a Trepunti, risalenti all'Ottocento, presentano dei graziosi prospetti neoclassici.\nL'altra chiesa dedicata a San Matteo Apostolo, quella cosiddetta \"antica\", sita sul tracciato della vecchia strada consolare, fu distrutta da un terremoto nell'Ottocento e poi restaurata sul finire del Novecento, grazie alla campagna-stampa su un quotidiano catanese e sul settimanale \"La Tribuna di Giarre\" e all'interessamento dell'Archeoclub d'Italia. Presenta interessanti cripte, presumibilmente secentesche.\nLe ricche chiese matrici delle frazioni di Macchia, San Giovanni Montebello, e San Leonardello, risalenti al XVIII secolo, testimoniano come tali borgate fossero centri attivi ed autonomi gi\u00e0 durante il Settecento.\nArchitetture civili.\nNonostante la storia di Giarre sia relativamente recente, il centro storico, sviluppatosi nei secoli scorsi lungo le due direttrici perpendicolari delle attuali via Callipoli e corso Italia, rappresenta la maggiore attrattiva turistica della citt\u00e0, e piazza Duomo ne \u00e8 il cuore pulsante. \nL'intera zona \u00e8 costituita da strade di basolato lavico ed edifici patrizi sette-ottocenteschi; tra questi risaltano alcuni prospetti liberty come quelli di palazzo Bonaventura (ex Quattrocchi), dell'ex Centrale Idroelettrica Fratelli di Mauro e del palazzo Quattrocchi.\nA pochi metri dal Duomo si trova piazza Monsignor Alessi, ove \u00e8 ubicato il monumento ai caduti della prima guerra mondiale, eretto nel 1929 dallo scultore Ciocchetti e al quale in seguito furono aggiunte delle lapidi in memoria delle vittime della seconda guerra mondiale. Lo spiazzo ospitava precedentemente una fontana artistica.\nAltro.\nNumerose le ville e i parchi:\nSociet\u00e0.\nEvoluzione demografica.\nNegli anni novanta la citt\u00e0 sub\u00ec un lieve calo demografico dovuto anche allo spostamento di una parte della popolazione nei vicini comuni di Riposto, Mascali, Fiumefreddo e Santa Venerina. Nei primi anni 2000 vi fu poi una ripresa nel numero di residenti.\nEtnie e minoranze straniere.\nAl 31 dicembre 2014 gli stranieri residenti a Giarre sono . Le comunit\u00e0 pi\u00f9 numerose sono:\nLingue e dialetti.\nNella citt\u00e0, assieme alla lingua italiana, \u00e8 spesso usata quella siciliana, nella variante orientale non metafonetica. Il dialetto giarrese e pi\u00f9 in generale quello del comprensorio jonico della provincia (esclusa Calatabiano), \u00e8 molto simile a quello catanese, da cui per\u00f2 si differenzia leggermente in alcune risoluzioni fonetiche oltre che in alcune peculiarit\u00e0 lessicali e grammaticali. Si pensi ad esempio all'aggettivo possessivo \"mo\" -mio/mia/miei/mie- usato al posto di \"me\" (es. \"mo patri\" anzich\u00e9 \"me patri\" -mio padre-).\nReligione.\nCattolicesimo.\nLa religione di gran lunga pi\u00f9 professata \u00e8 quella cristiana nella sua confessione cattolica. La citt\u00e0 \u00e8 soggetta alla Diocesi di Acireale, suffraganea dell'arcidiocesi di Catania. Sant'Isidoro Agricola \u00e8 l'unico patrono della citt\u00e0 dal 1824, quando venne dichiarato tale da papa Leone XII, su pressante richiesta popolare, a seguito di due missive giunte in Vaticano, una da parte della Giunta, una da parte di 55 sacerdoti. Ogni anno, il 15 maggio si svolge una processione in suo onore: a lui \u00e8 dedicato inoltre l'ospedale cittadino. Molto sentiti dai fedeli sono anche il culto di San Sebastiano, compatrono della citt\u00e0, e quello di Santa Rita da Cascia.\nI giarresi sono inoltre legati alla figura di San Giovanni Bosco: a lui sono dedicati una scuola elementare del centro e una statua ubicata in largo Cismon del Grappa. Forte \u00e8 anche la devozione verso San Camillo de Lellis, specie nel quartiere Peri.\nCiascuna frazione festeggia comunque il proprio protettore: Maria Santissima di Portosalvo, San Vito, Maria Santissima del Rosario, San Giovanni Battista, Maria Santissima della Libert\u00e0, Santa Maria della Strada, Santa Maria del Carmelo e San Matteo sono rispettivamente i patroni di Altarello, Macchia, Miscarello, San Giovanni Montebello, San Leonardello, Santa Maria la Strada, Sciara e Trepunti.\nRilevante per la vita delle varie comunit\u00e0 parrocchiali giarresi \u00e8 la processione del Venerd\u00ec Santo che si snoda lungo la via Callipoli tra l'antica chiesa del Calvario dedicata a San Camillo e la Chiesa Madre.\nAltre religioni.\n\u00c8 presente una comunit\u00e0 evangelica delle Assemblee di Dio in Italia, che dispone anche dell'istituto \"Betesda\", riconosciuto dalla legge 22 novembre 1988, n. 517.\nTradizioni e folclore.\nLe antiche tradizioni legate al mondo contadino e alle celebrazioni religiose, menzionate anche da Giuseppe Pitr\u00e8, sono ormai quasi del tutto scomparse. Nell'odierna citt\u00e0, infatti, non avrebbero pi\u00f9 il valore che avevano nella societ\u00e0 rurale. Oggi l'usanza pi\u00f9 viva e sentita \u00e8 certamente \"'u zuccu\", un grande ceppo acceso in Piazza Duomo la vigilia di Natale, a cui la popolazione assiste numerosa ogni anno.\nIstituzioni, enti e associazioni.\nSanit\u00e0.\nLa citt\u00e0 di Giarre, gi\u00e0 nell'Ottocento vantava la presenza di ben due ospedali, il primo nella frazione di San Giovanni Montebello (costruito intorno al 1830), il secondo (progettato nel 1865) a Giarre centro. I due enti ospedalieri furono poi riuniti in uno solo alla fine del secolo. \nA Giarre vi era anche un lazzaretto (pi\u00f9 volte sede di cordoni sanitari in occasione di epidemie), sito in via Cecchina, alle spalle dell'odierno corso Messina, ed ancora oggi visibile.\nOggi, la citt\u00e0 di Giarre \u00e8 sede di uno dei distretti sanitari dell'AUSL3 di Catania a cui fanno capo dieci comuni dell'hinterland jonico-etneo con una popolazione complessiva di circa 120.000 abitanti. La struttura ospedaliera principale \u00e8 il vasto complesso \"San Giovanni di Dio e Sant'Isidoro\", progettato per far fronte ad un vasto bacino d'utenza e per anni annoverato tra le opere incompiute della cittadina jonica. Esso \u00e8 sito in via Forlanini, nella vicina frazione di Macchia. Nella stessa frazione si trova anche l'Istituto Evangelico \"Betesda\", con annessa una grande casa di riposo ed assistenza per anziani.\nQualit\u00e0 della vita.\nGiarre \u00e8 stata considerata dalla stampa nazionale e internazionale come la \"capitale dell'incompiuto\", a causa dell'elevato numero di opere pubbliche incompiute presenti sul territorio in rapporto alla popolazione. Alcune di queste architetture, come lo stadio da polo, sono vere e proprie cattedrali nel deserto, costruite con l'unico obiettivo di attirare e gestire fondi pubblici sul territorio.\nLa situazione \u00e8 parzialmente migliorata negli ultimi dieci anni. Sono stati ultimati e sono attualmente in funzione (2022): il centro diurno di via Berlinguer, il parcheggio multipiano di piazza Jolanda, il tribunale di corso Europa (successivamente divenuto sede di archivi giudiziari), l'ospedale Sant'Isidoro, il mercato dei fiori nella frazione di Trepunti (convertito in autoparco comunale) e la casa-albergo per anziani di via Federico II di Svevia (con destinazione d'uso mutata a uffici comunali). Altre opere rimangono per\u00f2 incomplete: dallo storico teatro nuovo alla piscina olimpionica con annesso centro polifunzionale di Trepunti, alla bambinopoli presso il parco \"Chico Mendes\".\nCultura.\nIstruzione.\nBiblioteche.\nGiarre dispone della biblioteca comunale \"Domenico Cucinotta\", che ha sede in via principessa Jolanda, in pieno centro storico, e custodisce oltre 30.000 volumi, tra cui anche libri settecenteschi. L'ente ha due sedi periferiche nelle frazioni di Macchia e San Giovanni Montebello.\nDa menzionare inoltre la biblioteca-archivio storico del Duomo, ove sono conservati numerosi documenti sulla storia cittadina.\nScuole.\nGiarre \u00e8 sede, insieme alla contigua Riposto, di un alto numero di istituti d'istruzione scolastica; per quanto riguarda l'istruzione universitaria, la citt\u00e0 si avvale delle vicine Catania, Enna e Messina. \u00c8 attiva infine l'Unitre (universit\u00e0 per la terza et\u00e0).\nMusei.\nNel territorio giarrese sono presenti diversi musei:\nGiarre inoltre ospitava fino al 2015 l\"'Acquario Mediterraneo\", sito in piazza Giuseppe Mazzini, 1, in un edificio a tre piani. Quest'ultimo era stato inaugurato nel 2003 ed ospitava circa 500 esemplari di fauna ittica.\nMedia.\nTra le testate giornalistiche di un certo rilievo storico, sorte in diverse epoche, vanno ricordate \"Il Piccolo Intransigente\", \"Stella Polare\", \"Il Popolo\", \"Sale e Pepe\", \"Il Gazzettino Etneo\", \"Giarre Sera\", \"La Tribuna di Giarre\", oltre ai periodici \"il Cittadino Oggi\", \"In Provincia\" e \"Il Pensiero\". Giarre ha annoverato inoltre varie emittenti televisive, oggi non pi\u00f9 in funzione o la cui sede \u00e8 stata trasferita altrove, quali REI (sia come TV che come radio), Telepira, Teleradio Universal e Antenna Evangelo, oltre che varie emittenti radiofoniche quale Idea Radio.\nA Giarre \u00e8 presente la sede di Prima TV, emittente \"sorella\" di Teleradio Acireale e viene pubblicato il settimanale \"Gazzettino di Giarre\" nonch\u00e9 la sua trasposizione on line, il \"Gazzettinonline\". Inoltre, dal 2011 \u00e8 presente una redazione locale del mensile \"Paesi Etnei Oggi\".\nIn citt\u00e0 sono inoltre presenti due emittenti radiofoniche: Radio Universal, che ha mutato il nome da quello originario di Radio Universal Giarre (nata nel 1975) e Radio Evangelo Buon Seme, stazione comunitaria della Chiesa Cristiana Evangelica \"Assemblee di Dio in Italia\", con sede nella frazione di Macchia (nata nel 1976).\nArte.\nA Giarre \u00e8 ambientato l'excipit del romanzo \"Tigre reale\" di Giovanni Verga.\nTeatro.\nGiarre dispone di due teatri, il Rex e il Garibaldi. Particolarmente vivo il teatro dialettale, di cui si svolge anche una rassegna annuale nella frazione di Macchia (\"Premio Mons. Salvatore Giuffrida\").\nMusica.\nOperano in citt\u00e0 l\u2019Associazione musicale \"Giacomo Puccini - Citt\u00e0 di Giarre\", con la sua formazione orchestrale di fiati di circa 35 membri ed ensemble vari, il gruppo folkloristico siciliano Kallipolis Citt\u00e0 di Giarre e la Corale Polifonica Jonia e vari altri gruppi vocali.\nCucina.\nAccanto a prodotti come crispelle, zeppole di riso, arancini, paste di mandorla e granite, tipici della tradizione siciliana, troviamo un prodotto unico, tipico appunto di Giarre e Riposto, e cio\u00e8 il \"cor'i cani\" (in italiano \"cuore di cane\"), una particolare bibita a base di granita al limone e acqua (cui si pu\u00f2 aggiungere anche menta, per renderla ancora pi\u00f9 dissetante).\nEventi.\nSagre.\nNumerose sono le sagre rionali, come quella delle ciliegie e delle rose di Macchia e quella del pomodoro di Altarello.\nGeografia antropica.\nSuddivisioni storiche.\nDuomo - Camposanto vecchio.\nIl centro cittadino, quartiere che si estende sulle vie adiacenti a piazza Duomo e alla piccola chiesa di san Filippo Neri, \u00e8 una zona principalmente occupata da abitazioni, banche e negozi.\nAlle spalle della Chiesa Madre sorge invece l'antico quartiere di Camposanto Vecchio, che anticamente costituiva il cimitero cittadino. Nei primi anni 2000 \u00e8 stata attivata una riqualificazione della zona voluta dall'ente comunale e dagli stessi abitanti. Motivo principale della riqualificazione \u00e8 la fama che il quartiere ha avuto per anni, soprattutto durante il dopoguerra, quando era uno dei quartieri pi\u00f9 malfamati della citt\u00e0. La situazione oggi \u00e8 diversa, alcuni scavi archeologici hanno restituito ai cittadini antiche cripte che sono visibili al pubblico, mentre la zona centrale del quartiere (piazza De Andr\u00e8, gi\u00e0 piazza Marino) \u00e8 stata protagonista di eventi musicali che l'hanno rivalutata.\nCarmine.\n\u00c8 il quartiere pi\u00f9 grande per espansione di tutto il centro storico giarrese, ed ha il suo epicentro nella Chiesa di San Francesco d'Assisi, conosciuta dai cittadini come il Carmine. La piazza antistante \u00e8 stata rimodernata nel 2008.\nGrazie alla sua posizione centrale rispetto ad altre zone della citt\u00e0, ha da sempre goduto di un alto tasso di popolazione. Si considera parte dell'agglomerato urbano del Carmine anche il vecchio quartiere \"Stazione\", che comprendeva le abitazioni ed attivit\u00e0 commerciali adiacenti alle stazioni della Ferrovia dello Stato e della Ferrovia Circumetnea.\nCorso Italia.\nQuartiere occupato maggiormente da uffici, banche e da negozi di abbigliamento, \u00e8 molto trafficato di giorno in quanto \u00e8 la pi\u00f9 importante delle tre zone commerciali della citt\u00e0; Corso Italia, insieme alla vicina Via Callipoli, \u00e8 considerato il maggior centro finanziario di Giarre, oltre ad esserne il \"salotto\".\nAll'interno dell'area del Corso Italia vi \u00e8 il quartiere storico di \"Santu Sidurittu\"; vi \u00e8 presente ancora oggi una piccola cappella con la statua del patrono cittadino.\nOspedale.\nQuartiere creatosi a ridosso del vecchio ospedale di Giarre come naturale continuazione del centro storico; vi si nota la differenza architettonica fra esso e il centro poich\u00e9 \u00e8 la prima zona in cui, oltre alle abitazioni di vecchio tipo, si uniscono le prime palazzine condominiali.\nConvento.\nUna delle zone pi\u00f9 antiche di Giarre, prende il nome da un vecchio convento ormai chiuso. All'interno del quartiere vi \u00e8 il Palazzo delle Scienze e una delle sedi del Comune.\nSatellite - Regina Pacis.\nSi trova nella parte ovest della citt\u00e0, ed \u00e8 l'unione di due quartieri pi\u00f9 piccoli. La zona Regina Pacis inizia dalla parte alta di via Don Minzoni lungo le vie adiacenti alla chiesa omonima, mentre Satellite \u00e8 un quartiere popolare che si trova alla fine della strada che porta verso Macchia. La crescita di tale quartiere ha creato una continuit\u00e0 urbana fra il centro storico e la frazione di Macchia, destinando quest'ultima a diventare un quartiere periferico della citt\u00e0.\nSan Camillo.\nIl boom economico ha portato all'espansione e all'aumento di popolazione in questa zona di citt\u00e0, che si sviluppa lungo le vie Aldo Moro e don Luigi Sturzo. Conosciuta precedentemente con il nome di frazione Peri (\"i Pira\" in siciliano), oggi viene chiamata cos\u00ec per via della chiesa di San Camillo, punto di riferimento del quartiere. Ospita lo Stadio Regionale.\nJungo.\n\u00c8 stato definito pi\u00f9 volte come \"citt\u00e0 nella citt\u00e0\", poich\u00e9 a differenza del centro cittadino, il quartiere Jungo si \u00e8 interamente sviluppato negli anni ottanta e novanta come alternativa alle zone centrali. All'interno vi sono luoghi d'interesse come la Chiesa Ges\u00f9 Lavoratore (la pi\u00f9 popolosa della diocesi di Acireale), il viale Libert\u00e0 (terza zona commerciale della citt\u00e0), i maggiori edifici scolastici e due strutture pubbliche che portano il nome del quartiere. Pi\u00f9 a sud una forte espansione di edilizia Peep ha dato vita ad una nuova zona: tale parte di citt\u00e0 viene considerata un prolungamento del quartiere Jungo, tanto da essere chiamata \"zona Peep-Jungo\", o semplicemente \"zona Peep\".\nVia Trieste.\nTale quartiere \u00e8 situato nella parte sud di via Trieste, ed \u00e8 composto quasi interamente da alte palazzine di edilizia popolare; confinante con il comune di Riposto, ha subito un'ulteriore espansione con il prolungamento di via Romagna, oltre all'evoluzione demografica della vicina zona Peep-Jungo.\nFrazioni.\nNella zona collinare pedemontana, prevalentemente coltivata a frutteto (agrumeti, vigne, ecc.) ad ovest della citt\u00e0, si trovano le frazioni di San Giovanni Montebello, Miscarello, Sciara e buona parte dell'abitato di Tagliaborse.\nDirigendosi quindi verso il centro cittadino si incontra Macchia, che rappresenta la frazione pi\u00f9 popolosa del comune, oggi unita urbanisticamente a Giarre grazie ai quartieri popolari sorti negli anni sessanta (quartiere Regina Pacis).\nLe frazioni di Altarello, Carruba e Trepunti, a sud di Giarre, rappresentano un triangolo di recente forte espansione edilizia che prelude alla prossima trasformazione delle prime due in ulteriori quartieri cittadini periferici.\nSanta Maria la Strada e San Leonardello si trovano rispettivamente all'ingresso nord e sud del territorio comunale lungo la Strada Statale 114.\nEconomia.\nIl settore trainante dell'economia della citt\u00e0 \u00e8 il commercio. Giarre infatti \u00e8 da considerarsi il principale emporio commerciale nel territorio settentrionale della citt\u00e0 metropolitana di Catania (specialmente da Acireale a Randazzo) e dei centri della parte meridionale della citt\u00e0 metropolitana di Messina (con una certa influenza che va via via riducendosi sino a Roccalumera). L'importanza commerciale della citt\u00e0 \u00e8 dovuta principalmente alla posizione geografica molto favorevole, perch\u00e9 al centro di una zona molto popolata, e anche dal fatto che ha tre sistemi modali di comunicazione (autostrada-ferrovia-porto nell'adiacente Riposto). Nell'immediato dopoguerra, grazie alla lungimiranza di alcuni commercianti che investirono in grandi ed eleganti punti vendita, Giarre divent\u00f2 il principale centro commerciale della fascia ionica (dopo i capoluoghi) attraendo interesse da una vastissima zona e anche dai capoluoghi. Le attivit\u00e0 commerciali sono concentrate nel centro storico fra via Callipoli, corso Italia e viale Libert\u00e0 ed in prossimit\u00e0 del casello autostradale. \nAltri settori importanti sono l'agricoltura nel primario, l'alimentare, l'artigianato e l'edilizia nel secondario. L'economia agricola fa perno sulla produzione di patate, limoni e agrumi in genere, cereali e vino. A Giarre, nella zona nord della citt\u00e0, si trova uno dei grandi mercati ortofrutticoli all'ingrosso della riviera ionica.\nL'industria giarrese, prevalentemente alimentare, \u00e8 specializzata nella produzione di pasta, dolci e nella trasformazione dei prodotti agricoli. Molto rilevante \u00e8 stata in passato il settore meccanico legato alla\ntrasformazione dei prodotti alimentari. Sono da menzionare nella fattispecie due esempi su tutti: il primo\nquello della ditta Speciale, fondata dal Cav. Francesco e afferente l'industria agrumaria, che ide\u00f2, invent\u00f2 e costru\u00ec, brevettandola, la prima macchina meccanica per l'estrazione degli oli essenziali dai limoni; l'altro quello della ditta Alia, oggi trasferitasi nell'Italia settentrionale ma operante a Giarre per lungo periodo, che ha ideato e brevettato un macchinario volto alla sgusciatura della frutta secca. Non bisogna poi dimenticare, per la rilevanza nazionale assunta, l'industria dolciaria Dolfin della famiglia Finocchiaro, titolare della produzione sia di uova pasquali che dei famosi Polaretti e Granigel. Molto fiorente \u00e8 anche l'attivit\u00e0 florovivaistica.\n\u00c8 particolarmente sviluppata e rinomata la produzione artigianale di oggetti in ferro battuto, di giare in terracotta, di manufatti in pietra lavica adeguatamente ceramizzati e decorati e di oggetti in legno lavorato. Lavori pregevoli si trovano anche nel settore dell'oreficeria. Molto sviluppato \u00e8 anche il settore artigianale edile, con decine di imprese operante su tutto il territorio regionale e nazionale.\nDagli anni '80 il settore terziario e dei servizi si \u00e8 potenziato, con le sedi di diversi uffici periferici dello Stato. Tra questi sono da annoverare: il tribunale (quale sede staccata della procura della repubblica di Catania), l'agenzia delle entrate, l'Inps-Inail, il polo catastale sperimentale dell'Agenzia del Territorio, la sede territoriale della Serit Sicilia. Vi \u00e8 stato inoltre un incremento delle attivit\u00e0 ricettive, con l'apertura di numerosi bed &amp; breakfast e di aziende agrituristiche.\nInfrastrutture e trasporti.\nStrade.\nI collegamenti stradali principali della citt\u00e0 sono l'autostrada A18 (casello Giarre, che si trova nella frazione di Trepunti) e la strada statale 114, l'antica consolare Pompeia, che fino al '700 attraversava, pi\u00f9 a monte, l'antica Mascali e la frazione di Macchia. Essa fu deviata in modo da passare all'interno del borgo di Giarre, il quale crebbe cos\u00ec d'importanza.\nFerrovie.\nLa stazione giarrese delle Ferrovie dello Stato venne inaugurata nel 1867 col nome di Giarre, mentre nel 1940 assunse il nome di Ionia; dopo la caduta del fascismo fu ribattezzata Giarre-Riposto, nome che persiste ancora oggi. Ai giorni nostri offre un'ampia scelta di treni regionali e a lunga percorrenza, essendo fermata fissa della ferrovia Messina-Siracusa e dei treni Intercity ed Intercity Notte, che collegano il capoluogo aretuseo a Roma. La citt\u00e0 ospita inoltre tre stazioni della ferrovia Circumetnea (Giarre, Villa di Giarre e Cutula), la quale permette di raggiungere Linguaglossa e Randazzo nonch\u00e9, aggirando l'Etna, Adrano, Bronte e Catania.\nPorti.\nLa citt\u00e0 si avvale anche della presenza del vicino porto di Riposto, un tempo di vitale importanza per tutto il comprensorio ai fini della esportazione dei vini dell'Etna e dei prodotti dell'agricoltura.\nAeroporti.\nPer il traffico aereo la citt\u00e0 si avvale dell'aeroporto di Catania-Fontanarossa, a circa 30\u00a0km e del nuovo eliporto comunale, realizzato all'interno dello stadio di atletica leggera, grazie ai fondi della protezione civile. Attualmente \u00e8 attivo ed utilizzato principalmente per operazioni di elisoccorso, ma \u00e8 ancora in fase di sviluppo; il progetto finale vedr\u00e0 il miglioramento della strada d'ingresso e l'installazione di dispositivi per l'atterraggio ed il decollo in fase notturna, non escludendo un futuro utilizzo a livello civile.\nMobilit\u00e0 urbana.\nIn ambito urbano esiste un problema generale di viabilit\u00e0, causato dal traffico pesante sulla strada statale 114 e dalla mancanza di vie alternative allo scorrimento urbano, anche per raggiungere i comuni vicini. A tal proposito per molti anni si \u00e8 parlato della costruzione di una circonvallazione \"Intercomunale Jonica\", da realizzare a partire da strade gi\u00e0 esistenti, che possa collegare il casello giarrese di Trepunti a Carrabba e alle localit\u00e0 marittime mascalesi, destinazione di molti viaggiatori durante la stagione estiva. \u00c8 stato inoltre progettato il casello autostradale \"Giarre Nord - Mascali\" che, insieme a quello gi\u00e0 esistente, potrebbe garantire un miglior deflusso veicolare, diminuendo drasticamente il traffico pesante agli ingressi sud della citt\u00e0.\nPer quanto riguarda i mezzi pubblici su strada, esistono dei servizi di autobus che collegano Giarre con le sue frazioni nonch\u00e9 con i comuni vicini e con i principali centri regionali e nazionali.\nAmministrazione.\nAltre informazioni amministrative.\nIl comune di Giarre fa parte delle seguenti organizzazioni sovracomunali:\nGemellaggi.\nUn pezzo di storia lega Giarre a Cismon del Grappa, paese vicentino (gi\u00e0 comune autonomo, oggi frazione di Valbrenta) con il quale \u00e8 gemellato dal 1969. Una storia che risale al primo conflitto mondiale, quando alcune centinaia di abitanti della localit\u00e0 veneta, occupata dagli austriaci dopo la disfatta di Caporetto, trovarono rifugio ed ospitalit\u00e0 a Giarre.\nSport.\nLo sport rappresenta una componente importante della vita cittadina, tanto che durante la XVII Olimpiade, la fiaccola olimpica, portata da Siracusa a Roma, fece il suo passaggio per la citt\u00e0 retta da tedofori locali.\nUno dei maggiori eventi sportivi cittadini \u00e8 rappresentato dalla cronoscalata Giarre-Montesalice-Milo, che attrae ogni anno numerosi spettatori. Essa \u00e8 organizzata ogni anno in collaborazione con l'amministrazione comunale milese.\nSquadre.\nLo sport pi\u00f9 seguito \u00e8 il calcio. La principale squadra calcistica della citt\u00e0 \u00e8 l'A.S.D. Giarre Calcio, militante nel campionato nazionale di Serie D, che aveva raggiunto negli anni ottanta la serie C. Nel calcio femminile invece la citt\u00e0 ha avuto una squadra, denominata AS Atletico Giarre, che per alcuni anni ha militato nel campionato di serie C. Di recente diffusione il calcio a 5, con la presenza di due compagini, entrambi militanti nel campionato provinciale di serie D della FIGC dall'anno sportivo 2010/11: il Giarre FC, appartenente alla societ\u00e0 gi\u00e0 operante nel calcio a 11 in Eccellenza, e l'A.S.D. Real Giarre 2010.\nAltri sport praticati sono la pallavolo, con la squadra maschile della Libertas Giarre che ha militato in serie A e quella femminile dell'SP Energia Siciliana Giarre, e la pallacanestro, con il Basket Giarre (serie C Regionale).\nImpianti sportivi.\nGiarre dispone per il calcio, dello stadio regionale di via Olimpia, capace di contenere 6.500 spettatori, e del campo di allenamento di San Giovanni Montebello. Si avvale anche di un palazzetto dello sport, il Palajungo (1.000 spettatori) per pallavolo e basket e di una tensostruttura, il Palagiarre (2.000 spettatori) per il basket ed il pattinaggio."}
{"id": "700927", "revid": "102883", "url": "https://it.wikipedia.org/wiki?curid=700927", "title": "Matt McCall", "text": ""}
{"id": "700931", "revid": "201394", "url": "https://it.wikipedia.org/wiki?curid=700931", "title": "Sempre pi\u00f9 vicini", "text": "Sempre pi\u00f9 vicini \u00e8 un album in studio del gruppo musicale italiano Casino Royale, pubblicato nella primavera del 1995 dalla Black Out.\nIl disco.\nIl disco \u00e8 prodotto da Ben Young, artigiano del suono della scuola di Bristol, e presenta sonorit\u00e0 pi\u00f9 profonde ed introspettive influenzate dal movimento trip hop e dall'acid jazz.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 34."}
{"id": "700933", "revid": "111433", "url": "https://it.wikipedia.org/wiki?curid=700933", "title": "Persefone", "text": "Persefone (dal greco , \"Perseph\u00f3n\u0113\"), detta anche Kore (, giovinetta), Kora, o Core, \u00e8 una figura della mitologia greca, fondamentale nei Misteri eleusini, entrata in quella romana come Proserpina. Essendo la sposa di Ade, era la dea minore degli Inferi e regina dell'oltretomba.\nSecondo il mito principale, nei sei mesi dell'anno (Autunno e Inverno) che passava nel regno dei morti, Persefone svolgeva la stessa funzione del suo consorte Ade, cio\u00e8 governare su tutto l'oltretomba; negli altri sei mesi (Primavera ed Estate) ella andava sulla Terra da sua madre Demetra, facendo rifiorire la terra al suo passaggio.\nIl mito di Persefone.\nPersefone era figlia di Demetra e Zeus, o, secondo un'altra leggenda, di Zeus e della dea omonima del fiume infernale Stige. Venne rapita dallo zio Ade, dio dell'oltretomba (la tradizione associa diverse localit\u00e0 al rapimento: Eleusi, Ermione, Feneo, Cnosso, Hipponion (Vibo Valentia), Enna e Siracusa). Mentre raccoglieva dei fiori nella piana di Nysa insieme alle sue compagne, figlie di Oceano, dal prato fiorito spunt\u00f2 un narciso di straordinaria bellezza. Persefone, immersa in un sacro stupore (), protese le mani per raccogliere il meraviglioso fiore quando dalla base del narciso si apr\u00ec una voragine da cui emerse il re dei morti, Ade, che la port\u00f2 via negli inferi per sposarla, ancora fanciulla, contro la sua volont\u00e0. Una volta negli inferi le venne offerta della frutta: ella mangi\u00f2 senza appetito solo sei semi di melograno. Ignorava per\u00f2 che chi mangia i frutti degli inferi \u00e8 costretto a rimanervi per l'eternit\u00e0. \nIl significato del melograno pu\u00f2 certamente rimandare al matrimonio e alla fertilit\u00e0. Secondo altre interpretazioni, il frutto che nel mito stabilisce il contatto con il regno dell'oltretomba non \u00e8 il melograno ma, a causa delle sue virt\u00f9 narcotiche e psicotrope, l'oppio, la cui capsula, a parte le minori dimensioni, \u00e8 straordinariamente simile proprio al frutto del melograno.\nLa ricerca di Demetra e il ritorno (periodico) di Persefone.\nLa madre Demetra, dea della fertilit\u00e0 e dell'agricoltura, che prima di questo episodio procurava agli uomini interi anni di bel tempo e di raccolti, reag\u00ec disperata al rapimento, impedendo la crescita delle messi, scatenando un inverno duro che sembrava non avere mai fine. Furente nei confronti di Zeus, Demetra rifiut\u00f2 quindi di tornare sull'Olimpo e, trasformatasi in una vecchia, si rec\u00f2 a Eleusi in Attica, dove venne accolta dal re Celeo.\nCon l'intervento di Zeus si arriv\u00f2 a un accordo, per cui, visto che Persefone non aveva mangiato un frutto intero, sarebbe rimasta nell'oltretomba solo per un numero di mesi equivalente al numero di semi da lei mangiati, potendo cos\u00ec trascorrere con la madre il resto dell'anno. Cos\u00ec Persefone avrebbe trascorso sei mesi con il marito negli inferi e sei mesi con la madre sulla terra. Demetra allora accoglieva con gioia il periodico ritorno di Persefone sulla Terra, facendo rifiorire la natura in primavera e in estate.\nSe si suppone che Persefone sia rimasta con Ade per quattro mesi e con Demetra per otto mesi, corrispondenti agli otto mesi di crescita e abbondanza per essere seguiti da quattro mesi di assenza di produttivit\u00e0, si pu\u00f2 vedere il parallelo con il clima mediterraneo dell'antica Grecia. I quattro mesi durante i quali Persefone \u00e8 con Ade corrispondono alla secca estate greca, un periodo durante il quale le piante sono minacciate di siccit\u00e0. All'inizio dell'autunno, quando i semi sono piantati, Persefone ritorna dagli inferi e si riunisce con sua madre, e il ciclo di crescita ricomincia..\nQuesta lettura del rituale, tuttavia, non quadra con il documento centrale di fondazione del mistero, l\"'Inno omerico\" a Demetra, verso 415, in cui si dice esplicitamente che Persefone ritorna nella primavera dell'anno, non nella caduta: \u00abQuesto fu il giorno [del ritorno di Persefone], proprio all'inizio della generosa primavera.\u00bb.\nLa rappresentazione del suo ritorno in terra era locata presso i prati di Vibo Valentia (in Calabria), celebri per i fiori dai colori sgargianti e per la loro bellezza, e ci\u00f2 \u00e8 testimoniato anche dalle numerosissime statuette greche ritrovate nel territorio Vibonese. Un elemento supplementare della vicenda consiste nel fatto che Demetra non seppe che la figlia aveva mangiato il melograno, finch\u00e9 non fu un giardiniere dell'Oltretomba, Ascalafo, a rivelarlo: vuoi che Persefone avesse mangiato di sua volont\u00e0, vuoi che fosse stata persuasa da Ade, in questo modo Demetra perse la possibilit\u00e0 di avere la figlia con s\u00e9 tutto il tempo, e castig\u00f2 Ascalafo trasformandolo in un barbagianni.\nPersefone contese ad Afrodite il bell'Adone, riuscendo a trascinare la questione fin davanti a Zeus che prefer\u00ec, per non scontentare nessuno, affidarlo separatamente a entrambe, in modo simile alla permanenza di Persefone stessa che era divisa fra gli dei dell'Olimpo e l'Ade.\nUna tradizione diversa faceva di Persefone una figlia di Zeus e di Stige. Fu generata dal dio dopo la sconfitta dei Titani, avvenuta durante la Titanomachia.\nNella mitologia romana a Persefone corrispondeva a Proserpina e a sua madre Demetra la dea Cerere, al cui culto era preposto un flamine minore.\nVi sono comunque altre versioni della leggenda. Secondo una di queste \u00e8 Ecate a salvare Persefone. Una delle pi\u00f9 diffuse dice che Persefone non fu indotta a mangiare i sei semi con l'inganno, ma lo fece volontariamente perch\u00e9 si era affezionata ad Ade.\nIl mito di Persefone trae alcuni suoi elementi dalla mitologia mesopotamica, riassunti ne la \"Discesa di Inanna negli Inferi\". In tale opera Inanna, recatasi nel Kurnugea (gli inferi sumeri) per recare le condoglianze alla sorella Ereshkigal, vi rimane intrappolata. Grazie a un sotterfugio riesce a tornare in superficie ma, in un momento d'ira nel trovare Dumuzi, il suo compagno, intento a oziare e non a preoccuparsi per la sua assenza, lo condanna a prendere il suo posto. Dumuzi riesce a fuggire dalla sorella \"Geshtinanna\" la quale si offre per passare sei mesi dell'anno negli inferi al posto suo. Dato che Dumizil e Geshtinanna erano considerati le divinit\u00e0 del malto e della vite, il mito spiega l'alternanza delle stagioni e fa riferimento ai diversi periodi di raccolta e produzione rispettivamente della birra e del vino.\nFigli di Persefone.\nNella tradizione orfica, Persefone \u00e8 madre di alcuni figli, in genere avuti da Zeus, ma in qualche caso anche dal marito Ade (da notare che le due divinit\u00e0 nella tradizione orfica venivano assimilate). In tale tradizione i figli di Persefone sono Dioniso, Iacco, Melinoe, Zagreo, a sua volta spesso assimilato a Dioniso, e in alcune versioni Pluto e le Erinni\nCulto in Italia.\nIl maggiore culto nel mondo greco fuori dalla madrepatria era localizzato a Catania, come testimoniato da Cicerone nelle \"Verrine\", e in Calabria.\nNel centro storico di Catania \u00e8 venuto alla luce il pi\u00f9 esteso deposito votivo greco esistente. Nel quartiere di Cibali, a nord della citt\u00e0, era presente una grotta da cui si diceva che fosse fuoriuscito il dio Ade per rapire la fanciulla Persefone. Tale cavit\u00e0, talora identificata con la Grotta di San Giovanni nel quartiere di Galermo, \u00e8 andata perduta.\nIl mito di Demetra e Kore \u00e8 strettamente legato al territorio di Enna e in particolare alla sua frazione del lago Pergusa. Diversi santuari di notevole importanza sono stati ritrovati all'interno dell'area archeologica di Morgantina, sita in Aidone, mentre a Enna si pu\u00f2 ammirare la \"Rocca di Cerere\".\nTestimonianze magno-greche del culto dedicato a Persefone sono, senza dubbio, i molti reperti rinvenuti nell'area di Reggio Calabria, soprattutto presso gli scavi di \"Locri Epizefiri\", dei quali uno smisurato numero di pinakes (tavolette votive in terracotta) \u00e8 custodito al Museo Nazionale della Magna Grecia di Reggio Calabria e nel Museo nazionale di Locri.\nI \"pinakes\" calabresi di Locri Epizefiri rappresentano una delle produzioni artistiche numericamente pi\u00f9 consistenti dell'arte magnogreca, nonch\u00e9 una testimonianza unica di un complesso di devozione popolare. La produzione di un numero cos\u00ec cospicuo di esemplari in un torno di tempo piuttosto limitato lascia supporre che i \"pinakes\" costituissero il dono prediletto dei fedeli alla divinit\u00e0.\nIl soggetto pi\u00f9 ricorrente tra i frammenti conservati \u00e8 proprio il ratto di Kore. \"Kore\", \u201cla fanciulla\u201d, \u00e8 l'epiteto che i poeti greci riservano a Persefone quando costei \u00e8 ancora la giovane e innocente figlia di Demetra, prima che Ade la rapisca facendone la propria sposa. Le tavolette di Locri riproducono uno schema grossomodo fisso a cui ricorrono centinaia di rappresentazioni figurative greche: Ade, rappresentato come un uomo adulto dalla lunga barba, afferra per la vita la fanciulla riluttante caricandola di peso sul suo carro trainato da cavalli alati.\nBen altra atmosfera domina un altro consistente gruppo di pinakes, in cui la coppia divina siede in trono pacificata e celebra la propria hierogamia, le proprie nozze sacre. Talvolta la dea \u00e8 raffigurata da sola, seduta in trono in atteggiamento maestoso, segno della sua preminenza nella devozione dei locresi.\nPi\u00f9 discussa \u00e8 invece la natura delle scene raffigurate negli altri gruppi. Un nucleo consistente di tavolette ha per soggetto delle giovani donne impegnate nella preparazione di un complesso cerimoniale; mentre un gruppo apparentemente a s\u00e9 stante \u00e8 poi quello costituito dai pinakes in cui una figura femminile seduta solleva il coperchio di una cesta nella quale giace un bambino. L'archeologa Paola Zancani Montuoro identifica la protagonista di questa scena con la stessa Persefone e colloca i pinakes di questo gruppo all'ideale punto di arrivo di un racconto mitico di cui le singole scene riprodurrebbero le diverse sequenze. Secondo la studiosa, infatti, i pinakes locresi costituiscono un ciclo unitario che narra la leggenda di Kore-Persefone, \u201cche si compendia nel trasformarsi della fanciulla per antonomasia nella donna e dea sovrana del mondo sconosciuto ai sensi\u201d. La violenza del ratto sarebbe dunque preliminare, attraverso il passaggio per le cerimonie di preparazione alle nozze, al compimento della \"theogamia\" e all'insediamento di Persefone sul trono degli inferi.\nSecondo lo storico Diodoro Siculo, uno dei pi\u00f9 famosi santuari d'Italia dedicato alla dea Persefone, il \"Persephoneion\", si trovava proprio in Calabria, a Locri Epizefiri. La sua scoperta e la conseguente collocazione ai piedi del colle della Mannella si devono all'archeologo Paolo Orsi che port\u00f2 a compimento nella zona, tra il 1908 ed il 1911, una minuziosa serie di scavi ed esplorazioni che gli permisero di fugare ogni possibile dubbio sulla reale origine delle strutture e degli straordinari reperti riportati alla luce. Si tratta propriamente di un temenos, ovvero di un recinto sacro senza un vero e proprio edificio templare, frequentato almeno dal VII secolo a.C. e con particolare intensit\u00e0 nel VI secolo a.C. e nella prima met\u00e0 del V secolo a.C. A questo lasso di tempo appartiene infatti la maggior parte dei materiali votivi restituiti dagli scavi.\nLa magnifica \"Statua di Persefone\" esposta oggi all'Altes Museum di Berlino, fu rinvenuta a Taranto, in Via Duca degli Abruzzi (n. 73), e dalla citt\u00e0 trafugata nel 1912. Secondo alcuni studiosi, tra cui l'archeologo Paolo Orsi, il professore Vincenzo Casagrandi e gli scrittori Gaudio Incorpora, Adriano Scarmozzino e Giuseppe Macr\u00ec, sarebbe stata invece ritrovata, per la prima volta, nei primi del '900 da un contadino in una vigna del territorio di Locri, in Calabria, e in seguito fu segretamente trasportata a Taranto. A Taranto, dopo varie vicissitudini, fu acquistata dal Governo tedesco per un milione di marchi.\nUn'ulteriore testimonianza del culto di Persefone ci viene da Oria, dove fu presente e attivo dal VI secolo a.C. fino all'et\u00e0 romana, un importante santuario (oggi sito presso Monte Papalucio), dedicato alle divinit\u00e0 Demetra e Persefone. Qui vi si svolgevano culti in grotta legati alla fertilit\u00e0. Gli scavi archeologici svolti negli anni ottanta, infatti, hanno evidenziato numerosi resti composti di maialini (legati alle due divinit\u00e0) e di melograno. Inoltre, a sottolineare l'importanza del santuario, sono state rinvenute monete di gran parte della Magna Grecia, e migliaia di vasi accumulatisi nel corso dei secoli come deposito votivo lungo il fianco della collina. Di particolare interesse sono alcuni vasetti miniaturistici e alcune statuette raffiguranti colombe e maialini sacri alle due divinit\u00e0 cui era dedicato il luogo di culto.\nAltri esempi di ritrovamenti della Kore si hanno a Gela, una delle colonie greche di Sicilia. Diversi reperti sono custoditi presso il Museo archeologico regionale."}
{"id": "700935", "revid": "1851848", "url": "https://it.wikipedia.org/wiki?curid=700935", "title": "Gianfranco Zigoni", "text": "Ha al suo attivo 265 presenze e 63 gol in Serie A con le maglie di Juventus, Genoa, Roma, Verona, oltre a tre convocazioni in Nazionale, con la quale scese in campo solo una volta.\nBiografia.\nNativo di Oderzo, ha trascorso l'infanzia nel Quartier Marconi, zona ai margini meridionali della citt\u00e0, provenendo da una numerosa famiglia contadina.\nHa avuto quattro figli: di questi, Gianmarco ha intrapreso anch'egli la carriera di calciatore, cos\u00ec come alcuni suoi nipoti.\nNel 2002 ha pubblicato, per le edizioni Biblioteca dell'Immagine di Pordenone, il libro \"Dio Zigo pensaci tu\", un'irriverente e romanzata biografia, scritta dall'amico e collega Ezio Vendrame.\nSi \u00e8 procurato con gli anni una reputazione di ribelle ed eccentrico a causa del suo amore per l'alcol, le donne e i motori e per alcuni suoi comportamenti piuttosto bizzarri. Divenne per questo uno dei calciatori simbolo degli anni 1970\nCaratteristiche tecniche.\nGiocava da ala sinistra e da centravanti.\nCarriera.\nGiocatore.\nClub.\nInizi e Juventus.\nDa adolescente gioc\u00f2 nel Patronato Turroni, la squadra giovanile dell'oratorio. Notato dagli osservatori della Juventus, entr\u00f2 nelle giovanili del Pordenone, all'epoca societ\u00e0 satellite dei bianconeri, quindi si trasfer\u00ec a Torino, debuttando in prima squadra il 10 dicembre 1961 in campionato contro l'Udinese a diciassette anni. All'epoca gioc\u00f2 anche un'amichevole con il , persa dagli juventini per 3-1: si dice che al termine della gara Jos\u00e9 Santamar\u00eda, difensore del Real, lo paragoni a Pel\u00e9 con tanto di bestemmia annessa. Nel 1972, con la maglia della Roma, gioc\u00f2 proprio contro Pel\u00e9 in amichevole contro il Santos.\nZigoni, in tre anni alla Juventus, gioc\u00f2 in campionato quattro partite in Serie A segnando un gol.\nGenoa.\nNell'estate del 1964 si trasfer\u00ec al Genoa. Nella sua prima stagione in Liguria segn\u00f2, in media, un gol ogni tre partite: saranno 8 in tutto al termine della stagione in cui la squadra retrocesse.\nNella stagione successiva gioc\u00f2 quindi in Serie B, segnando 8 gol in 34 incontri: la squadra non ottenne la promozione per due punti, classificandosi quinta.\nRitorno alla Juventus.\nAl termine del prestito Zigoni fece ritorno alla Juventus contribuendo con 8 gol in 23 partite alla vittoria dello scudetto 1966-1967. Nella stagione successiva gioc\u00f2 le sue uniche partite in Coppa dei Campioni.\nAnche nelle stagioni successive le sue presenze in campo non furono mai pi\u00f9 di 22-23 all'anno, Calarono anche i gol: 7 nella stagione 1967-1968, 3 in quella successiva, 4 (in 14 gare) nella stagione 1969-1970, l'ultima con la casacca bianconera.\nIn totale con la Juventus Zigoni segn\u00f2 35 gol in 122 partite.\nRoma.\nNel 1970 va a giocare nella capitale, alla Roma allenata da Helenio Herrera.\nNei suoi due anni con la Roma mise a segno 12 gol in 48 partite, ottenendo un sesto e un settimo posto in Serie A. Nella sua seconda stagione giallorossa vinse la Coppa Anglo-Italiana, contribuendo con un gol in finale, nel 3-1 contro il il 24 giugno 1972.\nVerona.\nNel 1972, a ventotto anni, venne ingaggiato dal Verona. Negli anni passati in Veneto segn\u00f2 meno che nelle stagioni precedenti, ma sia per le sue giocate sia per alcuni gesti clamorosi divenne un idolo della tifoseria. Il 20 maggio 1973, ultima giornata di campionato, il in testa alla classifica doveva vincere a Verona per vincere lo scudetto. I veronesi vinsero per 5-3, permettendo alla di superare di un punto i rossoneri e vincere il quindicesimo titolo. Zigoni in quella gara forn\u00ec gli assist a Livio Luppi. Questo fu il primo dei due episodi che fece diventare la citt\u00e0 scaligera per i milanisti \"la Fatal Verona\".\nNel 1974 la squadra venne retrocessa d'ufficio all'ultimo posto per illecito sportivo: Zigoni contribu\u00ec nella stagione successiva all'immediata promozione con 9 gol, il massimo numero di reti da lui segnato nelle sei stagioni veronesi. Nelle due annate successive segn\u00f2 2 gol in 18 presenze e 6 gol in 26 presenze: la squadra si classific\u00f2 rispettivamente undicesima e nona. Nella stagione 1975-1976 la squadra raggiunse la finale di Coppa Italia, perdendola. Una volta Valcareggi lo lasci\u00f2 in panchina e lui, non approvando la decisione, ci and\u00f2 in pelliccia e cappello. Nel corso di un'amichevole di fine stagione Verona-Vicenza, dopo una partita in cui non brill\u00f2, a venti minuti dalla fine salt\u00f2 in dribbling quattro avversari e infil\u00f2 il pallone all'incrocio dei pali, salvo poi andare dritto negli spogliatoi, imitato dai tifosi che abbandonarono lo stadio.\nNella stagione 1977-1978, l'ultima a Verona, and\u00f2 a segno una volta in 26 partite.\nBrescia.\nNel 1978, trentaquattrenne, pass\u00f2 al Brescia, sodalizio di Serie B guidato in panchina da Luigi Simoni. Durante il suo primo anno segn\u00f2 4 gol in 21 partite e la squadra arriva ottava.\nNella stagione successiva i lombardi ottennero il terzo posto e la promozione in Serie A. In quella stagione Zigoni non and\u00f2 mai in rete in 19 presenze, uscendo quindi dai piani della societ\u00e0.\nNell'ultima stagione bresciana si rifiut\u00f2 di giocare contro il Verona.\nOpitergina e Piavon.\nNell'estate del 1980, quella dello scandalo del \"Totonero\", Zigoni fu contattato di nuovo da Luigi Simoni, nuovo allenatore del Genoa, per tornare a giocare in Liguria, ancora in Serie B. Zigoni, trentaseienne, prefer\u00ec tornare a Oderzo abbandonando il professionismo e andando a giocare nella squadra della sua citt\u00e0, ritrovandosi in squadra il suo concittadino Renato Faloppa. Nella cittadina trevigiana giocher\u00e0 tre anni.\nLa dirigenza biancorossa fin\u00ec il campionato di Serie D al penultimo posto. Nella stagione 1981-1982 la squadra perse la promozione allo spareggio contro il Pro Gorizia, mentre l'anno successivo arriv\u00f2 terza.\nNel 1983 si trasferisce al Piavon, squadra di Terza Categoria dove ottiene una promozione in Seconda Categoria.\nA Piavon, frazione comunale di Oderzo, termin\u00f2 la carriera a quarantatr\u00e9 anni, contribuendo alla salvezza della squadra: l'ultima partita della carriera, nel maggio del 1987, la gioc\u00f2 contro il Musile di Piave, segnando quattro gol: la gara fin\u00ec 5-4.\nNello stesso periodo gestiva un negozio di articoli sportivi a Oderzo sempre insieme a Faloppa.\nNazionale.\nGioca la sua unica partita in nazionale il 25 giugno 1967, nella vittoriosa trasferta 1-0 sulla .\nVerr\u00e0 convocato altre due volte senza scendere in campo.\nAllenatore.\nDopo il ritiro entr\u00f2 come allenatore nel settore giovanile dell'Opitergina. Una decina di anni dopo lasci\u00f2 la societ\u00e0 per andare ad allenare le formazioni \"Giovanissimi\" nel Ponte di Piave e nel Basalghelle, due societ\u00e0 dilettantistiche della zona.\nIn seguito \u00e8 divenuto responsabile della Scuola Calcio del Basalghelle a lui intitolata, ed \u00e8 stato spesso invitato a partecipare come opinionista in trasmissioni calcistiche in televisioni locali."}
{"id": "700936", "revid": "1305772", "url": "https://it.wikipedia.org/wiki?curid=700936", "title": "Epipedon", "text": "L'epipedon (dal greco \"epi\", sopra, e \"pedon\", suolo) \u00e8 l'orizzonte che si forma alla superficie di un suolo, e nel quale la struttura della roccia madre \u00e8 talmente modificata da non riconoscersi pi\u00f9; si presenta inoltre con colori resi pi\u00f9 scuri dalla presenza di sostanza organica.\n\u00c8 importante notare che un epipedon non \u00e8 necessariamente coincidente con un orizzonte A, dato che pu\u00f2 comprendere anche (tutto o in parte) l'orizzonte B sottostante, a patto che quest'ultimo presenti iscurimenti cromatici imputabili all'arricchimento in sostanza organica.\nUn orizzonte pu\u00f2 trovarsi improvvisamente alla superficie in seguito a troncamenti del suolo, come ad esempio pu\u00f2 succedere in seguito a sbancamenti; tecnicamente parlando, questo non \u00e8 un epipedon dal momento che la sua formazione non \u00e8 avvenuta nelle immediate vicinanze della superficie di un suolo. All'opposto, in caso di un suolo sepolto, l'orizzonte che ne costituiva l'epipedon non viene considerato come epipedon, ma viene trattato in una maniera diversa."}
{"id": "700940", "revid": "298229", "url": "https://it.wikipedia.org/wiki?curid=700940", "title": "Christy Hemme", "text": "Biografia.\nChristina Hemme \u00e8 nata a Poway ed \u00e8 cresciuta a Temecula, sempre in California. Usava autodefinirsi \"un maschiaccio\" mentre si divertiva con le motociclette da strada e da regolarit\u00e0. Appassionata di wrestling, il suo preferito era The Undertaker.\n\u00c8 stata una cheerleader per due anni alla Temecula Valley High dove, a diciassette anni, si diplom\u00f2 nel 1998 per poi frequentare il Mount San Jacinto College e conseguire la laurea in danza. Dopo la laurea ha intrapreso la carriera di modella, posando per diverse riviste e brand e partecipando ad alcuni video musicali di cantanti e band famose, come Trace Adkins, Blink-182 e Sonic.\nCarriera.\nWrestler.\nWorld Wrestling Entertainment (2004\u20132005).\nNel settembre del 2004 vinse il concorso WWE Diva Search indetto dalla WWE, che prevedeva un contratto di un anno con la federazione e un compenso di 250.000 dollari. Venne inserita nel roster di RAW ed in seguito inizi\u00f2 un feud con Carmella DeCesare, (la seconda classificata del contest), terminato con un Pillow Fight match al pay-per-view Taboo Tuesday, e vinto da Christy. Carmella venne poi licenziata dalla WWE ed il feud fu chiuso.\nNel 2005 la Hemme fu inserita in un feud con l'allora campionessa femminile Trish Stratus, la quale inizi\u00f2 ad inveire sulla rivale con l'aiuto di Molly Holly e Gail Kim. Christy fu in seguito affiancata da Lita, che l'aiut\u00f2 ad allenarsi per poter competere contro la campionessa. Il feud culmin\u00f2 in un match per il Women's Championship detenuto dalla Stratus a WrestleMania XXI e vinto dalla canadese.\nIn seguito ebbe un feud con Victoria, cominciato durante l'ultima puntata di RAW di maggio 2005, quando la rivale, al termine di un bikini contest vinto da Christy, attacc\u00f2 lei e le altre partecipanti, concludendo con una \"Widow's Peak\" ai danni della Hemme. La faida termin\u00f2 dopo la vittoria di Victoria a Vengeance il mese successivo.\nAd ottobre fu spostata a SmackDown! come effetto della Draft Lottery insieme a Stacy Keibler (in cambio di Torrie Wilson e Candice Michelle per il roster di RAW), iniziando una breve faida con Melina, conclusasi al Pay-per-view No Mercy in un Mixed tag team match a cui partecip\u00f2 e vinse assieme ai Legion of Doom contro gli MNM (Joey Mercury, Johnny Nitro e Melina).\nIl 30 novembre fece il suo debutto alla Ohio Valley Wrestling, un \"campo di addestramento\" delle future stelle della World Wrestling Entertainment, dove per poter migliorare le sue capacit\u00e0 sul ring, si alle\u00f2 con Matt Cappotelli contro Aaron Stevens, Shelly Martinez e Beth Phoenix.\nIl 5 dicembre, dopo aver scritto sul proprio sito che avrebbe dovuto passare diverso tempo alla OVW, Christy fu licenziata dalla WWE. Nelle motivazioni spiegate dalla compagnia ci sono le riduzioni dei budget ed il fatto di non avere a disposizione nessuna novit\u00e0 creativa che potesse riguardarla.\nTotal Nonstop Action (2006\u20132009).\nFece il suo debutto nella Total Nonstop Action il 23 aprile 2006 durante il pay-per-view Lockdown ed in seguito, oltre a svolgere il ruolo di presentatrice di iMPACT! e della sua versione su internet Global iMPACT!, svolse il ruolo di arbitro speciale in un incontro tra le wrestler Traci e Gail Kim.\nNel gennaio del 2007 fu inserita in un feud contro i Voodoo Kin Mafia (Kip James e B.G. James) e, nel tentativo di vincerli, ricorse a diversi tag team (come gli Heart Throbs ed i Serotonin). Qualche mese dopo introdusse nella TNA Damaja e Basham, noti per aver lottato nella WWE come \"Basham Brothers\" e, assunto il ruolo di valletta del duo, li utilizz\u00f2 per continuare nelle sue sfide contro i VKM.\nNell'ottobre 2008, Christy inizia un feud con Angelina Love e Velvet Sky e, dopo aver sconfitto dapprima la Sky, si aggiudica la vittoria contro entrambe in un match disputato in coppia con ODB e svoltosi la settimana successiva.\nIl 27 novembre sconfigge Raisha Saeed e la strada verso il titolo di TNA Knockouts Championship ha per lei il solo ed unico ostacolo di dover vincere contro Awesome Kong nella serata del Final Resolution ma, a causa delle interferenze della stessa Raisha Saeed e di Rhaka Khan (intervenute in favore di Kong), vede sfumare le sue possibilit\u00e0 in quanto lo stesso match finisce in No contest.\nNel gennaio 2009, durante un allenamento con AJ Styles (che in precedenza aveva accettato di aiutarla a sviluppare le sue tecniche di wrestling), Christy subisce un grave infortunio ad una spalla e questo imprevisto la costringe a ben otto mesi di riposo dal ring. Nel settembre 2009 torna a combattere e, dopo aver sconfitto Sojournor Bolt, stringe un'alleanza con Tara ma, nonostante questo, la paura di poter subire un nuovo infortunio e di dover restare lontano dal ring per molto tempo, la spingono verso la decisione di abbandonare la carriera di wrestling professionistico, notizia che viene ufficializzata nel dicembre del 2009.\nAnnunciatrice.\nTotal Nonstop Action (2010\u20132016).\nIn accordo con la dirigenza, nel 2010 inizia il suo nuovo lavoro come ring announcer e intervistatrice del backstage della TNA, venendo inserita anche in alcune storyline.\nNel febbraio del 2016 prende una pausa dalla compagnia e viene sostituita momentaneamente da Jeremy Borash. Tuttavia, il 1\u00ba aprile dello stesso anno, annuncia ufficialmente il suo abbandono dalle scene della TNA.\nAltri media.\n\u00c8 apparsa sulla copertina di \"Playboy\" del mese di aprile 2005. \u00c8 apparsa anche su altre riviste (Maxim, Rolling Stone e \"Stuff\").\nLa Hemme ha anche ottenuto alcuni ruoli cinematografici, nei film \"Fallen Angels\" (2006, regia di Jeff Thomas) e \"Bubba's Chili Parlor\" (2008, regia di Joey Evans), nel quale ha interpretato la parte di uno zombie. \u00c8 inoltre apparsa sulle scene musicali e ha inciso un EP, \"Where Are You\".\nIl suo personaggio \u00e8 stato anche inserito nei videogiochi \"WWE Day of Reckoning 2\" e \"WWE SmackDown! vs. Raw 2006\".\nVita privata.\nChristina Hemme ha un fratello, David, e una sorella, Deena, anch'essa una modella. \u00c8 una motociclista accanita e possiede una Harley-Davidson Dyna Low Rider.\nNel 2010 si \u00e8 sposata con Charley Patterson. I due hanno avuto una figlia, Charlie Rose, nata il 6 gennaio 2015. L'8 settembre 2017 ha annunciato su YouTube di essere nuovamente incinta di quattro gemelli (tre maschi e una femmina). Hemme Lee, Jagger James, Quinn Eugene e Sunni Sue sono nati il 6 gennaio 2018, lo stesso giorno della nascita della prima figlia."}
{"id": "700949", "revid": "793215", "url": "https://it.wikipedia.org/wiki?curid=700949", "title": "Giovanni Bottino Barzizza", "text": "Biografia.\nLaureatosi in matematica a Torino nel 1903, frequent\u00f2 successivamente l'Osservatorio di Torino.\nIn seguito si trasfer\u00ec a Milano, dove dal 1904 lavor\u00f2 in qualit\u00e0 di assistente all'Osservatorio astronomico di Brera, dove si occup\u00f2 di geodesia e, con Giovanni Forni, dei servizi meteorologici dell'osservatorio.\nLa sua attivit\u00e0 di studioso si concentr\u00f2 in particolar modo sull'analisi delle eclissi e sulle stelle."}
{"id": "700951", "revid": "5791", "url": "https://it.wikipedia.org/wiki?curid=700951", "title": "Crepuscolari", "text": ""}
{"id": "700953", "revid": "1186766", "url": "https://it.wikipedia.org/wiki?curid=700953", "title": "Ate", "text": "Ate (, \u00abrovina, inganno, dissennatezza\u00bb) \u00e8 una figura minore della mitologia greca.\nDescrizione.\nFrequentemente induce al peccato di (h\u00fdbris), la tracotanza che nasce dalla mancanza di senso della misura.\nAte non tocca il suolo: cammina leggera sul capo dei mortali e degli stessi dei, inducendoli in errore.\nLa seguono, senza riuscire mai a raggiungerla, le Litai, le rugose Preghiere, che si prendono cura di coloro cui Ate ha nuociuto nel suo cammino. Quando qualcuno si rivela sordo alle Preghiere, queste si rivolgono al padre Zeus perch\u00e9 faccia perseguitare da Ate chi le ha respinte.\nDue sono i miti principali sulle sue origini, differenti l'uno dall'altro :\nStando allo Pseudo-Apollodoro, Ate atterr\u00f2 su una collina in Frigia, in una localit\u00e0 che assunse il nome della dea. Nello stesso luogo Zeus scaravent\u00f2 anche il Palladio, e Ilo vi fond\u00f2 Troia;\nAte ed Eris sono talora confuse. Secondo alcuni non fu Eris, ma Ate, infuriata per non essere stata invitata alle nozze di Peleo e Teti, a lasciar scivolare durante il banchetto una mela d'oro recante la scritta \"alla pi\u00f9 bella\". La mela della discordia gener\u00f2 una disputa fra Era, Atena e Afrodite, poi risolta in favore di quest'ultima con il giudizio di Paride, ponendo le premesse per la guerra di Troia.\nSecondo Nonno, Ate fu indotta da Era a convincere il giovane Ampelo, amato da Dioniso, a cavalcare un toro per impressionare il dio; Ampelo fu disarcionato e si ruppe il collo."}
{"id": "700954", "revid": "1482985", "url": "https://it.wikipedia.org/wiki?curid=700954", "title": "Crepuscolarismo", "text": "Il crepuscolarismo \u00e8 una corrente letteraria sviluppatasi in Italia all'inizio del XX secolo a opera di alcuni poeti tra i quali possiamo citare Guido Gozzano, Sergio Corazzini, Marino Moretti e Corrado Govoni. Non fu un vero e proprio movimento, ma una comunanza di stile e di intenti collocati in un ambito postdannunziano.\nEtimologia.\nIl 1\u00ba settembre 1910 apparve sul quotidiano \"La Stampa\" una recensione del critico Giuseppe Antonio Borgese alle liriche di Marino Moretti, Fausto Maria Martini e Carlo Chiaves, dal titolo \"Poesia crepuscolare\", e cos\u00ec venne usato per la prima volta il termine \"crepuscolare\" per indicare una categoria letteraria. La metafora del crepuscolo voleva indicare una situazione di spegnimento, dove predominavano i toni tenui e smorzati, di quei poeti che non avevano emozioni particolari da cantare, se non la vaga malinconia, come scrive appunto il Borgese, \"di non aver nulla da dire e da fare\". Il termine \"crepuscolare\" cominci\u00f2 cos\u00ec ad essere usato dalla critica per delineare quel gruppo di poeti che, pur non costituendo una vera scuola, si trovavano concordi nelle scelte tematiche e linguistiche e che, soprattutto, rifiutavano qualsiasi forma di poesia eroica o sublime. Tale metafora sta ad indicare la fine di un'ideale parabola della poesia italiana, che si spegne in un \u00abmite e lunghissimo crepuscolo\u00bb dopo il mattino (Dante, Petrarca, Boccaccio), il mezzod\u00ec (Matteo Maria Boiardo, Ludovico Ariosto, Torquato Tasso), il primo meriggio (Carlo Goldoni, Giuseppe Parini, Vittorio Alfieri) e il vespro (Ugo Foscolo, Alessandro Manzoni, Giacomo Leopardi).\nStoria.\nNegli stessi anni in cui si assisteva allo spirito di rivolta fondato sul vitalismo e l'individualismo, propenso a vedere nell'intellettuale e nello scrittore il protagonista della storia e il creatore delle forze dell'avvenire, dai crepuscolari vengono fatte esperienze poetiche differenti che sostanzialmente svalutano la funzione del poeta, e che quindi vanno nella direzione opposta da quella proposta da Giosu\u00e8 Carducci e dalla elaborazione superomistica di Gabriele D'Annunzio. I crepuscolari si rifanno al Pascoli e al D'Annunzio del Poema paradisiaco e risentono dell'influsso di Paul Verlaine e di alcuni poeti decadenti fiamminghi e francesi, come Maurice Maeterlinck e Jules Laforgue, e hanno ormai preso coscienza del logoramento di quella tradizione classica alla quale essi rimanevano fedeli. Pu\u00f2 essere collegato a Pascoli perch\u00e9 sia egli che i crepuscolari scrivevano poesie dette \"delle piccole cose\".\nCaratteristiche.\nGli aspetti, privi di ogni ornamento e liberi dal peso della tradizione, sono accomunati dal bisogno di compianto e di confessione, dal rimpianto per i valori tradizionali persi e da una perenne insoddisfazione che non si sfoga in ribellione ma cerca solamente tranquilli angoli del mondo e luoghi conosciuti dell'anima in cui rifugiarsi.\nInoltre, i crepuscolari, pur da questi segnati e logorati eredi, declinano la poetica celebrativa di Carducci e l'esasperato estetismo di D'Annunzio.\nTemi della poesia.\nUno tra i primi poeti crepuscolari, Corrado Govoni, in una lettera del 1904 inviata all'amico Gian Pietro Lucini, offre un esempio dei temi di questa poesia:\nScelta linguistica.\nA questi contenuti corrisponde una coerente scelta linguistica. I crepuscolari tendono a ridurre la poesia a prosa e cercano un verso che, pur mantenendo il ritmo poetico, rompa con la metrica tradizionale e rimanga nell'ambito della prosa. Questo desiderio di un linguaggio prosastico e privo di ogni forma aulica e classicistica conduce alla piena affermazione del verso libero.\nPrincipali autori.\nTra il 1899 e il 1904 nascono i primi testi crepuscolari ad opera di un gruppo romano raccolto intorno a Tito Marrone, a Corrado Govoni e a Sergio Corazzini, mentre, contemporaneamente, comincia a produrre un gruppo torinese che ha come maggiore esponente Guido Gozzano. Oltre a questi gruppi operano altri autori, come Fausto Maria Martini, Marino Moretti e per un certo periodo Aldo Palazzeschi.\nElenco cronologico delle opere dei poeti crepuscolari ricostruito da Giuseppe Farinelli in \"Perch\u00e9 tu mi dici poeta?, Storia e poesia del movimento crepuscolare\", Carocci, Roma 2005, pag. 33:\nA questo elenco occorre aggiungere \"Carnascialate. Poemi provinciali. Favole e fiabe\", una raccolta inedita di Tito Marrone, raccolta che coaduna composizioni in parte pubblicate su riviste tra il 1903 e il 1908.\nCritica.\nTra i maggiori studiosi e interpreti del Crepuscolarismo si segnala il giornalista e critico letterario Nino Tripodi, che ha curato l'antologia \"I crepuscolari\" (Edizioni del Borghese, Milano 1966), in cui sono contenuti, tra gli altri, testi mai pi\u00f9 ristampati dalla editio princeps, e altri inediti.\nPi\u00f9 recentemente, a cura di Francesco Grisi, \u00e8 stato pubblicato il volume \"I crepuscolari\" (Newton Compton, 1995), un'antologia che ripercorre la poesia crepuscolare da Gozzano a Corazzini, passando per Palazzeschi, Govoni, Marrone, Oxilia, fino ai nomi meno celebri."}
{"id": "700961", "revid": "1590006", "url": "https://it.wikipedia.org/wiki?curid=700961", "title": "Formula magica", "text": "Una formula magica \u00e8 una parola, o un gruppo di parole, che va pronunciato o pensato per evocare un incantesimo. Le formule magiche sono presenti in quasi tutte le saghe fantasy, sebbene sotto forme diverse. Possono essere in lingua corrente, in una lingua antica (tipicamente il latino), o in una lingua inventata; anche la lunghezza pu\u00f2 variare da pochi suoni a diversi versi in rima tra loro.\nIl termine viene spesso utilizzato in senso figurato, e non necessariamente riferendosi a fenomeni magici e esoterici. Per esempio, vengono denominate \"formula magica\" la composizione del consiglio federale svizzero e un particolare modello matematico del comportamento fisico degli pneumatici sull'asfalto (la formula magica di Pacejka).\nAlcune formule magiche celebri:"}
{"id": "700963", "revid": "1719883", "url": "https://it.wikipedia.org/wiki?curid=700963", "title": "Stagione", "text": "La stagione \u00e8 ciascuno dei periodi temporali in cui \u00e8 suddiviso l'anno solare. \nEsistono diversi modi di definire una stagione: quella pi\u00f9 tradizionale \u00e8 la suddivisione astronomica, per la quale una stagione \u00e8 l'intervallo di tempo che intercorre tra un equinozio e un solstizio. In tal caso si distinguono quattro stagioni: primavera, estate, autunno, inverno; ciascuna di esse ha una durata costante di tre mesi e ben definita nel corso dell'anno, indipendentemente dalla latitudine e dalla collocazione geografica. \nEsiste poi la suddivisione meteorologica, che invece tiene conto dei mutamenti climatici e ambientali che avvengono in un dato luogo nel corso dell'anno, e pertanto non coincide necessariamente con la suddivisione astronomica delle stagioni.\nLe stagioni a seconda delle latitudini.\nIn particolare, la suddivisione meteorologica delle stagioni varia approssimativamente sulla base delle seguenti zone astronomiche, per effetto dell'inclinazione dell'asse terrestre e della latitudine:\nL'influsso dell'inclinazione della Terra sulle stagioni.\nCome gi\u00e0 accennato, il cambiamento delle stagioni \u00e8 determinato dall'inclinazione dell'asse di rotazione della Terra, che va a mutare l'angolo di incidenza dei raggi solari sulla sua superficie.\nQuando un emisfero si trova in inverno, questo \u00e8 dovuto al fatto che i raggi solari colpiscono la superficie con una minore inclinazione rispetto all'orizzonte; come conseguenza si ha un minore grado di irraggiamento, l'atmosfera e la superficie assorbono meno calore e tutto l'emisfero risulta pi\u00f9 freddo. Quando viceversa in un emisfero \u00e8 estate, i raggi tendono al perpendicolo rispetto all'orizzonte e sia l'atmosfera sia la superficie assorbono maggior calore, con un conseguente aumento di temperatura. \nL'effetto delle stagioni \u00e8 sempre pi\u00f9 evidente a mano a mano che dall'equatore ci si sposta verso i poli perch\u00e9, a causa della diversa inclinazione della superficie terrestre rispetto ai raggi solari, la differenza di calore assorbito tra la condizione di massimo irraggiamento e quella di minimo irraggiamento diventa sempre pi\u00f9 grande con l'aumentare della latitudine. Il ciclo delle stagioni di un emisfero \u00e8 l'opposto di quello dell'altro. Quando \u00e8 estate nell'emisfero boreale \u00e8 inverno nell'emisfero australe e quando \u00e8 primavera nell'emisfero boreale \u00e8 autunno nell'emisfero australe.\nL'inclinazione \u00e8 di circa 23\u00b027' rispetto alla perpendicolare al piano dell'eclittica.\nSe l'asse di rotazione fosse perfettamente perpendicolare al piano orbitale non esisterebbero le stagioni astronomiche, in quanto l'esposizione al calore e alla luce in una data porzione del pianeta sarebbe costante durante l'anno.\nL'equatore, con il Sole perennemente allo zenit, avrebbe la massima insolazione, mentre i poli sarebbero sempre freddi, con il Sole costantemente sulla linea dell'orizzonte; non si parlerebbe di tropici (le latitudini pi\u00f9 vicine all'equatore in cui il Sole pu\u00f2 raggiungere lo zenit) e di circoli polari (le latitudini pi\u00f9 vicine ai poli, in cui vi \u00e8 almeno un giorno senza luce); il clima sarebbe di massima determinato solo dalla latitudine e non dal periodo dell'anno; la durata della notte sarebbe uguale a quello del d\u00ec in qualsiasi punto della Terra (in quanto non vi sarebbero solstizi, solo un perenne equinozio), eccezione fatta per i poli.\nEventuali variazioni climatiche sarebbero dovute a spostamenti di masse d'aria dalle regioni a diversa temperatura, bench\u00e9 non si potrebbe definirle \"stagioni meteorologiche\" in senso stretto.\nA causa dell'inclinazione terrestre, l'emisfero boreale riceve il massimo dell'irraggiamento solare (in termini di calore) il giorno del solstizio d'estate mentre l'emisfero australe riceve il minimo irraggiamento solare nello stesso giorno e viceversa per il solstizio d'inverno. I solstizi per\u00f2, nonostante rappresentino i massimi e i minimi in termini di irraggiamento solare, non coincidono, di solito, con il giorno pi\u00f9 caldo o pi\u00f9 freddo sulla Terra perch\u00e9 interviene l'azione termoregolatrice del mare che fa riscaldare o raffreddare pi\u00f9 lentamente il pianeta, ritardando leggermente le varie stagioni grazie all'altissima capacit\u00e0 termica dell'acqua che costituisce il 70,8% della superficie terrestre.\nEssendo inoltre l'orbita terrestre ellittica (con eccentricit\u00e0 pari a 0,0167), con il Sole in uno dei suoi fuochi, durante l'anno la Terra passa da una distanza minima dal Sole (perielio) a una massima (afelio).\nIl perielio viene raggiunto approssimativamente all'inizio di gennaio, nell'inverno boreale; l'afelio \u00e8 raggiunto all'inizio di luglio, nell'inverno australe.\nQuesta situazione \u00e8 destinata a cambiare nel corso dei prossimi millenni a causa della lenta precessione dell'orbita terrestre (precessione anomalistica), che insieme a quella degli equinozi compie un ciclo completo in 25.800 anni (cicli di Milankovi\u0107).\nStagioni astronomiche.\nLe stagioni astronomiche sono quelle comprese tra equinozi e solstizi, corrispondenti alle quattro zone in cui \u00e8 divisibile l'ellisse tracciata dall'orbita terrestre intorno al Sole. Siccome queste non sono precisamente uguali, allora anche la durata della relativa stagione astronomica \u00e8 differente:\nLe stagioni autunnale e primaverile cominciano con l'equinozio, mentre quelle estiva ed invernale hanno inizio con il solstizio. In occasione di un equinozio, le ore di luce e buio della giornata si equivalgono; nei solstizi prevarranno invece o il d\u00ec o la notte, rispettivamente in estate e inverno. \nPer la diversa distanza percorsa dalla Terra nell'arco delle stagioni, si ha che l'emisfero boreale beneficia di una maggiore durata dell'insolazione in primavera ed estate. Questo fenomeno \u00e8 parzialmente compensato dal fatto che durante l'estate boreale la Terra si trova nel punto della sua orbita pi\u00f9 lontano dal Sole (afelio), quindi l'irraggiamento complessivo ricevuto dal pianeta \u00e8 leggermente minore rispetto al perielio, in cui \u00e8 estate nell'emisfero australe.\nTenendo conto dei due effetti si stima che l'emisfero nord riceva circa il 7 per cento di insolazione in pi\u00f9 rispetto all'emisfero sud, godendo quindi di inverni leggermente meno freddi e di estati leggermente meno calde. \nSi osservi comunque che fenomeni climatici globali, tra i quali la maggiore estensione degli oceani nell'emisfero sud (che, cedendo calore durante l'inverno rendono gli inverni meno freddi e le estati meno torride) e lo scambio di calore dall'equatore ai poli contribuiscono non poco a mitigare la differenza nelle escursioni climatiche tra i due emisferi indotta dal diverso tasso di insolazione.\nStagioni meteorologiche.\nLe stagioni meteorologiche si basano invece su una convenzione umana di scienziati e climatologi, risultando cos\u00ec sfasate, in anticipo di circa venti giorni, rispetto all'effettiva data di equinozi e solstizi. In ogni caso, nelle zone temperate delle medie latitudini comprendenti l'Europa centro-meridionale, la differenza fra le due tipologie di stagioni \u00e8 minima.\nSecondo il criterio \u00abmeteorologico\u00bb, l'inizio delle stagioni viene fatto coincidere col primo giorno dei mesi di passaggio contenenti i solstizi o gli equinozi, per la similiarit\u00e0 del clima con la stagione astronomica entrante.\nMantenendo immutata la durata tipica di tre mesi, si ha quindi che:\nI mesi statisticamente pi\u00f9 freddi, pi\u00f9 caldi e intermedi corrisponderebbero effettivamente a quelli identificati da tali periodi: ad esempio il freddo invernale inizia generalmente ai primi di dicembre, il tepore primaverile a marzo, e cos\u00ec via, mentre i mesi col clima pi\u00f9 estremo (solitamente gennaio e luglio) vengono a cadere nel mezzo, diventando cio\u00e8 i mesi centrali delle rispettive stagioni meteorologiche.\nTradizioni, miti e iconografia legati alle stagioni.\nSin dall'antichit\u00e0 il succedersi delle stagioni era visto come il riflesso di impulsi cosmici che scandivano i ritmi della vita umana. Il passare del tempo, oltre ad avere una mera funzione quantitativa, acquisiva cos\u00ec anche un significato qualitativo, portatore di archetipi espressi prevalentemente nei miti riguardanti le contese tra le forze della vita e della morte.\nLegate soprattutto all'attivit\u00e0 agreste, le diverse propriet\u00e0 delle stagioni rendevano manifesti dei princ\u00ecpi ricorrenti che si potevano rivenire per analogia in altri aspetti della natura, quali ad esempio i punti cardinali, le et\u00e0 della vita, le ore del giorno, ecc. \nIn Occidente, in particolare, il valore numerologico delle quattro stagioni assurse a simbolo della Terra e dei cicli naturali, essendo legato al potere dei quattro elementi fondamentali in cui consisteva il creato: questi si congiungevano a formare la croce del mondo, che presentava ai suoi estremi i quattro animali dell'iconologia tetramorfica: Toro, Leone, Aquila, e Angelo, spesso associati ai quattro evangelisti.\nAnche in astrologia, i segni zodiacali influivano sugli esseri umani in base alla stagione, sicch\u00e9 era convinzione che il temperamento prevalente di ognuno risentisse delle condizioni temporali e climatiche in cui fosse nato. Di seguito i segni appartenenti a ciascuna stagione:\nLe analogie tra le stagioni e alcune ricorrenze quaternarie sono sintetizzabili in uno schema:\nLa prima testimonianza di una suddivisione dell'anno in quattro stagioni sembra risalire al IV secolo a.C. presso gli antichi Greci, che le identificarono con le \"Horai\", ritraendole a partire dall'et\u00e0 ellenistica come figure dipensatrici di frutti e beni. Ma \u00e8 soprattutto nel mondo romano che le stagioni ricevettero una vastissima iconografia con temi ben definiti: cos\u00ec la primavera (\"Ver\") venne raffigurata come una giovane donna agghindata con fiori, cornucopia, vincastro pastorale e capretti; l'estate (\"Aestas\") con fasci di spighe e falce mietitrice; l'autunno (\"Autumnus\") coi frutti della vendemmia e rami d'olivo; l'inverno (\"Hiems\") addobbato con abiti pesanti, recante cacciagione e uccelli acquatici. \nIl mito delle stagioni ebbe origine presso i Grandi Misteri Eleusini, durante i quali, in occasione delle cerimonie di iniziazione, il supremo ierofante invocava il Figlio della vergine Persefone, divenuta Proserpina tra i latini, la cui morte simboleggiava il grano seminato durante l'inverno, che avrebbe dato vita al frumento in primavera. Sia Proserpina che sua madre, Demetra/Cerere, dea delle messi, sono in realt\u00e0 entrambe metafore della Grande Madre che presiede ai cicli della natura, in cui il tema della verginit\u00e0, della morte, e della nuova fecondit\u00e0 si riallaccia a quello delle stagioni.\nSecondo il mito, infatti, Cerere fece in modo che la terra non desse pi\u00f9 alcun frutto, furente a seguito del rapimento di Proserpina da parte del re degli inferi, Ade/Plutone.\nPer intervento di Giove si arriv\u00f2 a un accordo, in base al quale Proserpina sarebbe rimasta con Plutone solo per un numero di mesi equivalente alla quantit\u00e0 di semi di melagrana da lei ingeriti nell'oltretomba, potendo cos\u00ec trascorrere con la madre il resto dell'anno. Cerere allora accoglieva con gioia il periodico ritorno di Proserpina sulla terra, facendo rifiorire la natura in primavera e in estate. Analoghi significati sono rinvenibili nei miti della dea egiziana Iside.\nL'arte cristiana riprese le raffigurazioni classiche delle stagioni in forma di personificazioni, mitigandone gli aspetti paganeggianti, ma caricandole anch'essa di significati religiosi, in particolare come testimonianza della resurrezione dai morti offerta dal ripristino ciclico dell'ordine naturale. Nel Medioevo tale iconografia si intrecci\u00f2 con motivi astrologici provenienti dall'Oriente. Sebbene fosse la sequenza dei mesi a venire maggiormente illustrata, esempi di rappresentazioni delle stagioni si trovano ancora oggi nella cripta della cattedrale di Anagni, nell'interno del Battistero di Parma, negli affreschi di Ambrogio Lorenzetti nel Palazzo Pubblico a Siena, nelle miniature del \"Tacuinum sanitatis\".\nNell'Umanesimo e nel Rinascimento queste raffigurazioni si fecero pi\u00f9 ideali, come nella \"Primavera\" del Botticelli, nell\"Autunno\" al Museo Cond\u00e9 di Chantilly, ed un ciclo sulle quattro stragioni di maestri della scuola ferrarese. A partire dal XVI secolo tuttavia l'iconografia delle stagioni si slega progressivamente dall'originale significato simbolico per trasformarsi in allegoria fine a se stessa, diventando motivo diffuso di numerose ville e palazzi, come nei soggetti di Paolo Veronese, Jacopo Tintoretto, Romanino, Cristoforo Gherardi, Pieter Bruegel, le \"Quattro stagioni\" di Arcimboldo, ecc.\nOltre alla pittura, le stagioni hanno da sempre ispirato anche la statuaria, la poesia, la filmografia, la musica.\nIn quest'ultimo ambito \"Le quattro stagioni\" di Vivaldi sono l'esempio pi\u00f9 celebre, oltre al quale si possono citare, ad esempio, \"Die Jahreszeiten\" di Joseph Haydn, e \"Le stagioni\" di Piotr Ilitch Tchaikovsky."}
{"id": "700964", "revid": "228587", "url": "https://it.wikipedia.org/wiki?curid=700964", "title": "Idomeneo (opera)", "text": "Idomeneo, K 366 (anche noto come Idomeneo, re di Creta ossia Ilia e Idamante), \u00e8 un'opera seria (il primo capolavoro serio di Mozart) in lingua italiana di Wolfgang Amadeus Mozart.\nIl libretto, denominato \"Dramma per musica in tre atti\" fu scritto dall'abate Giambattista Varesco ed \u00e8 tratto dall'omonimo libretto di Antoine Danchet per la Trag\u00e9die-lyrique \"Idom\u00e9n\u00e9e\" (Parigi 1712) di Andr\u00e9 Campra.\nGenesi.\nL'opera fu commissionata a Mozart dal principe elettore Carlo Teodoro di Baviera nel 1780, per farla rappresentare in forma privata nella Residenza di Monaco di Baviera (Teatro Cuvilli\u00e9s), il teatro di corte di Monaco di Baviera, nella stagione di carnevale dell'anno successivo. Autore del libretto fu Giambattista Varesco, cappellano di corte dell'arcivescovo di Salisburgo. La composizione fu laboriosa e comport\u00f2 numerose modifiche a causa della prolissit\u00e0 del libretto, secondo quanto rifer\u00ec lo stesso Mozart.\nLe prove si svolsero tra l'8 novembre 1780 e il 22 gennaio 1781. La prima rappresentazione ebbe luogo il 29 gennaio 1781. Mozart era preoccupato per la resa degli interpreti: temeva in particolare che il castrato Dal Prato non arrivasse a finire l'aria e defin\u00ec Anton Raaff, il tenore che interpretava Idomeneo, \"una statua\".\nFu invece soddisfatto dell'orchestra di Mannheim, che trov\u00f2 favolosa, soprattutto i fiati, e per la quale aveva composto una partitura di straordinaria ricchezza timbrica, che per un'altra orchestra sarebbe risultata difficilmente eseguibile.\nLa fortuna.\nIl debutto, il 29 gennaio 1781 diretto da Christian Cannabich con Anton Raaff e Vincenzo dal Prato fu senza ombre.\nL'opera fu osannata e fu eseguita per tre sere, sebbene la sera della prima fu lanciata una coscia di fagiano da uno dei palchetti addosso a Mozart che dirigeva l'orchestra.\nNonostante l'apprezzamento del pubblico della corte di Monaco, negli anni seguenti \"Idomeneo\" non conobbe tuttavia che una sola ripresa, quando il 13 marzo 1786 fu rappresentato in concerto diretto dal compositore a Vienna, in forma privata, nel palazzo del principe Auersperg.\nPer l'occasione, oltre all'apporto di diversi tagli e alla sostituzione di alcuni numeri della partitura originale con altri composti \"ex novo\", Mozart dovette riscrivere per un tenore la parte di Idamante.\nQuesto comport\u00f2 una ridistribuzione vocale negli \"ensemble\" dell'opera.\nAl Wiener Staatsoper la premi\u00e8re \u00e8 stata nel 1879 e fino al 2007 ha avuto 79 recite.\nNel Regno Unito la premi\u00e8re \u00e8 stata nel 1934 al Theatre Royal di Glasgow per la Glasgow Grand Opera Society nella traduzione di Maisie Radford ed Evelyn Radford.\nAl Teatro La Fenice di Venezia la prima \u00e8 stata nel 1947 diretta da Vittorio Gui in occasione del X Festival Internazionale di Musica Contemporanea. Si tratta della prima esecuzione in Italia.\nAl Festival di Salisburgo va in scena nel 1951 diretta da Georg Solti con i Wiener Philharmoniker, Rudolf Schock e Hilde G\u00fcden.\nAl Glyndebourne Festival Opera va in scena nel 1951 in italiano diretta da Fritz Busch con la Royal Philharmonic Orchestra, Sena Jurinac e Birgit Nilsson.\nAl Teatro alla Scala di Milano va in scena nel 1968 diretta da Wolfgang Sawallisch con Leyla Gencer, Margherita Rinaldi e Nicola Zaccaria.\nAl Royal Opera House, Covent Garden la premi\u00e8re di Idomeneo, r\u00e8 di Creta in italiano \u00e8 stata nel 1978 diretta da Colin Davis con Janet Baker.\nAl Metropolitan Opera House di New York la premi\u00e8re \u00e8 stata nel 1982 diretta da James Levine con Luciano Pavarotti, Ileana Cotruba\u0219, Frederica von Stade e Hildegard Behrens e fino al 2006 ha avuto 67 recite.\nLa vera riscoperta di quest'opera avvenne al Festival di Glyndebourne nel 1983 diretta da Bernard Haitink con la London Philharmonic Orchestra, Jerry Hadley e Carol Vaness trasmessa anche dalla televisione e nel 1985 viene diretta da Simon Rattle con John Aler portata anche al Barbican Centre di Londra, all'Apollo Theatre di Oxford, al Palace Theatre di Manchester, al Hippodrome di Birmingham ed al Gaumont Theatre di Southampton.\nAl Teatro Regio di Torino va in scena nel 1986 e nel 2010 con Eva Mei.\nAll'Op\u00e9ra National de Paris la prima \u00e8 nel 1987 diretta da Christopher Hogwood con la Vaness.\nAl San Francisco Opera va in scena nel 1989 diretta da John Pritchard con Karita Mattila.\nAll'Opera di Santa Fe (Nuovo Messico) va in scena nel 1999 con Hadley.\nAl Teatro Col\u00f3n di Buenos Aires va in scena nel 1963 diretta da Hans Schmidt-Isserstedt, con Lewis Richard (Idomeneo) e Kmentt Waldemar (Idamante).\nOggi \u00e8 frequentemente rappresentata, anche in Italia.\nAl Teatro alla Scala di Milano fu scelta come opera d'inaugurazione della stagione 2005-2006, diretta da Daniel Harding con Francesco Meli (7 dicembre 2005).\nCaratteri dell'opera.\nScritto quando Mozart aveva venticinque anni, \"Idomeneo\" non \u00e8 la sua prima opera seria in assoluto, ma la prima nella quale si riscontrano elementi di maggiore libert\u00e0 formale. Con quest'opera egli mitig\u00f2 in parte le convenzioni formali dell'opera metastasiana.\nBench\u00e9 l'impianto sia quello tipico dell'opera seria italiana, con la sua tradizionale alternanza di arie e recitativi, molti elementi risultano estranei a quella tradizione e sono relativamente pi\u00f9 moderni: vengono inseriti cori, danze e brani orchestrali. I cori assumono talvolta un ruolo attivo, come avviene durante la scena dei naufraghi nel primo atto.\nTrama.\nAtto I.\nDopo la caduta di Troia, Idomeneo, re di Creta, torna in patria dal figlio Idamante, ma la sua flotta in prossimit\u00e0 dell'isola \u00e8 colta dalla tempesta. Vinto dal timore, fa voto a Nettuno di sacrificargli il primo uomo che incontrer\u00e0 non appena giunto a terra.\nLa figlia di Agamennone, Elettra, dopo l'uccisione della madre Clitennestra, si \u00e8 rifugiata a Creta dove si \u00e8 innamorata di Idamante, il quale ama invece Ilia, figlia di Priamo re di Troia, inviata da Idomeneo a Creta come prigioniera di guerra. Lacerata tra l'amore per un nemico e l'onore di principessa troiana (\"Padre germani, addio\"), Ilia respinge Idamante che, informato dell'imminente arrivo del padre, libera i prigionieri troiani e dichiara a Ilia il suo amore.\nElettra, a sua volta, accusa Idamante di proteggere il nemico e di oltraggiare tutta la Grecia. Frattanto giunge Arbace, confidente del re, a portare la falsa notizia che Idomeneo \u00e8 annegato dopo un naufragio. Idamante allora si ritira in preda al suo dolore, mentre Elettra sfoga la sua disperata gelosia, pensando che ormai Idamante, divenuto il nuovo sovrano, sposer\u00e0 Ilia. Dalla spiaggia si scorge la flotta di Idomeneo sul mare in burrasca e si odono le grida dell'equipaggio.\nIdamante, figlio di Idomeneo, si reca sulla spiaggia, avvisato erroneamente del naufragio del padre. Idamante \u00e8 il primo uomo che il padre incontra sulla spiaggia. I due non si riconoscono, a causa della lunga assenza di Idomeneo, se non in seguito e Idomeneo inorridisce quando scopre che il giovane incontrato \u00e8 suo figlio Idamante: preso dal terrore, fugge e gli vieta di seguirlo. Idamante esprime profondo stupore per il comportamento del padre.\nIntermezzo.\nL'intermezzo - che costituisce di fatto il finale dell'atto I - \u00e8 articolato in due episodi: una marcia dei soldati rientranti in patria e un coro inneggiante a Nettuno (\"Nettuno s'onori\"). Nell'intermezzo non canta nessuno dei personaggi principali, solamente il coro, che rende omaggio a Idomeneo e a Nettuno.\nAtto II.\nIdomeneo confessa ad Arbace l'orribile voto che ha fatto per salvarsi la vita. Arbace gli suggerisce, per sottrarsi al suo terribile voto, di inviare Idamante con Elettra ad Argo; ma Idomeneo sospetta che Idamante e Ilia si amino. Elettra manifesta la sua gioia sentendosi ormai prossima a realizzare il suo desiderio pi\u00f9 ardente.\nAl momento della partenza (\"Placido \u00e8 il mar\") Idomeneo esorta il figlio ad affrettarsi verso Argo, per\u00f2, Nettuno scatena una nuova tempesta, e dal mare si leva un orribile mostro. Il re grida il suo sdegno a Nettuno (\"Ingiusto sei!\"), gridandogli di prendersela solo con lui, non con tutta Creta. Il popolo, spaventato alla vista del mostro, si rifugia dentro Sidone.\nAtto III.\nIlia affida ai venti il suo messaggio d'amore per Idamante (\"Zeffiretti lusinghieri\"), che le dichiara di essere deciso a cercare la morte combattendo il mostro: Ilia, commossa, gli confida il suo amore. Giungono Idomeneo ed Elettra e, ancora una volta, il re ordina al figlio di lasciare Creta per sottrarsi alla morte (\"Andr\u00f2 ramingo e solo\").\nArbace annuncia che il popolo vuole che Idomeneo confessi il suo segreto, e lamenta il destino della citt\u00e0 (\"Sventurata Sidone\"). Il Gran Sacerdote sollecita il re a compiere il voto e chiede il nome della vittima: il re pronuncia il nome del figlio (\"O voto tremendo\"). Inizia il rituale del sacrificio, ma giunge Arbace ad annunciare che Idamante ha ucciso il mostro (\"Stupenda vittoria!\"). Il principe ora sa tutto e si dichiara pronto a morire, ma, nel momento in cui Idomeneo sta per colpirlo, Ilia si precipita tra le sue braccia e si offre come vittima al posto dell'uomo che ama.\nAll'improvviso si sente la voce dell'Oracolo di Nettuno: Idomeneo deve rinunciare al trono in favore di Idamante che sposer\u00e0 Ilia e poi regner\u00e0 in luogo del padre. Elettra, furente, impreca (\"D'Oreste, d'Aiace\") e poi fugge. Idamante viene incoronato tra cori e danze (\"Scenda amor, scenda Imeneo\").\nOrganico orchestrale.\nLa partitura di Mozart prevede l'utilizzo di:\nPer i recitativi secchi:\nBrani celebri.\nAtto I\nAtto II\nAtto III\nScandalo 2006.\nMolto scalpore suscit\u00f2 la decisione della sovrintendente dalla Deutsche Oper di Berlino Kirsten Harms d'annullare la ripresa di un allestimento di \"Idomeneo\" per la regia di Hans Neuenfels prevista per il novembre 2006. In questo allestimento venivano mostrate le teste mozzate di Maometto, Ges\u00f9, Budda e Nettuno. Ci\u00f2 aveva suscitato preoccupazioni da parte del senatore per l'ordine pubblico e della polizia di Berlino per possibili \"azioni violente\". Dopo l'intervento del ministro degli interni tedesco Wolfgang Sch\u00e4uble alla conferenza islamica a Berlino il 27 settembre e altri intermediazioni, il discusso allestimento and\u00f2 di nuovo in scena il 18 dicembre senza suscitare i temuti disordini."}
{"id": "700965", "revid": "109073107", "url": "https://it.wikipedia.org/wiki?curid=700965", "title": "Johannes Tinctoris", "text": "Note biografiche.\nGiovanni Tinctoris nacque intorno al 1435 presso Nivelles, nel Principato vescovile di Liegi. Il padre era probabilmente un funzionario municipale (\"\u00e9chevin\") di nome Martino, in servizio a Braine-l'Alleud e morto nel 1472.\nTinctoris prest\u00f2 servizio presso la cattedrale di Cambrai nel 1460, divenendo subito dopo succentore (\"succentor\") della cattedrale di Orl\u00e9ans; si fa perci\u00f2 risalire a quell'anno il completamento della sua formazione musicale, forse sotto la guida del celebre Guillaume Dufay, residente definitivamente a Cambrai dal 1458. Tinctoris effettu\u00f2 almeno una parte degli studi all'universit\u00e0 di Orl\u00e9ans; nelle proprie opere si dichiara dottore di diritto canonico e civile (\u00abin legibus licenciato\u00bb), musico e matematico. Dai suoi scritti si ricavano anche notizie circa alcuni incarichi (precettore dei cantori a Chartres) e contatti tenuti con altri compositori, tra cui Johannes Ockeghem e Antoine Busnois.\nDal 1472 circa, Tinctoris fu al servizio della corte aragonese del re Ferdinando I a Napoli, dove tra l'altro insegn\u00f2 musica alla figlia Beatrice d'Aragona e conobbe Franchino Gaffurio, su cui sembra che abbia esercitato notevole influenza. Fu inoltre in contatto con altri esponenti della cultura umanistica tra cui Lorenzo Bonincontri, presente a Napoli sino al 1475.\nNonostante il prestigio di cui god\u00e9, gli ultimi decenni della vita di Tinctoris sono ancora in parte sconosciuti. Nel 1490 circa lasci\u00f2 la corte napoletana e probabilmente nei primissimi anni del Cinquecento torn\u00f2 definitivamente in patria, dopo che, l'11 giugno 1502, rinunci\u00f2 a Roma alla prebenda di circa 100 ducati assegnatagli dagli Aragonesi. Alcuni documenti attestano legami del musico con la chiesa collegiata di Santa Gertrude a Nivelles, dove gli era stato assegnato un canonicato non vincolato alla residenza gi\u00e0 intorno al 1488. Prima del 12 ottobre 1511 Tinctoris mor\u00ec, poich\u00e9 in quella data il suo beneficio di Nivelles fu trasferito a Peter de Coninck.\nAttivit\u00e0.\nL'attivit\u00e0 di Tinctoris, svolta nel ventennio trascorso a Napoli, \u00e8 ben documentata; al servizio aragonese svolse infatti importanti funzioni: cantore cappellano (\"archicapellanus\"), strumentista di ribeca e \"vihuela de arco\" (successivamente conosciuta come viola da gamba), precettore, compositore e consulente legale. Tinctoris ebbe a corte un ruolo intellettualmente preminente e nell'ottobre 1487 fu inviato in Nord Europa per ingaggiare nuovi cantori per la cappella reale. Per l'ottima conoscenza delle lingue e del diritto, il re Ferdinando gli ordin\u00f2 anche di redigere una traduzione italiana degli articoli dell'Ordine del Toson d'oro (\"Articuli et ordinatione dell'ordine del Toson d'oro\").\nLa sua vasta produzione comprende scritti sulla pratica e la teoria musicale contemporanea, in cui elogia i compositori della cosiddetta scuola franco fiamminga. La profondit\u00e0 e accuratezza di tali scritti rivelano la sua eccezionale conoscenza della materia, unita a una notevole capacit\u00e0 di indagine, entrambe raramente riscontrabili in opere analoghe di altri autori.\nDue sole edizioni furono stampate mentre Tinctoris era ancora in vita: il \"Diffinitorium musice\", primo dizionario dei termini musicali (comprendente 297 lemmi e dedicato alla sua allieva, la principessa Beatrice), e il \"De inventione et usu musice\".\nDi un certo interesse \u00e8 anche quanto resta della sua corrispondenza epistolare, consistente in due soli esemplari; di questi, uno \u00e8 indirizzato al napoletano Gianmarco Cinico \u2013 impiegato alla corte aragonese \u2013 e che fu probabilmente il redattore della traduzione italiana degli \"Articuli et ordinatione dell'ordine del Toson d'oro\". Nella lettera, Tinctoris lamenta la vanit\u00e0 della vita di corte, rivelando toni sinceri che superano la convenzionale retorica.\nTinctoris non fu particolarmente prolifico come compositore; il suo stile \u00e8 affine a quello dei contemporanei Ockeghem e Busnois. La messa \"L'homme arm\u00e9\", scritta presumibilmente all'inizio degli anni Ottanta, \u00e8 considerata la sua composizione pi\u00f9 interessante.\nIl ritratto.\nL'unica immagine superstite in cui \u00e8 raffigurato Tinctoris si trova sul frontespizio di una copia manoscritta dei suoi trattati, conservata a Valencia e visibile in alcune pagine web ( - -), in cui \u00e8 ritratto seduto alla scrivania intento a leggere, forse nella sua residenza di Castelnuovo, a Napoli.\nFonti.\nLa prima biografia di Johannes Tinctoris fu scritta dal contemporaneo Johannes Trithemius a Magonza nel 1497."}
{"id": "700968", "revid": "122302411", "url": "https://it.wikipedia.org/wiki?curid=700968", "title": "Dromaius novaehollandiae diemenensis", "text": "L'em\u00f9 della Tasmania (\"Dromaius novaehollandiae diemenensis\") \u00e8 una sottospecie estinta dell'Em\u00f9. Venne scoperto in Tasmania dove ha vissuto sempre isolato sin dal tardo pleistocene. Oggi \u00e8 difficile stabilirne con certezza i colori e le dimensioni, in quanto non restano, come testimonianza di questo uccello, che alcune ossa fossili ritrovate sull'isola del sud-est pacifico. Inoltre, prima della sua completa estinzione, sono stati introdotti sul suolo tasmaniano numerosi esemplari di altre sottospecie originarie dell'Australia che hanno mischiato e impoverito i caratteri della sottospecie autoctona.\nEstinzione.\nL'em\u00f9 della Tasmania era considerato un uccello nocivo. Inoltre, la pratica di bruciare i campi per renderli pi\u00f9 fertili e l'espansione delle terre coltivate a discapito delle foreste e delle praterie, hanno ridotto sempre di pi\u00f9 l'habitat di questo animale. \u00c8 certo che nel 1838, il British Museum di Londra ricevette due campioni di pelle di questo animale. La sottospecie venne dichiarata estinta attorno al 1850, ma questa data non \u00e8 molto precisa: infatti l'introduzione di specie di Em\u00f9 dall'Australia iniziata gi\u00e0 prima dell'estinzione dell'Em\u00f9 autoctono, ha fatto s\u00ec che le sottospecie si siano mescolate creandone una nuova ibrida. \u00c8 per questo che ci sono forti dubbi sul fatto che gli esemplari presenti al museo britannico siano effettivamente appartenenti alla sottospecie estinta. Un terzo esemplare, conservato a Francoforte, Germania \u00e8 attribuito erroneamente a questa sottospecie (Steinbacher, 1959)."}
{"id": "700969", "revid": "1610933", "url": "https://it.wikipedia.org/wiki?curid=700969", "title": "Strolaga", "text": ""}
{"id": "700970", "revid": "827882", "url": "https://it.wikipedia.org/wiki?curid=700970", "title": "Virtual Workspace", "text": "I Virtual Workspace rappresentano l'evoluzione delle soluzioni aziendali di collaborazione tradizionalmente identificate nelle Intranet e nei Web Portal.\nL'evoluzione \u00e8 caratterizzata sia dal punto di vista tecnologico ma anche, e soprattutto, nel modo in cui attraverso l'ICT (\"Information and Communication Technology\") si possono ottimizzare i processi organizzativi a supporto della strategia di business. I Virtual Workspace favoriscono i cambiamenti e la riconfigurazione degli assetti interni all'azienda stimolando l'innovazione diffusa e la collaborazione fra persone e funzioni.\nDa uno studio compiuto dall'Osservatorio del Politecnico di Milano su oltre 110 casi aziendali reali emerge una realt\u00e0 che vede il superamento degli schemi tradizionali, Intranet e \"Company Portal\", attraverso la convergenza tra queste piattaforme ed i sistemi informativi di base (Fonte: Politecnico di Milano, Rapporto 2006 Osservatorio sulle Intranet ed i sistemi informativi \"Oltre le Intranet e i Portali: l'emergere dei Virtual Workspace\"). Attraverso questo processo evolutivo si superano i limiti e si costituiscono ambienti di lavoro sempre pi\u00f9 integrati e personalizzati; veri e propri spazi di lavoro in cui ognuno accede a tutto ci\u00f2 che gli serve per lavorare, apprendere e interagire.\nAll'Osservatorio Permanente sulle Intranet ed i nuovi Sistemi Informativi partecipano anche importanti \"player\" del panorama ICT.\nLa realt\u00e0 odierna mostra comunque un divario ancora pesante tra quelli che possono considerarsi casi d'eccellenza, con un trend innovativo molto incoraggiante, ed il ritardo con cui una larga fetta del campione analizzato dall'Osservatorio affronta il processo di cambiamento tecnologico.\nNon \u00e8 tutto semplice quindi, \u00e8 ancora un'alternanza di luci ed ombre, di concrete difficolt\u00e0 a ripensare e tradurre in cambiamento i processi aziendali, l'integrazione tecnologica, la facilit\u00e0 di accesso e condivisione dei dati e delle informazioni prodotte.\nL'evoluzione \u00e8 condizionata dal dover riconsiderare il ruolo che \"asset\" come i sistemi informativi devono assumere che da reattivi devono evolvere in proattivi; le Risorse umane e le Funzioni di Comunicazione devono essere consapevoli delle opportunit\u00e0 che la tecnologia pu\u00f2 dare loro come leva strategica nel riconfigurare servizi e relazioni.\nIl management di \"front end\" deve sviluppare capacit\u00e0 di lettura integrata su come questa evoluzione tecnologica, rappresentata dai Virtual Workspace, si integra con la strategia di lungo periodo del proprio \"business\".\nPiattaforme web based esistenti.\nSi segnalano a puro titolo esemplificativo:"}
{"id": "700971", "revid": "1543377", "url": "https://it.wikipedia.org/wiki?curid=700971", "title": "Synset", "text": "Un synset o set di sinonimi \u00e8 un insieme di sinonimi che possono essere descritti da un'unica definizione, perch\u00e9 esprimono uno stesso senso. Una medesima parola, quindi, si pu\u00f2 trovare in diversi synset se ha diversi sensi (significati). Aggregando i sinonimi attorno al loro significato, non si ha la ridondanza che si avrebbe associando a ogni parola tutti i suoi sinonimi. A volte le diverse varianti sinonimiche possono dipendere da diversi fattori: diafasici, diastratici o diatopici.\nUn esempio.\nSynset dipendente da fattori diatopici diversi:\nUna scherzosa poesiola composta di sinonimi:"}
{"id": "700975", "revid": "287204", "url": "https://it.wikipedia.org/wiki?curid=700975", "title": "Ceterach officinarum", "text": "La cedracca (Ceterach officinarum ) \u00e8 una felce della famiglia delle Aspleniaceae tipica dell'Europa centrale.\nCaratteristiche.\nLa pianta raggiunge un'altezza di 6\u201320\u00a0cm. La foglia \u00e8 di forma lineare o lanceolata, opaca, a dal taglio simile a una piuma con 9-12 tratti ad angolo ottuso semicircolari od ovali, ognuno ricoperto da rimanenti scaglie con una disposizione che ricorda quella dei laterizi sul tetto di una casa.\nDistribuzione.\nLa specie \u00e8 comune in Eurasia, nelle regioni a clima mite, in stazioni secche e calde. Si incontra generalmente su rocce e muri a secco.\nUso.\nNel Medioevo la cedracca veniva utilizzata come medicinale contro le malattie della milza.\nIn fitoterapia viene proposta quale efficace rimedio disgregante i calcoli dell'apparato urinario (spaccapietra), come da tradizione mediterranea, sotto forma di varie preparazioni farmaceutiche anche in miscela con altre piante medicinali."}
{"id": "700978", "revid": "21880", "url": "https://it.wikipedia.org/wiki?curid=700978", "title": "Cedracca", "text": ""}
{"id": "700982", "revid": "602145", "url": "https://it.wikipedia.org/wiki?curid=700982", "title": "Pietro da Cortona", "text": "Fu attivo prevalentemente a Roma e Firenze nel corso del Seicento, sotto la protezione di alcune delle famiglie pi\u00f9 importanti e influenti delle due citt\u00e0, vedendo il succedersi dei regni di sei papi, per conto dei quali lavor\u00f2 dietro commessa diretta di ben quattro di loro: dapprima al seguito dei fratelli Marcello e Giulio Cesare Sacchetti, poi della famiglia Mattei, poi dei Barberini, sotto il pontificato di Urbano VIII, grazie al quale consolid\u00f2 la sua posizione di artista tra i pi\u00f9 importanti dell'epoca, successivamente della dinastia Medici, per i quali lavor\u00f2 a Firenze, poi della famiglia Pamphilj, sotto il pontificato di Innocenzo X, quindi Chigi, sotto papa Alessandro VII e infine Rospigliosi, sotto la reggenza di Clemente XI. \n\u0116 universalmente ritenuto, assieme a Gian Lorenzo Bernini e al Borromini, tra i massimi interpreti del barocco romano, autore di alcune delle pi\u00f9 celebri creazioni artistiche a Roma e Firenze, su tutti, in architettura, la chiesa dei Santi Luca e Martina al Foro Romano, mentre, in pittura, le grandi tele a soggetto mitologico e di battaglia per la collezione Sacchetti, il vasto ciclo di affresco del \"Trionfo della Divina Provvidenza\" sulla volta del salone grande in palazzo Barberini a Roma, gli otto cicli tra le stanze dei Pianeti e quella della Stufa di palazzo Pitti a Firenze, quelli sulle \"Storie di san Filippo Neri\" nella chiesa di Santa Maria in Vallicella di Roma e infine le \"Storie di Enea\" nella galleria di palazzo Pamphilj di piazza Navona.\nBiografia.\nGli anni giovanili.\nLa formazione nella Roma barocca di papa Paolo V Borghese (1612).\nPietro Berrettini nacque a Cortona presso la chiesa di San Cristoforo, da una modesta famiglia di muratori e scalpellini, Giovanni Berrettini e Francesca Balestrati. Fu allievo del pittore Andrea Commodi, con il quale si trasfer\u00ec a Roma all'et\u00e0 di quindici anni circa, nel 1612, in un contesto cittadino di forte espansione culturale che determinava molteplici possibilit\u00e0 per gli artisti del tempo, sulla spinta di un radicale rinnovamento del gusto di cui fu tra i principali promotori l'allora papa Paolo V Borghese (in carica fino al 1621). \nUna volta giunto a Roma il Berrettini si dedic\u00f2 alla pratica del disegno studiando sia i monumenti antichi che le primissime opere del nascente stile barocco, eseguite in quegli anni da Rubens, Guercino e Lanfranco. Successivamente, alla dipartita da Roma del Commodi, il Cortona, all'incirca diciassettenne, fu affidato al fiorentino Baccio Ciarpi presso il quale continu\u00f2 il suo apprendistato. \nNel 1616 gli venne commissionata la prima opera romana, ossia gli affreschi della villa Arrigoni-Muti presso Frascati. Dell'et\u00e0 giovanile sembra riferirsi anche la \"Deposizione\", eseguita intorno al 1620 sotto la protezione del Commodi per la chiesa delle Clarisse di Cortona.\nL'incontro coi fratelli Sacchetti (1620).\nNel 1620 Pietro Berrettini incontr\u00f2 i suoi primi mecenati di rilievo, i fratelli Giulio Cesare e Marcello Sacchetti, grazie ai quali ebbe modo di ottenere i primi successi che gli consentirono di far conoscere la sua attivit\u00e0 artistica negli ambienti nobiliari e cardinalizi che contavano in citt\u00e0.\nTra le opere commissionate dai Sacchetti vi furono la \"Galatea\" (oggi all'Accademia di San Luca di Roma), copia da Raffaello, la \"Sacra famiglia\" (oggi ai Musei capitolini di Roma), copia da Tiziano, entrambe del 1620 circa, dalle cui riuscite delle tele si pu\u00f2 evincere lo studio e l'apprendimento che il pittore aveva dimostrato verso i maestri del Cinquecento.\nDurante il breve pontificato Ludovisi (dal 1621 al 1623), con papa Gregorio XV il Cortona si dimostr\u00f2 molto attento alla scuola bolognese in voga in quegli anni, sulla scia delle preferenze papali, in particolar modo del Guercino, della cui \"Gloria di san Crisogono\" (oggi a Lancaster House di Londra), Jacopo Alessandro Calvi riporta che il pittore toscano \"\u00ab[...] non potea saziarsi di contemplarla e la celebrava con somme lodi\u00bb\". Finito il tempo di Gregorio XV, gli successe al trono papa Urbano VIII Barberini (in carica dal 1623 al 1644) con cui i Sacchetti erano politicamente affiliati e col quale il Cortona sar\u00e0 protagonista della grande stagione romana di rinnovamento artistico.\nI successi sotto il pontificato di Urbano VIII Barberini.\nLe prime grandi commesse (1623-1632).\nPer la collezione Sacchetti vennero commissionati i primi due capolavori universalmente riconosciuti del pittore, ossia le due grandi scene mitologiche del \"Trionfo di Bacco\" e del \"Sacrificio di Polissena\", realizzate intorno al 1623. \nAppena un anno dopo, per intercessione degli stessi fratelli fiorentini, concittadini di Urbano VIII Barberini, il Cortona ottenne la commessa dal pontefice per gli affreschi alla chiesa di Santa Bibiana a Roma, dove esegu\u00ec lungo la parete sinistra del registro superiore della navata le \"Storie della santa\", mentre nella cappella di fianco all'abside a sinistra esegu\u00ec la tela della \"Santa Dafrosa\". I lavori per Santa Bibiana, di cui il primo pagamento risale al 5 dicembre 1624 mentre l'ultimo risale al 20 luglio 1626, rappresentarono il primo salto di qualit\u00e0 del Cortona sul panorama artistico locale (al che Giovan Battista Passeri disse degli affreschi che \"\u00ab[...] fece mutar la faccia allo stile del dipingere\u00bb\") e costituirono il primo contatto del Cortona con la famiglia Barberini, che da l\u00ec a qualche anno sarebbero divenuti uno dei punti pi\u00f9 alti dell'attivit\u00e0 artistica del pittore, e dal cui sodalizio sarebbero nate alcune delle soluzioni pi\u00f9 felici e riuscite del barocco romano.\nIl successo che ebbe il Cortona in quegli anni lo spinse ad avere tra le commesse pi\u00f9 notevoli anche quella dell'attento collezionista e mecenate Asdrubale Mattei, che nel 1626 chiam\u00f2 il pittore alla suo servizio per compiere la serie di affreschi del suo palazzo di famiglia romano, raffiguranti in sei scomparti tondi ed esagonali le \"Storie di Salomone\". \nNegli anni immediatamente successivi fu ancora la famiglia Sacchetti a offrire al pittore i lavori pi\u00f9 importanti del tempo, quindi il restauro e la decorazione a tema storico-mitologico e allegorico per la loro villa di Castel Fusano, poi passata ai Chigi, dove vi lavorarono anche Andrea Sacchi e Andrea Camassei, e inoltre, a partire dal 1626, il progetto architettonico per l'edificazione della villa del Pigneto (oggi distrutta). Nel contempo, sempre per la collezione Sacchetti (i cui proprietari arrivarono a contare nel loro catalogo sedici dipinti del pittore toscano) fu realizzato intorno al 1629 il \"Ratto delle Sabine\", una delle tappe pi\u00f9 importanti nella carriera del Cortona nello sviluppo del suo \"modus\" barocco, ritenuta forse la prima vera opera di questo stile del pittore. \nAlle opere private dei primi anni erano accompagnate anche pale d'altare e cicli pittorici di pubblica devozione, quali \"San Pier Damiano offre la regola dell'ordine camaldolese alla Vergine\" (oggi al Museo d'arte di Toledo), la \"Madonna col Bambino in trono tra quattro santi\", per la cappella Passerini nella chiesa di Sant'Agostino a Cortona, l\"'Adorazione dei pastori\" per la chiesa di San Salvatore in Lauro a Roma, la \"Trinit\u00e0\" per la cappella del Santissimo Sacramento nella basilica di San Pietro, ma anche i disegni per i monumenti funebri del conte Montalto in San Girolamo della Carit\u00e0, del cardinale Gerolamo Soleandri e di Bernardo Guglielmi in San Lorenzo fuori le Mura.\nIl cantiere di palazzo Barberini (1632).\nA partire dai primi anni '30 del Seicento il pittore ebbe modo di instaurare un sodalizio con papa Urbano VIII (un primo incontro vi fu gi\u00e0 nel 1626 circa con gli affreschi di Santa Bibiana) partecipando quindi, assieme a Gianlorenzo Bernini, con cui spesso si trov\u00f2 a lavorare, ai rinnovamenti della grande stagione artistica barocca oramai avviata e consolidata con il pontefice.\nDopo essersi candidato al concorso per il subentro all'architetto Carlo Maderno, da poco scomparso, per il completamento di palazzo Barberini, che fu invece vinto dal Bernini, il Cortona si impegn\u00f2 a realizzare per lo stesso edificio alle Quattro Fontane diverse commesse pittoriche avanzategli; quindi la decorazione della cappella privata, i disegni per gli arazzi con le \"storie della Croce\", e soprattutto, , quella che poi \u00e8 universalmente ritenuta una delle massime espressioni artistiche del barocco, ossia il \"Trionfo della Divina Provvidenza\", l'affresco dove di fatto si trov\u00f2 a subentrare ad Andrea Camassei, che aveva avuto l'incarico gi\u00e0 nel 1629, quando era stata completata la sala grande del palazzo. Per quest'opera, compiuta in sette anni, in due distinti intervalli di tempo, fra il 1632 e il 1639, che ebbe immediatamente un successo vastissimo e da cui furono tratte innumerevoli copie, l'artista fu pagato ben quattromila scudi, somma particolarmente elevata per l'epoca.\nL'intero ciclo si rif\u00e0 al progetto iconografico stilato dal poeta pistoiese Francesco Bracciolini, molto legato al papa, che in quattro storie lungo il fregio della volta, sezionate tra loro mediante medaglioni monocromi con scene allegoriche, statue e telamoni classicheggianti affrescati, riecheggiano le virt\u00f9 e i successi della famiglia Barberini, la quale \u00e8 poi osannata nella parte centrale del soffitto, dove culmina la lettura del ciclo con la \"Divina Provvidenza\", dotata di scettro, mentre sopra a lei \u00e8 lo stemma papale della famiglia raffigurato come corona di alloro entro cui sono le tre api simbolo del casato.\nLe altre opere romane (1633-1637).\nAl 1633 risale la commessa degli angeli musicanti per la sacrestia della chiesa di Santa Maria in Vallicella a Roma, prima opera di un cantiere che diverr\u00e0 molto prolifico per il pittore, dove avrebbe realizzato durante tutta la fase della sua carriera diverse opere, considerate tra le pi\u00f9 importanti del suo catalogo. L'8 gennaio 1634, a testimonianza del successo ottenuto nella scena romana, il Berrettini fu eletto principe dell'Accademia di San Luca, dove assunse questo titolo fino al 1637.\nPer quanto riguarda le opere architettoniche, dal 1634 si dedic\u00f2 al rifacimento completo, su patrocinio del cardinale Francesco Barberini, della chiesa dei Santi Luca e Martina, per la quale progett\u00f2 una pianta a croce greca in cui l'asse longitudinale \u00e8 leggermente pi\u00f9 lungo di quello trasversale. L'interno si presenta come un \"unicum\" omogeneo e totalmente bianco dando l'idea di grande neutralit\u00e0 e rigore riscontrabile anche nell'ordine inferiore di stampo classico; le colonne dell'interno sono tutte ioniche, gli unici elementi decorativi sono presenti in corrispondenza delle absidi mentre la volta \u00e8 invece realizzata sia con costoloni che con cassettoni. Fra gli apparati scenografici provvisori realizzati vi fu invece l'altare maggiore di San Giovanni dei Fiorentini, di legno e stucco, rifatto in seguito dal Borromini negli anni sessanta del Seicento. Al 1635 risalgono gli affreschi nella cappella della Santissima Concezione di San Lorenzo in Damaso e la \"Piet\u00e0\" nella cappella privata di Urbano VIII in Vaticano.\nAsceso a un successo universalmente riconosciuto, nel 1637 dipinge il suo \"Autoritratto\" (oggi al Museo Fesch di Ajaccio) per la raccolta dei ritratti degli uomini illustri che Cassiano del Pozzo stava mettendo insieme per la propria collezione d'arte.\nA Firenze sotto la corte di Ferdinando II de' Medici (1637-1647).\nIl cantiere di palazzo Pitti.\nNel 1637 Pietro da Cortona si ferm\u00f2 per un lungo soggiorno a Firenze, durato nel complesso pi\u00f9 di 7 anni, intervallato in tre momenti diversi da vari rientri a Roma. Il pittore si ferm\u00f2 nella citt\u00e0 toscana durante un viaggio in cui accompagn\u00f2 Giulio Sacchetti, che invece doveva recarsi a Bologna. Probabilmente proprio per intercessione del Sacchetti, il Cortona si trov\u00f2 a ottemperare alla richiesta di Ferdinando II de' Medici di decorare la sala della Stufa di palazzo Pitti, dove sarebbero stati eseguiti sulle pareti laterali della stanza quattro cicli con le \"Et\u00e0 dell'Uomo\" (\"Oro\", \"Argento\", \"Rame\" e \"Ferro\"), tema tratto da \"Le Metamorfosi\" di Ovidio, che lo avrebbero tenuto impegnato nel cantiere per circa sei mesi. Le quattro scene, dipinte a fini encomiastici per esaltare il governo mediceo, sono ritenute il capolavoro della maturit\u00e0 dell'artista, dove l'antichit\u00e0 classica \u00e8 immersa in un'atmosfera serenamente giocosa, evocata da paesaggi lussureggianti e figure femminili sensuali, basate su un programma iconografico ideato da Michelangelo Buonarroti il Giovane, presso la cui dimora era ospitato il Cortona e dove lasci\u00f2 anche una sua opera ad affresco su un riquadro di una parete. \nNel 1637, in appena due mesi, il Cortona esegu\u00ec due scene del ciclo (quella del \"Rame\" e del \"Ferro\"); tuttavia il lavoro non venne ultimato in tempo in quanto il pittore, dopo un breve viaggio a Venezia, dovette rientrare a Roma. Tre anni dopo, nella primavera del 1640, torn\u00f2 di nuovo nella citt\u00e0 toscana per completare i lavori della sala della Stufa (con l\"et\u00e0 dell'Oro\" e quella \"dell'Argento\") e per realizzare l'altra grande commessa medicea, ossia i cicli delle volte delle sale dei Pianeti, concepite su un'idea dell'erudito toscano Francesco Rondinelli, il quale immagina le storie degli dei da cui i pianeti prendono il nome (Venere, Apollo, Giove, Marte e Saturno, quest'ultima verr\u00e0 per\u00f2 eseguita da Ciro Ferri) che sovrintendono alle virt\u00f9 che un principe (in questo caso quello Medici) deve possedere per governare.\nNon si ha assoluta certezza su quale sia l'ordine cronologico delle opere realizzate, in particolare nelle prime due sale, su cui la critica si divide se abbia lavorato prima in quella di Giove e poi in quella di Venere o viceversa, mentre di certo si sa che l'arco temporale entro cui furono realizzate \u00e8 dal 1641 al 1647, con l'ultima decorazione, che rimase incompleta, della sala di Apollo. Secondo alcune fonti, a causa di possibili dissidi, pressioni, e ritardi nei pagamenti ancorch\u00e9 rapporti di inimicizia tra i Medici e i Barberini, famiglia alla quale il Cortona era molto legato, il pittore lasci\u00f2 Firenze senza mai pi\u00f9 farvi ritorno. Le opere incompiute nelle sale dei Pianeti di palazzo Pitti furono dunque successivamente completate, dopo vari inutili tentativi della corte medicea di riportare il Cortona a Firenze, dall'allievo Ciro Ferri, che termin\u00f2 il progetto del Rondinelli ultimando l'incompiuta sala di Apollo e realizzando in autonomia il ciclo nella sala di Saturno (1665), seppure sui cartoni che il maestro aveva intanto preparato a Roma. Per l'occasione il Cortona si cimenta, per la prima volta, anche negli apparati decorativi a stucco, le cui opere dialogano in perfetta sintonia con le scene mostrate negli affreschi su cui questi vengono applicati.\nLa prima sala degli appartamenti era quella di Venere, dove nel centro della volta il Cortona realizz\u00f2 \"Il principe Medici strappato da Venere e condotto da Minerva verso Ercole\", mentre nelle lunette sottostanti, intervallate da quattro tondi con busti in gesso di esponenti della famiglia Medici, furono compiuti \"Ciro rifiuta Pantea moglie di Abbrada\", \"Alessandro e la famiglia di Dario\", \"Antioco e Stratonice\", \"Antioco III e la sacerdotessa di Diana\", \"La continenza di Scipione\", \"Morte di Sofonisba e Massinissa\", \"Ottaviano e Cleopatra\", e infine \"Fausta che tenta il figliastro Crispo\". La seconda sala in successione era quella di Apollo, dove nella volta fu realizzato il \"Principe mediceo guidato dalla Fama al cospetto di Apollo\", mentre nei quattro rettangoli del sottarco furono rappresentate le \"Storie di Giustiniano\" e di \"Augusto\", che tuttavia, vista la definitiva dipartita (nel 1647) da Firenze del Cortona, verr\u00e0 completata solo intorno al 1659-1661 dall'allievo Ciro Ferri (comunque sui cartoni del maestro). Nella sala di Marte fu compiuto il grande ciclo con l\"Educazione del principe Medici\", il quale, concepito con una continuit\u00e0 narrativa e scenica, diverr\u00e0 modello per le generazioni future delle decorazioni ad affresco nelle volte dei palazzi nobiliari. Nell'ultima sala degli appartamenti, quella di Giove, fu realizzata al centro della volta la scena di \"Giove che incorona il principe mediceo\", mentre nelle lunette sottostanti vennero compiute \"Il Furore invoca la Discordia\", il \"Furore abbandona la terra\", \"I Dioscuri riconducono i cavalli nello zodiaco\", \"Vulcano cessa di fabbricare armi da guerra\", \"Diana sospende la caccia\", \"Mercurio annuncia la pace agli uomini\", \"Minerva insegna a Cecrope l'arte dell'ulivo\", e infine \"Apollo risveglia negli uomini l'amore delle arti\".\nLe ultime commesse romane dei Barberini.\nDurante il periodo fiorentino il Cortona intervall\u00f2 la sua presenza con Roma, dove si rec\u00f2 saltuariamente in quanto impegnato alla conclusione di diverse opere avviate gi\u00e0 prima. \nTra queste vi erano il \"Trionfo Barberini\", dove torn\u00f2 a pi\u00f9 riprese, quindi gi\u00e0 il 15 dicembre 1637, dov'\u00e8 registrato nel cantiere di palazzo Barberini di ritorno dal soggiorno veneziano, dopodich\u00e9, quasi completati gli affreschi romani, come testimoniato anche da una sua lettera inviata al Buonarroti il Giovane a Firenze il 24 settembre, il pittore vi fece ritorno per completarli nel 1639 dove lavor\u00f2 sul cantiere quasi tutto l'anno. \nLa famiglia Barberini era particolarmente devota a sant'Alessio tanto che anche il teatro del loro palazzo fu inaugurato con un dramma sacro dedicato alla vita del santo, scritto da Giulio Rospigliosi con scenografie dello stesso Pietro da Cortona. Al 1638 risale dunque la commessa di Anna Colonna, sposa del principe Taddeo Barberini, nipote di papa Urbano VIII, del \"Sant'Alessio morente\", successivamente donato alla congregazione dell'Oratorio di San Filippo Neri di Napoli (chiesa dei Girolamini, dov'\u00e8 tutt'oggi), con reliquie e altri oggetti preziosi del santo. \nIl 1643 il pittore lo pass\u00f2 interamente a Roma, dove avrebbe completato altre commesse per le famiglie locali, come la grande scena di \"Battaglia tra Alessandro e Dario\", databile tra il 1644 e il 1650, per la collezione Sacchetti, la cui potenza cromatica e scenica rimarca quella degli affreschi Pitti, o pale d'altare, come il \"Martirio di san Lorenzo\" per la chiesa di San Lorenzo in Miranda di Roma. Allo stesso giro di anni fiorentini risalgono poi diverse opere eseguite tra Arezzo, di cui l\"Apparizione della Vergine a San Francesco\" per la chiesa dell'Annunziata della stessa citt\u00e0, Perugia, di cui la \"Nativit\u00e0 della Vergine\" (oggi alla Galleria nazionale dell'Umbria) e la \"Madonna col Bambino e santa Martina\" (oggi alla Galleria dell'Accademia di Perugia), nonch\u00e9 per conto del segretario di Stato di Luigi XIV di Francia, Louis Philipeaux de la Vrilliere, per il quale esegu\u00ec \"Cesare rimette Cleopatra sul trono di Egitto\" (oggi al Museo di Lione), \"Augusto e la sibilla\" (oggi al Museo di Nancy) e il \"Ritrovamento di Romolo e Remo\" (oggi al Louvre).\nNel 1644 mor\u00ec Urbano VIII Barberini e gli subentr\u00f2 papa Innocenzo X Pamphilj, il quale inizi\u00f2 una battaglia politica avverso i Barberini, considerati rei di aver mal gestito le casse pubbliche, con arricchimenti personali illeciti e svuotamenti delle casse a seguito del disastro economico causato dal fallimento della guerra di Castro (promossa proprio da Urbano VIII). Il Cortona era in quel momento ancora a Firenze, dove sarebbe rimasto per un altro paio di anni, conscio e preoccupato del fatto che al suo rientro a Roma non avrebbe pi\u00f9 avuto l'appoggio e, forse, anche le commesse, che gli erano state affidate durante il pontificato Barberini.\nIl rientro definitivo a Roma (1647).\nLe commesse sotto il pontificato di Innocenzo X Pamphilj (1647-1654).\nRientrato a Roma nell'ottobre del 1647, un'intera generazione di grandi pittori barocchi che avevano reso la citt\u00e0 culla culturale del tempo non era pi\u00f9 esistente: Guido Reni, Giovanni Lanfranco e Domenichino erano deceduti, Francesco Albani era ritornato definitivamente a Bologna, il Poussin, molto ambito nella corte romana e in quella francese, era maestro esclusivamente sui supporti a tela, senza lavorare mai ad affresco, mentre Mattia Preti, l'unico a \"preoccupare\" il pittore toscano dopo che questi pot\u00e8 ammirarne i lavori con le \"Storie di sant'Andrea\" nella chiesa della Valle a Roma, di l\u00ec a breve sarebbe partito per Napoli senza pi\u00f9 far ritorno nella citt\u00e0 pontificia. Il Cortona, dunque, rimase il pittore con maggior peso nelle logiche locali, nonostante gli ultimi sette anni trascorsi fuori sede nonch\u00e9 il tentativo del Bernini di \"adombrarlo\" durante questo periodo di assenza a vantaggio di altri contemporanei come il Romanelli e il Baciccio.\nIn prima istanza ritorn\u00f2 a lavorare per i \"vecchi amici\" dell'oratorio dei filippini, dove esegu\u00ec, dopo il ciclo nella volta della sacrestia realizzato anni prima, l'incarico per la chiesa di Santa Maria in Vallicella, che prevedeva la decorazione interna della cupola, per la quale esegu\u00ec, sui modi lanfranchiani, la \"Gloria della Trinit\u00e0\", mentre al 1650 risale l'intervento architettonico sulla medesima con l'aggiunta del lucernaio al centro. Nello stesso anno venne invece completata la chiesa dei Santi Luca e Martina.\nNel 1651 il pittore ricevette un incarico di prestigio, quello maggiore della sua maturit\u00e0, per volere del nuovo papa, Innocenzo X Pamphilj, che gli chiese di realizzare, dietro compenso di tremila scudi, il ciclo con le \"Storie di Enea\" nella galleria del suo palazzo in piazza Navona, lavori completati nel 1654; nel frattempo, nel 1652 aveva predisposto i disegni preparatori chiesti dallo stesso pontefice per disporre dei modelli dei mosaici delle tre cupole e dei pennacchi della campata destra della basilica di San Pietro. Gli affreschi sulla vita di Enea si innestano su una galleria progettata da Francesco Borromini che, a differenza delle volte Barberini e Medici, in questa, dove la prospettiva non consentiva l'ammirazione del ciclo narrativo dal \"sotto all'ins\u00f9\", non si concepiscono le scene consecutivamente, ma si configurano bens\u00ec entro riquadri, semilunette, tondi e scomparti vari, scanditi da cornici, elementi naturali e finti fregi. Sono quindi raffigurati nel grande riquadro rettangolare centrale la \"Venere e Cupido che chiedono la deificazione di Enea agli dei\", con ai lati due ovali riprendenti la \"Venere nella fucina di Vulcano\" e \"Giunone che prega Eolo di liberare i venti\"; nelle quattro zone laterali sono il \"Nettuno che placa la tempesta\", \"Enea alle foci del Tevere\", \"Enea ed Evandro\" e la \"Morte di Turno\"; sui lati corti della galleria, infine, nelle due semilunette sono \"Enea e Pallante\" ed \"Enea agli Inferi\". Il ciclo richiama in maniera pi\u00f9 velata (rispetto ai trionfi Barberini e Medici degli anni precedenti) l'elogio alla dinastia Pamphilj, in quanto la dinastia familiare \u00e8 celebrata esclusivamente mediante l'allegoria della colomba, simbolo araldico della famiglia, nonch\u00e9 ripresa nelle scene affrescate a mo' di celebrazione della dea Venere, madre di Enea. \nLe commesse Pamphilj sono molto importanti sotto il profilo storiografico, in quanto, seppur il Cortona era notoriamente stimato dai Barberini, tant'\u00e8 che fu per un lungo periodo artista prediletto del casato, assieme al Bernini, questa condizione non gli gioc\u00f2 comunque a sfavore nella commessa che Innocenzo X avanz\u00f2 per il proprio palazzo. Il suo rapporto di \"amicizia\" con la precedente famiglia papale (per cui il Cortona ritorn\u00f2 a lavorare anche nel 1653 con il \"Sacrificio di Senofonte a Diana\", oggi distrutta, in occasione della fine della condanna all'esilio in Francia impartita a Taddeo, Francesco Barberini e altri esponenti della famiglia dallo stesso Innocenzo X, e quindi del conseguente loro rientro a Roma), infatti, non riusc\u00ec a oscurare il successo e il ruolo che nel tempo il Cortona aveva assunto sul panorama locale.\nLe opere sotto il pontificato Alessandro VII Chigi (1655-1667).\nDurante il papato di Alessandro VII Chigi (1655-1667) non mancarono ancora le commesse ricevute, in particolar modo quelle relative a progetti architettonici, su cui il Cortona si focalizz\u00f2 non potendo pi\u00f9, causa anche la vecchiaia, destreggiarsi tra le grandi impalcature dei cantieri che venivano costruiti in occasione dei vasti cicli di affreschi. Arrivarono dunque le commesse tra il 1655 e il 1656 relative alla guida alla realizzazione della galleria del palazzo del Quirinale, che portava proprio il nome del papa Chigi, mentre tra le opere pittoriche vi era la tela dell\"Angelo Custode\" (oggi alla Galleria nazionale d'arte antica di palazzo Barberini). Intanto nello stesso 1655 torn\u00f2 nuovamente a operare in Santa Maria in Vallicella per continuare i cicli di affreschi avviati nel 1648, quindi decor\u00f2 la tribuna della stessa chiesa con scene sull\"'Assunzione della Vergine\". La Galleria Chigi, in origine lunga 70 metri (mentre dall'Ottocento con il dominio francese lo spazio fu diviso in tre sale in successione con la copertura di diversi cicli decorativi, che ne rimaneggiarono considerevolmente l'aspetto), fu concepita dal Cortona con scene del \"Vecchio Testamento\" affrescate da sedici collaboratori lungo il registro superiore delle pareti.\nDal 1656 al 1657 Cortona si dedic\u00f2 al rifacimento di Santa Maria della Pace: si devono a lui la facciata con le scenografiche due ampie ali simmetriche ricurve e il portico semicircolare fortemente aggettante, nonch\u00e9 il rivestimento a stucco nell'interno. Negli anni successivi progett\u00f2 la basilica di Santa Maria in Via Lata, che verr\u00e0 poi ultimata nel 1662, dove l'angusto spazio della facciata lo spinse a una soluzione pi\u00f9 severa rispetto alle creazioni precedenti, ispirata a un sobrio classicismo palladiano che forse doveva sussistere anche per rispettare quella che era la linearit\u00e0 della strada su cui l'edificio si affaccia. Nel 1659 invece oper\u00f2 di nuovo nella chiesa in Vallicella per compiere la quarta opera ad affresco del cantiere, ossia i profeti \"Isaia\", \"Geremia\", \"Daniele\" ed \"Ezechiele\" nei quattro pennacchi della cupola, che sarebbero stati ultimati l'anno seguente.\nSempre da Alessandro VII arrivarono poi le commissioni nel 1661 della pala della \"Crocifissione\", pagata 400 ducati, per l'altare maggiore della chiesa di San Tommaso di Villanova a Castel Gandolfo e del \"Sant'Ivo avvocato dei poveri\" per la chiesa di Sant'Ivo alla Sapienza di Roma, che tuttavia verr\u00e0 completata da Ventura Borghesi, mentre il disegno preparatorio \u00e8 in collezione Rospigliosi.\nAl 1664 risalgono i progetti per la ricostruzione del Louvre, commissionati da Luigi XIV. Nella chiesa di Santa Maria in Vallicella venne invece terminato il progetto decorativo affidato al Cortona ormai 7 anni prima, compiendo nella volta della navata uno degli ultimi capolavori universalmente riconosciuti, \"Il miracoloso intervento della Vergine durante i lavori di costruzione della chiesa Nuova\", compiuto tra il 1664 e il 1665. Per l'occasione il Cortona ritorn\u00f2 nelle soluzioni adottate gi\u00e0 nelle sale dei Pianeti di palazzo Pitti a Firenze, progettando quindi anche la decorazione a stucco circostante l'affresco, per la quale furono chiamati al cantiere Ercole Ferrata e Cosimo Fancelli, due allievi del Bernini.\nFra le numerose cappelle gentilizie realizzate si ricordano: la cappella di San Francesco Saverio al Ges\u00f9 e la cappella Gavotti a San Nicola da Tolentino. Fra le diverse pale d'altare realizzate in questi anni, le pi\u00f9 celebrate furono per San Carlo ai Catinari, con il \"San Carlo Borromeo porta in processione il Sacro Chiodo per la cessazione della peste\" (datata 1667, compiuta quando il pittore aveva ben settant'anni ed era gi\u00e0 afflitto dalla gotta e dalla chiragra) e per la chiesa di San Francesco ad Arezzo, dove fu compiuta l\"Annunciazione\" (datata tra il 1665 e il 1669).\nLe ultime commesse sotto il pontificato di Clemente IX Rospigliosi (1667-1669) e la morte.\nSul finire dei suoi anni il Cortona ebbe modo di lavorare con ancora un quarto papa, Clemente IX Rospigliosi, per il quale esegu\u00ec un'unica opera, il \"Cristo appare a sant'Ignazio\" per la chiesa dello Spirito Santo di Pistoia.\nL'ultima importante opera architettonica fu invece la realizzazione della cupola di San Carlo al Corso, avviata nel 1668 e terminata solo dopo la sua morte, quarta per ampiezza nella Roma dell'epoca (dopo quelle del Pantheon, di San Pietro del Michelangelo e di Sant'Andrea della Valle del Maderno).\nPietro Berrettini mor\u00ec di gotta il 16 maggio 1669, all'et\u00e0 di settantadue anni, trovando sepoltura, secondo le proprie volont\u00e0, nel suo luogo prediletto, la chiesa dei Santi Luca e Martina di Roma, dove continu\u00f2 a offrire finanziamenti e rendite anche dopo la sua scomparsa mediante volont\u00e0 testamentarie che sono incise anche nella sua lastra tombale.\nNel 1741, un secolo dopo la sua morte, furono pubblicate le \"Tabulae anatomicae\", delle tavole anatomiche che il Cortona produsse verso il 1618, prima ancora di diventare famoso come architetto, in cui le pose drammatiche e precise dei soggetti sono in accordo con lo stile degli artisti del genere di et\u00e0 rinascimentale o barocca, seppure quelle di Pietro da Cortona appaiono particolarmente espressive.\nAttivit\u00e0 artistica.\nPietro da Cortona contempla nella sua arte le soluzioni pi\u00f9 tipiche del barocco in senso stretto. Seppur giunto a Roma sulla scia di un filone di pittori toscani (il Passignano, il Cigoli, il Vanni), presso la bottega del Commodi (dov'era anche il Ciampelli) prima e del Ciarpi poi. \nUna volta entrato in contatto con la cultura artistica promossa in citt\u00e0 nei primi anni del Seicento sotto il pontificato di Paolo V Borghese, il Berrettini (che non segu\u00ec il filone di caravaggisti che contemporaneamente si andavano strutturando sulla linea del Merisi e dei suoi seguaci, n\u00e9 tantomeno il classicismo del Sacchi, di Nicolas Poussin e Guido Reni) riprese quei concetti avviati gi\u00e0 sul finire del Cinquecento dai Carracci, dal Lanfranco, dal Domenichino, dal Borgianni e da altri autori di questa corrente, rielaborandoli in soluzioni che convergono in un'esplosione di pose, immagini e scenografie che saranno le peculiarit\u00e0 della pittura barocca romana.\nCon la Controriforma le chiese sono interessate da un rinnovamento ideologico e quindi anche estetico, allorch\u00e9 queste vengono concepite come spazi per celebrare il proprio potere e ammaliare lo spettatore mediante scenografie, illusioni pittoriche e invenzioni artistiche travolgenti, luminose e ricche di personaggi. Pietro da Cortona si staglia in questo contesto facendo della pittura ad affresco l'elemento distintivo della propria arte, dove ecceller\u00e0 sopra ogni altro artista del tempo, rendendo questa tecnica una delle pi\u00f9 richieste e apprezzate utile a celebrare i successi e le glorie dei papi e delle famiglie aristocratiche pi\u00f9 note tra Roma e Firenze. Pietro da Cortona, con altri autori contemporanei, su tutti Andrea Sacchi, ritenuto il suo vero \"rivale\" di quegli anni (il Sacchi era per\u00f2 filo classicista e riteneva che in una scena dovessero esserci pochi personaggi, mentre il Cortona era di opinione diametralmente opposta), diventa dunque uno dei protagonisti del rinnovamento artistico che in citt\u00e0 viene promosso da un insieme di intellettuali. Tra questi si ricordano i fratelli Sacchetti, Cassiano dal Pozzo, Giulio Mancini, Giovan Battista Marino, Scipione Borghese e, soprattutto, uno dei principali fautori di questo sentimento, papa Urbano VIII Barberini.Le opere di Pietro da Cortona, in particolar modo quelle pittoriche, al pari di quelle del Bernini (nella scultura) e del Borromini (nell'architettura), racchiudono le \u00ab\"forme bizzarre, modi esuberanti ed eccessi di ornamenti e dettagli\"\u00bb che gli storici del Settecento (come Francesco Milizia) identificarono con accezioni negative, quali elementi peculiari di questo stile. La sua prima tela barocca concretamente riuscita \u00e8 ritenuta universalmente dalla critica quella del \"Ratto delle Sabine\", dove si mostrano i primi concetti di questo genere; mentre ad affresco, l'opera che diviene pietra miliare dell'arte del Seicento \u00e8 quella compiuta su commessa di papa Urbano VIII Barberini, col quale si instaura un sodalizio artistico che porter\u00e0 alla realizzazione di quello che forse \u00e8 considerato il suo capolavoro pi\u00f9 riconosciuto, dove il pittore riempie lo spazio creato dal Bernini (scultore di casa Barberini) del salone del palazzo privato del pontefice con un ciclo decorativo che diverr\u00e0 pietra miliare della pittura barocca, il \"Trionfo della Divina Provvidenza\". Con Urbano VIII si ha il consolidamento del movimento artistico in tutta Europa , di conseguenza, l'affermarsi dell'arte dei suoi maggiori esponenti, come per l'appunto Bernini, Borromini, lo stesso Pietro da Cortona, ma anche altri artisti del tempo, come Rubens, Guercino, il Domenichino e Giovanni Lanfranco.\nL'incidenza del Cortona nella storia dell'arte fu notevole anche sugli sviluppi dell'architettura barocca, nonostante la relativa scarsit\u00e0 di opere e la tendenza che egli aveva a considerare quest'attivit\u00e0 come secondaria rispetto a quella pittorica, come testimonia una lettera del 1646 a Cassiano dal Pozzo, dove afferma che l'architettura gli serve solo come intrattenimento. Le opere pi\u00f9 celebri realizzate risultano essere la chiesa dei Santi Luca e Martina di Roma, con cui trova soluzioni che uniscono la rigidezza classica e la fluidit\u00e0 delle decorazioni rendendo evidente il suo legame con il manierismo fiorentino e, probabilmente, lo era anche la villa Sacchetti al Pigneto, che per\u00f2 and\u00f2 distrutta ( nota tramite incisioni antiche che manifestano una sintonia dell'opera con quelle del Bramante). Diversi invece i grandi progetti stilati e mai realizzati, da quello del Louvre del 1664 a quello dei padri filippini a Firenze, fino all'ampliamento di palazzo Pitti, mentre quello della chiesa di San Carlo al Corso, per la quale ridisegn\u00f2 la cupola, fu compiuto solo dopo la sua morte.\nLe opere del Cortona risultano una sorta di \"messa in pittura\" di ci\u00f2 che Gian Lorenzo Bernini creava su \"scultura\". Pi\u00f9 volte il Cortona si trov\u00f2, durante la sua vita, a riempire gli spazi creati dallo scultore-architetto, i cui rapporti di stima reciproca consolidata dei tempi iniziali ebbero una frenata in occasione di un disguido avvenuto durante la realizzazione degli affreschi del salone Barberini, giacch\u00e9 il Cortona, al rientro a Roma dopo il soggiorno fiorentino, cacci\u00f2 via dalla sua bottega due collaboratori per via di un comportamento scorretto che ebbero (sembra che avessero realizzato alcune opere in assenza del maestro spacciandosi per egli stesso, uno poi reintegrato successivamente), sebbene il Bernini in questa circostanza prese le difese dei due aiutanti. I momenti in cui i due artisti (Bernini e Cortona) si trovarono a lavorare insieme per lo stesso ambiente sono molteplici e risalgono gi\u00e0 agli esordi del pittore toscano, con le opere di Santa Bibiana. In seguito vi furono i lavori del palazzo Barberini, poi della chiesa di San Tommaso da Villanova a Castel Gandolfo. Il Cortona intervenne anche su ambienti organizzati dal Borromini, come gli affreschi del palazzo Pamphilj di piazza Navona e la tela per la basilica di Sant'Ivo alla Sapienza (seppur il dipinto non fu completato dal Cortona a causa della sua morte prematura).\nStile.\nLe influenze pittoriche.\nLa pittura di Pietro da Cortona trover\u00e0 un grande spazio di consensi nell'ambiente artistico italiano ed europeo, sui cui modi si baseranno le opere degli esponenti della sua bottega, su tutti Francesco Romanelli, Ciro Ferri e Giovan Maria Bottalla, ma anche di quegli artisti successivi che ebbero la possibilit\u00e0 di apprenderne lo stile durante i loro viaggi studio.\nLe tre opere su tela a soggetto mitologico (\"Trionfo di Bacco\", \"Sacrificio di Polissena\", \"Ratto delle Sabine\") eseguite per conto dei Sacchetti in et\u00e0 giovanile contengono gi\u00e0 alcune delle caratteristiche essenziali della sua pittura: quindi l'energia e il movimento di derivazione rubensiana, l'attenzione per la storia antica e il coinvolgimento emotivo dello spettatore. Le tre tele, concepite con un fare scenico che vede i protagonisti al centro in primo piano, e una serie di altre figure concitate nel proscenio, con altri elementi quali alberi, paesaggi e architetture da elemento di decoro, riprendono in maniera evidente la statuaria classica, nonch\u00e9 quella del Bernini: evidente nel dettaglio del rapimento di Proserpina, che ricalca la scultura omonima che qualche anno prima (nel 1622) lo scultore aveva eseguito per Scipione Borghese. In altri lavori successivi si scorgono invece le caratteristiche delle opere di Rubens, si pensi all'affresco del \"Principe Medici strappato da Venere e condotto da Minerva verso Ercole\", o alla tela col \"Martirio di san Lorenzo\", i cui soggetti ricalcano la \"Venere che trattiene Marte\" del pittore fiammingo, giunta presso la Galleria fiorentina gi\u00e0 nel 1638 e che probabilmente fu studiata dal Berrettini.\nTra le personalit\u00e0 cui il Cortona guard\u00f2 e studi\u00f2 sin dal principio e che segnarono il suo modo di affrescare vi \u00e8 da segnalare poi anche quella del Lanfranco, in particolare quello del 1627 nella decorazione (assieme al Domenichino) della cupola di Sant'Andrea della Valle, la quale diverr\u00e0 modello di molte delle cupole affrescate nel corso del Seicento e che il pittore toscano rielaborer\u00e0 nella sua cupola di Santa Maria in Vallicella (per la quale organizza i personaggi nel modo lanfranchiano dei due \"cerchi concentrici\",) ma anche in altri cicli di affreschi pi\u00f9 ampi, come quelli delle stanze dei Pianeti di palazzo Pitti a Firenze.\nLa continuit\u00e0 narrativa dei cicli di affreschi.\nTra i pi\u00f9 riusciti artisti influenzati dal Cortona vi fu Luca Giordano, che nella seconda parte del Seicento assimiler\u00e0 il \"modus\" di affresco concepito come insieme di storie raffigurate senza interruzione di continuit\u00e0, quindi senza che queste siano scandite entro finte cornici o elementi accessori affrescati, ma che si sviluppano in perfetta progressione l'una dopo l'altra lungo tutto il perimetro della volta affrescata. \nInfatti, se nei suoi primi cicli, pi\u00f9 o meno grandi che fossero, quali le \"Storie di Santa Bibiana\" o, in parte anche nel \"Trionfo della Divina Provvidenza\" per il palazzo Barberini, ma anche in quello della maturit\u00e0 con le \"Storie di Enea\" per la Galleria Pamphilj, le scene vengono comunque definite entro spazi appositamente delimitati secondo i gusti prebarocchi dettati da Annibale Carracci nella Galleria Farnese circa quaranta/cinquanta anni prima, quindi con fregi marmorei e sculture affrescate, i cicli delle sale dei Pianeti di palazzo Pitti a Firenze (in particolare quelli delle stanze di Giove, di Marte e di Apollo), costituiscono un punto di svolta dell'arte del Berrettini. In questi cicli, infatti, l'elemento della \"continuit\u00e0 narrativa\", dove tutte le singole scene dialogano tra loro costituendo un unico ciclo di lettura, che di fatto \u00e8 la vera caratteristica peculiare della sua arte, che dominer\u00e0 la pittura a fresco da quel momento in avanti, le scene della volta sono raccontate con una \"consecutio\" figurativa circolare che scorre lungo tutto il perimetro dello spazio affrescato. Dai lavori per le sale dei Pianeti in poi, inoltre, l'artista si cimenta per la prima volta anche in una composizione mista di affreschi-stucchi, dove le componenti scultoree costituiscono anche loro opere dialoganti con i temi narrativi trattati nei cicli, che poi riutilizzer\u00e0 ancora una volta, con grande successo, nella volta della chiesa di Santa Maria in Vallicella di Roma anni dopo.\nQuesto modo di concepire la narrazione della storia, che comunque si evince anche nella \"Provvidenza\" Barberini e nelle \"Storie\" Pamphilj, nonostante le cornici marmoree che scandiscono le scene, le quali rimangono dialoganti nel loro insieme (a differenza con quelle carraccesche di palazzo Farnese) entro una visione unitaria del ciclo, nasce col Cortona e passer\u00e0 di testimone in testimone, per il tramite anche di tanti seguaci, fino alla fine del Seicento con le opere di Luca Giordano, colui meglio seppe apprendere e rielaborarne lo stile, il quale lo esporter\u00e0 in Spagna e lo accompagner\u00e0 poi fino al Settecento, trovando nella figura di Giambattista Tiepolo uno suoi dei massimi rappresentanti, che a sua volta lo porter\u00e0 fino al terzo quarto del secolo e che lo esporter\u00e0 finanche i paesi germanici.\nGli affreschi del Cortona dal momento Barberini in poi sono volutamente caratterizzati da una folla di personaggi raffigurati in modo concitato, in quanto il pittore riteneva che vi era convenienza a rappresentare questo genere di composizione perch\u00e9 offriva allo spettatore pi\u00f9 materiale da cui ricavarne compiacimento. Anche il disegno preparatorio aveva un ruolo fondamentale, tant'\u00e8 che il Cortona stesso nel suo \"Trattato della pittura e scultura\", scritto assieme a padre Ottonelli nel 1652, lo giudica come elemento preliminare indispensabile per avere una buon opera pittorica.\nDal neovenetismo al chiaroscuro della tarda maturit\u00e0.\nIl cromatismo dei suoi cicli pittorici, ancorch\u00e9 delle opere su tela, diviene pi\u00f9 schiarito a partire dal 1637, durante il soggiorno fiorentino, dove assume una certa rilevanza l'utilizzo del blu, forse anche per le suggestioni della pittura veneta che aveva potuto ammirare in un viaggio (seppur breve, durato circa sei mesi) a Venezia intorno a quella data, divenendo uno dei pi\u00f9 rilevanti promotori della corrente neo-veneta (gi\u00e0 in voga dai primi anni venti del secolo, con la scoperta dei due \"Baccanali\" di Tiziano rivelati al pubblico una volta giunti in collezione Ludovisi dalla raccolta Aldobrandini). La sua permanenza nella citt\u00e0 lagunare mostra i suoi effetti gi\u00e0 con i cicli di palazzo Pitti (sia nella stanza della Stufa che in quelle dei Pianeti), questi ultimi che furono di fondamentale importanza per la diffusione del barocco nella citt\u00e0 toscana, che tuttavia non trover\u00e0 mai campo libero, se non con l'arrivo in citt\u00e0 proprio del Girordano, dove nella Galleria del palazzo Medici Riccardi compir\u00e0 un'altra opera della portata di quelle del Cortona, ma sar\u00e0 evidente anche nell'ultimo affresco eseguito nel cantiere di Santa Maria in Vallicella, \"Il miracoloso intervento della Vergine durante i lavori di costruzione della chiesa Nuova\", dove si rivela la singolare abilit\u00e0 del pittore nel fondere, sull'esempio di Veronese e Tintoretto, l'intento narrativo con l'illusionismo scenografico rappresentato da colonne e architetture in rovina sullo sfondo.\nNell'ultima parte della sua vita, a partire dal 1655, la sua pittura pass\u00f2 dal neo-venetismo vivace e brillane a un pi\u00f9 semplice e immediato modo pittorico. La sua pittura diviene pi\u00f9 libera e veloce, povera di impasti che gioca su un chiaro-scuro pi\u00f9 accentuato lo scorgere di un colore o di un frammento della scena particolarmente prezioso sotto il profilo cromatico. Ci\u00f2 si riscontra, ad esempio, nel \"Martirio di san Lorenzo\" della chiesa di San Michele e San Gaetano a Firenze, dove si scorge il pizzo bianco che copre il santo, o come nel \"Daniele nella fossa dei leoni\" per la chiesa omonima di Venezia (oggi alla Galleria dell'Accademia), dove si accentua il manto azzurro, o come si palesa, tra le tonalit\u00e0 nere, quasi monocrome, che caratterizzano la fascia inferiore del dipinto, il cielo dorato sgargiante che decora quello superiore della tela del \"Cristo appare a sant'Ignazio\" per la chiesa dello Spirito Santo a Pistoia."}
{"id": "700983", "revid": "1745361", "url": "https://it.wikipedia.org/wiki?curid=700983", "title": "Cabiri", "text": "I Cabiri () sono figure della mitologia greca oggetto di un culto misterico.\nGenealogia.\nFigli di Efesto e Cabeiro oppure di Cadmilo o Prometeo.\nNomi e quantit\u00e0.\nA seconda dell'autore il numero dei Cabiri varia ma dalla somma dei nomi citati se ne ottengono cinque: Alcon, Eurimedone, Onnes, Aitinaio e Tonnes.\nMitologia.\nI Cabiri erano un gruppo di enigmatiche divinit\u00e0 dell'oltretomba, probabilmente di origine frigia e protettori dei marinai che in seguito furono importati nel rito greco, dove corrispondevano a dei nani figli del dio Efesto, che forgiavano i metalli nella sua fucina di Lemno insieme alla madre Cabeiro. \nSpesso erano anche identificati con i Cureti cretesi, i Dattili troiani ed i Coribanti frigi ma nella loro origine remota comunque, corrispondevano a divinit\u00e0 mistiche venerate o temute in varie parti del mondo antico e l'oscurit\u00e0 che incombe su di loro e le contraddizioni che si incontrano nei resoconti degli antichi stessi, hanno portato gli scrittori moderni a scrivere ognuno una propria teoria che spesso contrasta con le altre. \u00c8 altres\u00ec incerta l'origine ed il significato del loro nome cos\u00ec come la loro reale origine o provenienza. \nSecondo alcuni erano due fratelli che presiedevano alle danze orgiastiche dei misteri di Samotracia anticamente svolti in onore delle dee Demetra, Persefone ed Eche.\nSecondo Pausania (vissuto attorno all'anno 100 dopo Cristo), nel luogo dov'era il Kabirion a lui contemporaneo esisteva una citt\u00e0 e degli uomini chiamati \"Kabeiroi\". Demetra and\u00f2 da uno di essi chiamato Prometeo e diede loro qualcosa da custodire, chiamata \"telet\u00e9\". Al tempo degli Epigoni i Cabiri furono cacciati dalle loro case dagli Argivi.\nClemente Alessandrino (vissuto attorno all'anno 200 dopo Cristo), scrive che i Cabiri erano tre, ma due fratelli commisero un atto di fratricidio. \nNell'opera \"Cabiri\" di Eschilo, i due hanno accolto gli Argonauti nella loro isola e li hanno iniziati in un'orgia alcoolica.\nGli dei gemelli furono identificati anche con i Dioscuri specialmente nel mito degli Argonauti.\nErano venerati nell'isola di Samotracia come Grandi Dei in un culto misterico che aveva il suo centro nel Santuario dei Grandi Dei ed era strettamente collegato a quello di Efesto. Qui si racconta che il dio ebbe da Cabeiro il figlio Cadmilo e che a sua volta ebbe tre figli detti Cabiri e tre figlie dette le Cabridi. \nSecondo alcuni i Cabiri della Samotracia erano un gruppo pi\u00f9 grande di divinit\u00e0 e comprendeva non solo i figli di Efesto ma anche diversi figli coribantici del dio Apollo ed entrambi i gruppi sono stati ritratti come dei rissosi guerrieri danzanti presenti nelle orge.\nCedalione infine, il servitore di Efesto che condusse il gigante Orione verso est era talvolta considerato come uno dei Cabiri.\nCulto.\nIl culto si diffuse rapidamente in tutto il mondo greco durante il periodo ellenistico ed in seguito fu adottato anche dai Romani."}
{"id": "700984", "revid": "10473", "url": "https://it.wikipedia.org/wiki?curid=700984", "title": "Citizendum", "text": ""}
{"id": "700988", "revid": "124160897", "url": "https://it.wikipedia.org/wiki?curid=700988", "title": "Dromaius", "text": "Dromaius \u00e8 un genere di uccelli della famiglia Dromaiidae, comprendente gli Em\u00f9.\nTassonomia.\nComprende le seguenti specie e sottospecie:"}
{"id": "700989", "revid": "21880", "url": "https://it.wikipedia.org/wiki?curid=700989", "title": "Crypturellus obsoletus griseiventris", "text": ""}
{"id": "700993", "revid": "1226", "url": "https://it.wikipedia.org/wiki?curid=700993", "title": "Vampirismo", "text": ""}
{"id": "700995", "revid": "287204", "url": "https://it.wikipedia.org/wiki?curid=700995", "title": "Accordo generale sulle tariffe doganali e sul commercio", "text": "Il Accordo generale sulle tariffe doganali e sul commercio (in inglese: \"General Agreement on Tariffs and Trade\"), meglio conosciuto come AGTC o GATT, \u00e8 un accordo internazionale, firmato il 30 ottobre 1947 a Ginevra, in Svizzera, da 23 paesi, per stabilire le basi per un sistema multilaterale di relazioni commerciali con lo scopo di favorire la liberalizzazione del commercio mondiale.\nStoria.\nIn realt\u00e0 l'iniziativa conclusasi con l'adozione del GATT era stata presa dal \"Consiglio economico e sociale\" delle Nazioni Unite che si proponeva, inizialmente, di realizzare un progetto ben pi\u00f9 ambizioso: l'istituzione dell'Organizzazione internazionale per il commercio (\"International Trade Organization\" o ITO) come organizzazione permanente che regolasse il commercio mondiale, da affiancare a quelle nate dalla Conferenza di Bretton Woods ovvero Banca Mondiale e Fondo Monetario Internazionale.\nL'accordo relativo all'ITO fu effettivamente raggiunto nell'ambito della \"Conferenza sul Commercio e l'Occupazione\" delle Nazioni Unite, tenutasi a L'Avana (Cuba) tra il 21 novembre 1947 ed il 24 marzo del 1948 e conclusasi con l'adozione dello statuto dell'ITO (noto come \"Carta dell'Avana\"), ma rimase bloccato per la mancata ratifica statunitense: nonostante l'impegno del governo, che lo invi\u00f2 pi\u00f9 volte al Congresso, l'accordo non venne infatti mai approvato poich\u00e9 la maggioranza dei parlamentari temeva che l'ITO potesse interferire con la politica economica interna degli Stati Uniti. Il 6 dicembre 1950, dopo oltre due anni di tentativi, il presidente Truman annunci\u00f2 che non avrebbe pi\u00f9 chiesto l'approvazione della Carta.\nA seguito della mancata istituzione dell'ITO, il GATT inizi\u00f2 a funzionare, pur privo di istituzioni permanenti, anche come \"organizzazione\": quando ci si riferisce al GATT ci si pu\u00f2 riferire, quindi, sia all\"accordo\" in s\u00e9 e per s\u00e9, sia all\"organizzazione\" nata per gestire e sviluppare questo accordo.\nSebbene si trattasse di un'organizzazione non riconosciuta nell'ambito del diritto internazionale - essendo i paesi partecipanti indicati ufficialmente non come \"paesi membri\" (di un'organizzazione), bens\u00ec come \"parti contraenti\" (di un accordo) - \u00e8 stato comunque esclusivamente nell'ambito del GATT che, dal 1948 al 1994, si sono discusse ed adottate le norme per regolare il commercio internazionale e sono stati affrontati e disciplinati i rapporti commerciali fra Stati Uniti, Unione europea e gli altri paesi ad economia di mercato aderenti all'accordo.\nIl principio sul quale \u00e8 basato il GATT \u00e8 quello della \"nazione pi\u00f9 favorita\" (\"most favored nation\"): le condizioni applicate al paese pi\u00f9 favorito (vale a dire quello cui vengono applicate il minor numero di restrizioni) sono applicate incondizionatamente a tutte le nazioni partecipanti. L'articolo 1 dell'accordo riguardante il \"Trattamento generale della nazione pi\u00f9 favorita\" sancisce infatti:\nQuanto ai rapporti tra GATT e Comunit\u00e0 Europea prima ed Unione europea poi, questi sono regolati, nel diritto comunitario, dall'articolo 113 del Trattato di Roma (come successivamente modificato dal Trattato di Maastricht) il quale attribuisce all'Unione Europea una \"competenza esclusiva\" in materia di politica commerciale:\ned \u00e8 quindi l'Unione Europea che ha partecipato, per successione nei diritti e negli obblighi degli stati membri, ai lavori del GATT.\nIl GATT \u00e8 cresciuto, nel corso degli anni, attraverso otto diverse sessioni di negoziati (indicate col termine di \"round\") per la riduzione delle tariffe doganali nonch\u00e9 con l'aggiunta di accordi plurilaterali tra i paesi partecipanti.\nIl GATT (come organizzazione) \u00e8 stato sostituito, dal 1\u00ba gennaio 1995, dallOrganizzazione Mondiale del Commercio (OMC), organizzazione permanente dotata di proprie istituzioni che ha adottato i principi e gli accordi raggiunti in seno al GATT, mentre il GATT come accordo esiste ancora e, per distinguere il nuovo accordo dall'accordo originario, si parla di \"GATT 1947\" quando ci si riferisce all'accordo originario e di \"GATT 1994\" quando ci si riferisce invece all'accordo aggiornato nel 1994 a seguito dell'Uruguay Round.\nI \"Round\" di negoziati in seno al GATT.\nI paesi partecipanti al GATT hanno negoziato nel corso degli anni nuovi accordi commerciali ai quali hanno aderito, di volta in volta un numero crescente di paesi. Ogni nuovo insieme di accordi negoziali (nonch\u00e9 le sessioni tenutesi per il raggiungimento degli stessi) \u00e8 stato denominato \"round\". In generale ciascuno di tali accordi ha portato i paesi membri alla riduzione delle tariffe doganali sul commercio (pur con numerose eccezioni di volta in volta previste sia per specifici prodotti che per taluni paesi).\nL'elenco dei negoziati tenutisi nel corso degli anni \u00e8 il seguente:\n\"Uruguay Round\".\nL'ultimo e pi\u00f9 importante di tali negoziati, l\"Uruguay Round\" (il nome di tale \"round\" deriva dal fatto che i negoziati iniziarono, il 20 settembre 1986, a Punta del Este in Uruguay) \u00e8 stato una vera e propria maratona di trattative che ha coinvolto 123 paesi ed \u00e8 durata sette anni e mezzo (tra il 1986 ed il 1994), terminando con la firma degli accordi di Marrakech, il 15 aprile 1994, con la creazione dell'OMC e la ratifica di tre accordi principali:\nTali accordi contengono le definizioni e i principi generali, rispettivamente, nei campi del commercio e delle tariffe (sui prodotti), dei servizi e della propriet\u00e0 intellettuale (brevetti, marchi, copyright ed invenzioni industriali).\nA seguito dei negoziati sono poi stati ratificati, tra i paesi partecipanti, diversi altri accordi (una cinquantina) legati a settori specifici e sono stati stabiliti gli impegni dei singoli paesi per permettere ai prodotti stranieri di accedere ai rispettivi mercati: nell'ambito del GATT si tratta di \"impegni vincolanti\" (\"binding commitments\") sulle tariffe doganali delle merci, per i prodotti agricoli gli accordi hanno riguardato le limitazioni relative ai prezzi ed alle quote di importazione, mentre nell'ambito del GATS, gli impegni riguardano una lista di eccezioni, cio\u00e8 di servizi per i quali i paesi dichiarano di non applicare il principio di non discriminazione della \"nazione pi\u00f9 favorita\".\nMentre nell'ambito dell'accordo GATT del 1947 era contemplata l'esistenza di un complesso sistema di quote di import-export e di sussidi, con la nascita dell'OMC e l'entrata in vigore della nuova serie di accordi tali \"distorsioni\" al libero mercato sono state eliminate: la nuova normativa introdotta con l\"Uruguay Round\" impone, infatti, come unica limitazione possibile quella tariffaria, nonch\u00e9 la graduale riduzione di tutti i sussidi alla produzione interna ed all'esportazione.\nRiguardo ai brevetti sono stati approvati, in particolare, due articoli, rispettivamente relativi all'importazione forzata ed alla registrazione parallela che affermano il diritto dei paesi privi di copertura finanziaria ad autorizzare l'importazione senza il pagamento di copyright o, in caso di rifiuto dei detentori del brevetto, a produrre in deroga (senza il pagamento di royalty) i prodotti o servizi ritenuti necessari: tale secondo articolo \u00e8 stato invocato per la produzione di farmaci costosi e coperti da brevetto (soprattutto vaccini) che non erano nelle possibilit\u00e0 economiche di alcuni paesi. L'importazione parallela ha l'effetto di livellare al ribasso i prezzi dei farmaci fra i Paesi interessati, come \u00e8 tipico del libero commercio internazionale in genere.\nSimili clausole esistono anche nel mercato unico europeo del farmaco ad uso umano e veterinario (cfr. il Decreto Ministeriale del 29 agosto 1997 e la Comunicazione della Commissione COM 2003/839)."}
{"id": "700997", "revid": "365417", "url": "https://it.wikipedia.org/wiki?curid=700997", "title": "Dione (divinit\u00e0)", "text": "Nella mitologia greca Dione (in greco \"\u0394\u03b9\u03ce\u03bd\u03b7\", Di\u1e53n\u0113) \u00e8 una delle dee della prima generazione divina, associata al cielo, al mare e alla bellezza. \u00c8 nota soprattutto come una delle possibili madri di Afrodite, avuta da Zeus.\nDione \u00e8 anche la dea della quercia, e come tale \u00e8 assimilata a Dioniso, di cui a volte \u00e8 ritenuta la madre, frutto successivo del suo amore con Zeus.\nDione, assimilata alla Dea Madre, era venerata insieme a Zeus nel santuario di Dodona. Le loro sacerdotesse erano chiamate Peleiadi.\nEtimologia.\nIl nome Dione \u00e8 semplicemente la forma femminile di quello di Zeus (\u0394\u03b9\u03cc\u03c2 \"Di\u00f3s\"), con il significato di \"la dea\".\nMitologia.\nAscendenza.\nSecondo la versione di Esiodo, riportata nella \"Teogonia\", Dione \u00e8 una delle Oceanine, figlia del titano Oceano e della titanide Teti. Secondo Apollodoro (1.1.3) \u00e8 invece essa stessa una titanide, figlia di Urano (il Cielo) e di Gea (la Terra), quindi sorella di Temi, Rea, Teti, Febe, Mnemosine e Teia.\nDiscendenza.\nOmero racconta che Zeus l'aveva sposata e da lei aveva avuto una figlia, Afrodite; questa leggenda \u00e8 stata accolta anche dal poeta Virgilio, che nomina la dea con l'epiteto di \"Dionea\". \nSecondo Platone, esistevano due Afrodite: la prima, nata da Urano, era l'Afrodite Urania, dea dell'amore puro, la seconda, l'Afrodite Pandemia (cio\u00e8 l'Afrodite del Popolo), figlia di Zeus e Dione, dea dell'amore volgare. Tuttavia questa \u00e8 un'interpretazione filosofica tardiva, estranea ai pi\u00f9 antichi miti della dea.\nNell\"'Iliade\".\nDurante i combattimenti nella guerra di Troia, Afrodite intervenne per salvare suo figlio Enea, che, ferito, rischiava di essere ucciso nella mischia. Mentre cercava di coprirlo col suo peplo sgargiante, Diomede la vide e colp\u00ec con la lancia, ferendole il polso. Disperata, la dea lasci\u00f2 il figlio ad Apollo e ripar\u00f2 nell'Olimpo, dove si gett\u00f2 ai piedi della madre Dione. Al vederla, la dea domand\u00f2 la causa del suo dolore, dando per scontato che solo un immortale aveva potuto procurarle quella ferita. Quando sua figlia le svel\u00f2 il contrario, Dione la rassicur\u00f2, annunciandole che numerose divinit\u00e0 avevano gi\u00e0 patito dolori a causa di mortali; cit\u00f2 Ade, ferito da una mortale freccia di Eracle, oppure Era, anch'essa ferita dall'eroe semidio. Infine la dea pose le proprie mani sulla ferita di Afrodite e le len\u00ec ogni dolore."}
{"id": "700999", "revid": "125655706", "url": "https://it.wikipedia.org/wiki?curid=700999", "title": "Apsirto", "text": "Apsirto (in greco \"\u00c1psyrtos\", in latino \"Absyrtus, -i\"), conosciuto anche come Assirto o Absirto, \u00e8 un personaggio della mitologia greca, figlio di Eete e di Asterodea, nonch\u00e9 fratello di Medea.\nMitologia.\nVengono date due versioni del mito concernente questo personaggio. Secondo la \"Medea\" di Seneca, Apsirto era un bimbetto che seguiva passo passo la sorella. Questa, innamorata di Giasone, mentre si apprestava a fuggire con l'amante sopra la nave Argo, recando con s\u00e9 il favoloso vello d'oro, fu inseguita dal padre e i suoi uomini; per dissuaderlo dall'inseguimento, Medea, ignorando i lamenti e le suppliche del fratellino, lo uccise e ne smembr\u00f2 il corpo gettandone i pezzi tra le onde in direzione del padre Eete, che si ferm\u00f2 a raccoglierli in modo da poter dare degna sepoltura al figlio. \nCi\u00f2 permise a Giasone e Medea di fuggire senza essere disturbati. Ma Zeus mand\u00f2 sulla nave una tempesta per l'atroce crimine commesso da Giasone e Medea e gli Argonauti furono infine gettati sull'isola della maga Circe, zia di Medea, che purific\u00f2 i due assassini.\nL'Argo infine, pot\u00e9 riprendere la regolare navigazione.\nIn altre versioni, come nella \"Medea\" di Euripide, Apsirto \u00e8 un giovane adulto. Eete mand\u00f2 il figlio ad inseguire la nave Argo. Medea avrebbe, quindi, attirato il fratello in una trappola e facendogli credere che Giasone si fosse impossessato di lei con la forza, lo invit\u00f2 ad un appuntamento in un luogo sacro, dove Giasone gli tese un'imboscata e lo uccise.\nSecondo una tradizione locale, l'origine etimologica di Tomi, una citt\u00e0 della Grecia, deriverebbe proprio da questo evento poich\u00e9 in lingua greca antica \u03c4\u03ad\u03bc\u03bd\u03c9 indica il verbo \"tagliare\"."}
{"id": "701001", "revid": "834", "url": "https://it.wikipedia.org/wiki?curid=701001", "title": "Assirto", "text": ""}
{"id": "701002", "revid": "21880", "url": "https://it.wikipedia.org/wiki?curid=701002", "title": "Eudyptes chrysocome filholi", "text": ""}
{"id": "701004", "revid": "1318658", "url": "https://it.wikipedia.org/wiki?curid=701004", "title": "Proteobacteria", "text": "I proteobatteri (Proteobacteria ) sono un phylum di batteri. Includono un'ampia gamma di agenti patogeni parassiti, come \"Escherichia coli\", \"Salmonella typhi\", \"Vibrio cholerae\", \"Helicobacter pylori\" e molti altri. Altri sono liberi nell'ambiente e sono azotofissatori. Il gruppo viene definito principalmente in termini di RNA ribosomico ed \u00e8 cos\u00ec chiamato per il dio greco Proteo (che \u00e8 anche il nome di un genere di batteri tra i proteobatteri) in grado di cambiare forma a causa della diversit\u00e0 delle forme riscontrabili.\nCaratteristiche.\nTutti i proteobatteri sono Gram-negativi, con una membrana esterna composta principalmente di lipopolisaccaridi. Molti si spostano utilizzando flagelli ma alcuni non motili si muovono sfruttando lo scivolamento batterico. Gli ultimi includono i mixobatteri, un gruppo particolare di batteri che si possono aggregare per formare corpi fruttiferi pluricellulari. Esiste anche una certa variet\u00e0 nei tipi di metabolismo. Molti membri sono facoltativamente o obbligatoriamente organismi anaerobici ed eterotrofi, sebbene esistano molte eccezioni. Una variet\u00e0 di generi, non strettamente imparentati, convertono l'energia della luce attraverso la fotosintesi. Sono chiamati batteri viola, con riferimento alla loro pigmentazione per lo pi\u00f9 rossastra. La teoria dell'endosimbionte postula che alcuni appartenenti arcaici a questo phylum siano gli organismi inglobati, nel passato, da una parte degli odierni eucarioti come endosimbionti (mitocondri, cloroplasti)."}
{"id": "701017", "revid": "1718925", "url": "https://it.wikipedia.org/wiki?curid=701017", "title": "Floria Sigismondi", "text": "\u00c8 maggiormente conosciuta come regista di video musicali, oltre che come artista a s\u00e9 stante: Katy Perry, Christina Aguilera, Interpol, The White Stripes, David Bowie, Sigur R\u00f3s, Sheryl Crow, The Cure, Bj\u00f6rk, Muse, Amon Tobin, Justin Timberlake e Marilyn Manson sono soltanto alcuni fra gli artisti con cui ha collaborato. Ha lavorato anche nel mondo della pubblicit\u00e0 girando spot per Old Navy, Adidas, Pantene, Eaton's, Samsung, Absolut, Motorola, Target, Gucci, MAC Cosmetics, Desperados, Equinox e Thierry Mugler. Il ritmo spezzato dei suoi video, unito a particolarissimi effetti di luce, soggetti fuori fuoco e una passione per insetti e serpenti sono oramai un marchio di fabbrica, come nell'esemplare videoclip \"The Beautiful People\", per Marilyn Manson. Come e ancora pi\u00f9 del collega Chris Cunningham, Floria mette in scena \"freaks\" e persone che appaiono malate, riuscendo sempre nell'intento specifico di mettere a disagio lo spettatore. Il suo stile unico rimane modello di molti giovani registi.\nBiografia.\nI genitori, Lina e Domenico Sigismondi, erano cantanti d'opera. La sua famiglia, con anche la sorella Antonella, si trasfer\u00ec ad Hamilton in Ontario quando lei aveva due anni. Nella sua infanzia cominci\u00f2 l'ossessione per dipingere e disegnare. Nel 1987 inizi\u00f2 a studiare disegno all'Ontario College of Art &amp; Design, per poi passare a fotografia. Cominci\u00f2 infatti la sua carriera come fotografa di moda lavorando negli anni per riviste come \"Ray Gun\", \"Sch\u00f6n!\", \"i-D\" e \"The New York Times Magazine\", e iniziando a dirigere video solo dopo essere approdata alle compagnie di produzione \"The Revolver Film Co.\" e \"Black Dog Films\" nel 1992, diresse video per molte band canadesi.\nI suoi video molto innovativi, ma anche molto scioccanti, ambientati in scenari che lei una volta defin\u00ec come \"entropici sottomondi abitati da anime torturate e esseri onnipotenti\", attrassero molte band di musicisti importanti. Ha dichiarato in seguito che la sua arte si ispira alle immagini disturbate di David Lynch e Francis Bacon, e dai film di Stanley Kubrick e Federico Fellini.\nTra i suoi lavori pi\u00f9 noti ci sono sicuramente le fotografie delle copertine degli album \"Lest We Forget\" di Marilyn Manson (2004) e \"Ghosts\" di Siobh\u00e1n Donaghy (2007). Con le sue fotografie e le sue installazioni di sculture ha avuto varie mostre personali, ad Hamilton, Toronto, New York, Brescia, Parigi, G\u00f6teborg, Rotterdam, Stoccarda e Londra. Le sue opere sono state incluse in molte mostre di gruppo, assieme a artisti come Cindy Sherman e Francesco Clemente. La casa editrice tedesca d'Arte \"Die Gestalten Verlag\" ha pubblicato due sue monografie fotografiche: \"Redemption\" (1999) e \"Immune\" (2005).\nNell'ottobre 2004 \u00e8 nata sua figlia, Tosca Vera Sigismondi-Berlin. Il padre \u00e8 il marito Lillian Berlin, frontman dei Living Things. Nel 2010 ha diretto \"The Runaways\" sulla band femminile The Runaways con Dakota Fanning e Kristen Stewart. Nel 2011 viene reso noto che la Sigismondi era al lavoro su un film biografico sul frontman dei Nirvana Kurt Cobain dal titolo \"Heart Shaped Box\" in cui Justin Bieber avrebbe dovuto interpretare Cobain, ad oggi il progetto \u00e8 in fase di stallo.\nNel 2013 il video diretto per la canzone \"The Next Day\" di David Bowie, scaten\u00f2 diverse proteste in ambienti cattolici a causa del forte contenuto blasfemo del filmato. La Sigismondi risiede tra Toronto, New York e Los Angeles."}
{"id": "701020", "revid": "767487", "url": "https://it.wikipedia.org/wiki?curid=701020", "title": "1 Night in Paris", "text": "1 Night in Paris \u00e8 un video pornografico del 2004 con protagonisti Paris Hilton e il suo ex-fidanzato Rick Salomon.\nTrama.\nSi mostra chiaramente la penetrazione vaginale e la fellatio tra Paris Hilton e Rick Salomon. Paris Hilton in una scena interrompe il rapporto sessuale per rispondere al telefono cellulare.\nProduzione.\nIl video \u00e8 l'unico nel mondo della pornografia delle celebrit\u00e0, perch\u00e9 la compagnia che lo produsse ha dei buoni rapporti di lavoro con uno dei protagonisti, Rick Salomon, che fa dei commenti introduttivi a ogni scena di sesso. \u00c8 anche uno dei pi\u00f9 espliciti filmati pornografici interpretati da personaggi celebri.\nIl video \u00e8 realizzato usando per talune scene la tecnica della visione notturna.\nDistribuzione.\nIl video fu pubblicato da Rick Salomon su Internet poco prima del debutto della Hilton nella serie televisiva \"The Simple Life\", provocando uno scandalo. Inizialmente Paris Hilton inizi\u00f2 una causa contro Salomon per aver pubblicato il film, ma nel luglio 2005 i due arrivarono a un accordo.\nIl video venne distribuito anche in DVD dalla Red Light District Video, una compagnia specializzata nella produzione e distribuzione di film pornografici."}
{"id": "701022", "revid": "119380107", "url": "https://it.wikipedia.org/wiki?curid=701022", "title": "Calcite", "text": "La calcite \u00e8 un minerale costituito da carbonato di calcio neutro (CaCO3) appartenente al gruppo omonimo. Il nome deriva dal termine latino \"calx\" che significa calce.\nOrigine.\nMinerale tipico di origine sedimentaria, sia per precipitazione chimica diretta da evaporazione di soluzioni sovrassature, sia per sedimentazione di resti organici di organismi marini che utilizzano il carbonato di calcio come costituente il loro guscio.\nSi pu\u00f2 anche originare in rocce metamorfiche e raramente magmatiche, dove si deposita nelle fratture in cui circola il fluido ad alta temperatura e sovrassaturo.\nGiacitura.\n\u00c8 tra i minerali pi\u00f9 comuni in assoluto, diffusa specialmente in quasi tutte le rocce sedimentarie, specialmente in quelle \"allochimiche\" \"carbonatiche\", come nei calcari e nelle dolomie.\nSi presenta spesso anche in rocce magmatiche effusive come i basalti e nelle fratture in quelle intrusive e, ovviamente in tutte le loro rispettive rocce metamorfiche.\nForma naturale.\nMinerale tra i pi\u00f9 vari come forma e colore, si presenta in natura tendenzialmente romboedrico, ma anche scalenoedrico, tabulare e prismatico.\nPu\u00f2 dare origine ad aggregati granulari, colonnari o lamellari, come nelle grotte, oppure ad accrescimenti zonati, come nelle ooliti. \u00c8 inoltre il componente principale dell'esoscheletro dei coralli.\nIl colore, a seconda delle inclusioni, pu\u00f2 variare dal bianco, al rosa, al giallo, al bruno fino al verde.\nSpesso ha un fenomeno di fluorescenza se sottoposto ai raggi ultravioletti, con colorazioni rosse, gialle, rosa e azzurre e pu\u00f2 essere anche termoluminescente.\n\u00c8 completamente solubile in acido cloridrico, con una tipica e vivace effervescenza.\nProprio e tipico di questo minerale \u00e8 il fenomeno della birifrangenza (utilizzato nella costruzione del prisma di Nicol, uno dei primi polarizzatori).\nAlcune tra le rocce costituite prevalentemente da questo minerale sono tra le pi\u00f9 richieste e famose dal punto di vista edile e architettonico.\nRicordiamo: \nCarsismo.\nUno dei tanti fenomeni collegati alla calcite \u00e8 il carsismo. Le rocce carsiche sono infatti principalmente calcari, composti di calcite. Le acque meteoriche esercitano sui calcari erosione meccanica e chimica. La calcite \u00e8 insolubile in acqua, ma se l'acqua \u00e8 leggermente acida, a causa del diossido di carbonio (CO2) in essa disciolto, pu\u00f2 scioglierla. L'acqua si acidifica prelevando anidride carbonica dall'atmosfera e dal suolo, formando acido carbonico secondo la reazione \nL'acido carbonico a sua volta reagisce con la calcite (CaCO3), formando bicarbonato di calcio Ca(HCO3)2. Questa reazione pu\u00f2 procedere anche al contrario, depositando la calcite, anche se il processo \u00e8 pi\u00f9 lento. L'erosione causa dissoluzione del calcare, formando doline, grotte, e altri aspetti caratteristici del territorio carsico."}
{"id": "701025", "revid": "96582", "url": "https://it.wikipedia.org/wiki?curid=701025", "title": "Vito D'Amato", "text": "Carriera.\nGiocatore.\nClub.\nArriva a Roma da bambino al seguito del padre che opera come portiere in uno stabile nella zona di Porta Metronia.\nCresce calcisticamente nella , facendo tutta la trafila settore giovanile biancocelesti. L'allora allenatore Umberto Mannocci gli concede fiducia e lo lancia in prima squadra: debutta in Serie A, a vent'anni, il 20 dicembre 1964 allo stadio Marassi di Genova, in occasione dell'incontro -Lazio (0-0). Nel corso della stessa stagione 1964-1965 riesce a disputare 16 partite realizzando anche 3 gol.\nLe due stagioni successive lo vedono titolare con un totale di 63 presenze ed un bottino di 10 gol. Uno dei momenti di massima gloria di Vito D'Amato \u00e8 legato all'incontro del 10 ottobre 1965, quando con un suo gol la Lazio supera per 1-0 i cugini della in un derby che vede i \"giallorossi\" come squadra ospitante.\nIl 18 dicembre 1966 \u00e8 ancora con un suo gol che i \"biancocelesti\", allenati nella circostanza da Maino Neri, riescono a superare all'Olimpico, sempre per 1-0, la grande del \"Mago\" Helenio Herrera.\nLa retrocessione della Lazio maturata al termine della stagione 1966-1967 spinge per\u00f2 il presidente Lenzini a cedere il gioiello biancoceleste proprio all'Inter. Gioca un anno con i nerazzurri con 13 presenze ed una rete, poi ritorna nella capitale, non con la Lazio, ma con la maglia della Roma, dove colleziona 19 presenze e due gol (entrambi nella vittoria esterna contro il ) e vince l'unico trofeo della sua carriera, la Coppa Italia 1968-1969.\nA venticinque anni va al in Serie B, poi a novembre al dove rimane due stagioni prima di chiudere con il grande calcio nel .\nHa complessivamente totalizzato in carriera 144 presenze e 17 reti in Serie A e 40 presenze e 6 reti in Serie B.\nNazionale.\nIl 20 marzo 1966 viene schierato in Nazionale B ad Esch-sur-Alzette contro il Lussemburgo, in quella che rimane la sua unica esperienza azzurra.\nAllenatore.\nHa intrapreso anche la carriera di allenatore, guidando la Lazio Calcio femminile."}
{"id": "701028", "revid": "119159", "url": "https://it.wikipedia.org/wiki?curid=701028", "title": "Amazzonia", "text": "L'Amazzonia \u00e8 una vasta regione geografica del sud-America caratterizzata da una foresta pluviale, detta foresta amazzonica, che copre gran parte dell'omonimo bacino amazzonico, estendendosi su una superficie di sei milioni di chilometri quadrati suddivisi in nove Paesi; la maggioranza della foresta (circa il 60%) si trova in Brasile; un altro 13% si trova in Per\u00f9, il 10% in Colombia e parti pi\u00f9 piccole in Venezuela, Ecuador, Bolivia, Guyana, Suriname e Guyana francese: stati e unit\u00e0 amministrative di quattro di questi paesi sono appunto denominati \"Amazonas\".\nStoria.\nLa foresta amazzonica si form\u00f2 probabilmente durante l'Eocene, a seguito della diminuzione su scala globale delle temperature tropicali, dopo che l'oceano Atlantico era diventato grande abbastanza da rendere possibile un clima caldo-umido nel bacino amazzonico. La foresta tropicale esiste da almeno 55 milioni di anni; la maggior parte della regione rimase libera da biomi simili a savana almeno fino all'ultima era glaciale.\nA seguito dell'estinzione del Cretaceo-Paleogene, la scomparsa dei dinosauri e il clima pi\u00f9 umido potrebbero aver consentito alla foresta tropicale di estendersi attraverso il continente. Tra 66 e 34 milioni di anni fa, la foresta raggiunse i 45\u00b0 sud. Le variazioni climatiche avvenute durante gli ultimi 34 milioni di anni permisero alle aree di savana di estendersi fino ai tropici. Ad esempio, durante l'Oligocene, al di sopra dei 15\u00b0 nord esisteva solo una fascia forestale relativamente stretta. Durante il Miocene medio la foresta si espanse nuovamente, per poi ritirarsi in gran parte verso l'interno nell'ultima era glaciale. Tuttavia, anche durante questo periodo, la foresta ha continuato a prosperare, consentendo la sopravvivenza e l'evoluzione di innumerevoli specie.\nSi ritiene che il bacino del Rio delle Amazzoni sia stato diviso, all'interno del continente, dal cosiddetto \u00abarco di Purus\u00bb durante il Miocene medio. Le acque sul versante orientale di esso defluirono verso l'Atlantico, mentre quelle del lato occidentale defluivano attraverso il bacino amazzonico verso il Pacifico. A seguito della formazione delle Ande, le acque del bacino formarono allora un enorme lago, noto come bacino del Solim\u00f5es. Negli ultimi cinque-dieci milioni di anni, le masse d'acqua riuscirono ad aprirsi un varco verso est sfondando l'arco di Purus e si andarono ad unire ai corsi d'acqua orientali formando l'attuale Rio delle Amazzoni, che defluisce nell'Atlantico.\n\u00c8 stato dimostrato che negli ultimi 21.000 anni, durante l'ultimo massimo glaciale e il successivo scioglimento dei ghiacciai, avvennero cambiamenti significativi nella vegetazione della foresta tropicale amazzonica. L'analisi dei depositi di sedimenti dei paleo-laghi nel bacino amazzonico suggerisce che durante l'ultima era glaciale le precipitazioni fossero inferiori rispetto a quelle odierne, e molto probabilmente questo provoc\u00f2 una riduzione della vegetazione tropicale igrofila nella regione. \u00c8 ancora oggetto di discussione, comunque, quanto sia stato grande tale declino. Alcuni scienziati ritengono che la foresta tropicale si ridusse a piccoli e isolati \"refugia\" separati da zone boschive aperte e praterie; altri, al contrario, ritengono che la foresta pluviale sia rimasta in gran parte intatta, ma non abbia potuto raggiungere i suoi attuali limiti settentrionali, meridionali e orientali. Finora nessuno di questi due punti di vista \u00e8 riuscito a prevalere sull'altro, dal momento che nella foresta pluviale tropicale le indagini scientifiche sono possibili solo in misura limitata e pertanto sono necessari ulteriori dati riguardanti le regioni periferiche del bacino amazzonico. I dati raccolti finora, infatti, avvalorano entrambe le ipotesi.\nSviluppi recenti.\nGli scavi archeologici effettuati nella grotta di Pedra Pintada suggeriscono che gli esseri umani hanno vissuto nella regione amazzonica per almeno anni. Successivamente, a partire dal 1250 d.C., nelle regioni periferiche dell'Amazzonia furono creati insediamenti che provocarono alterazioni nel manto forestale.\nPer molto tempo si \u00e8 ipotizzato che la foresta pluviale amazzonica fosse stata sempre scarsamente popolata, dal momento che i suoli poveri di nutrienti non adatti all'agricoltura non avrebbero consentito la presenza di una popolazione numerosa. Una dei principali portavoce di questa opinione \u00e8 stata l'archeologa Betty Meggers, che present\u00f2 le sue ricerche nel libro \"Amazonia: Man and Culture in a Counterfeit Paradise\". La studiosa sosteneva che la foresta pluviale amazzonica avrebbe consentito l'esistenza solamente a gruppi di cacciatori con una densit\u00e0 di popolazione non superiore agli 0,2 abitanti per chilometro quadrato, dato che solamente l'agricoltura avrebbe potuto consentire una densit\u00e0 di popolazione maggiore. Recenti scoperte antropologiche, tuttavia, indicano che la regione amazzonica era pi\u00f9 densamente popolata. Intorno al 1500 in Amazzonia avrebbero potuto vivere circa 5 milioni di persone, sparse tra aree costiere densamente popolate come l'isola di Maraj\u00f3 e l'entroterra. Nel 1900, questa popolazione si era ridotta ad appena un milione di nativi circa, scesi a meno di 200.000 nei primi anni '80.\nIl primo europeo a percorrere il corso del Rio delle Amazzoni nel 1542 fu lo spagnolo Francisco de Orellana. Il cronista dell'impresa, il frate domenicano Gaspar de Carvajal, scrisse: \u00abTutto questo mondo nuovo [...] \u00e8 abitato da barbari di diverse province e nazioni [...] Sono pi\u00f9 di centocinquanta, ognuna con una sua lingua, immense e densamente popolate come le altre che abbiamo visto durante il viaggio\u00bb. Per molto tempo gli studiosi hanno ritenuto queste affermazioni delle semplici esagerazioni, ma nel corso del programma \"Unnatural Histories\" della BBC sono state presentate prove dell'esistenza di una florida civilt\u00e0 che fioriva lungo il Rio delle Amazzoni negli anni '40 del XVI secolo. Questa fu probabilmente decimata a causa delle malattie infettive trasmesse dagli europei, come il vaiolo. A partire dagli anni '70 del XX secolo, diversi geoglifi risalenti ad un periodo compreso tra l'anno 0 e il 1250 d.C. sono stati scoperti in aree disboscate, facendo supporre l'esistenza nella regione di civilt\u00e0 precolombiane piuttosto progredite. Al geografo brasiliano Alceu Ranzi viene generalmente attribuita la prima scoperta di geoglifi durante un sorvolo dello stato brasiliano di Acre. Inoltre gli studiosi hanno recentemente dimostrato che la foresta pluviale amazzonica non \u00e8 una regione selvaggia incontaminata, ma \u00e8 stata modellata dagli esseri umani per almeno anni attraverso la creazione di giardini forestali e di terreni arricchiti artificialmente (\"terra preta\").\nLa \"terra preta\" \u00e8 presente su vaste aree della foresta amazzonica ed \u00e8 oggi largamente accettato che sia il risultato della gestione del territorio da parte delle comunit\u00e0 indigene. Tali terreni fertili hanno consentito l'agricoltura e la selvicoltura in condizioni naturali altrimenti sfavorevoli, il che significa che gran parte della foresta pluviale amazzonica \u00e8 il frutto di centinaia di anni di intervento umano piuttosto che, come si pensava in precedenza, il risultato di un processo naturale. Nel 2003, un gruppo di ricercatori dell'Universit\u00e0 della Florida guidato da Michael Heckenberger ha scoperto i resti di grandi insediamenti nel mezzo della foresta amazzonica nell'area abitata dagli indigeni xingu. Fra questi figuravano resti di strade, ponti e grandi piazze.\nEtimologia.\nDalla relazione che fu scritta dal cappellano della spedizione Gaspar de Carvajal il 22 aprile del 1542, sul diario del suo viaggio in Amazzonia, racconta che gli spagnoli combatterono contro i Tapuyas, trib\u00f9 nelle cui file militavano anche le donne. Francisco de Orellana chiam\u00f2 il fiume Rio delle Amazzoni, perch\u00e9 le donne guerriere gli ricordarono le antiche Amazzoni dell'Asia e dell'Africa, descritte da Erodoto e Diodoro Siculo, nella mitologia greca.\nCaratteristiche.\nNota anche come \"Polmone verde\" della Terra per la sua estensione e importanza (la seconda foresta pi\u00f9 grande al mondo dopo la taiga russo-siberiana), costituisce pi\u00f9 della met\u00e0 delle foreste tropicali rimaste al mondo e ospita una biodiversit\u00e0 maggiore di qualsiasi altra foresta tropicale; \u00e8 uno dei sei principali biomi del Brasile, e costituisce circa il 49.4% del territorio brasiliano, coprendo tre delle cinque regioni statistiche del Paese (Norte, Nordeste e Centro-Oeste). Un'area di della foresta pluviale dell'Amazzonia centrale, che comprende il parco nazionale di Ja\u00fa, \u00e8 stata dichiarata Patrimonio dell'Umanit\u00e0 dall'UNESCO nel 2000 (con un ampliamento nel 2003). Un'altra area protetta situata entro i suoi confini \u00e8 quella della Serran\u00eda de Chiribiquete, che, con i suoi chilometri quadrati di estensione, \u00e8 il parco nazionale di foresta pluviale pi\u00f9 grande al mondo, dichiarato anch'esso Patrimonio dell'umanit\u00e0 dall'UNESCO. La foresta amazzonica \u00e8 stata inoltre inserita al primo posto delle Nuove sette meraviglie del mondo naturali. Dal punto di vista socio-geografico, il settore di bacino amazzonico appartenente al Brasile viene assegnato alla cosiddetta \u00abAmazzonia legale\u00bb. Ai fini dello sviluppo economico della regione, nel 1966 \u00e8 stata creata la \u00abSovrintendenza dello Sviluppo dell'Amazzonia\u00bb (SUDAM).\nLa sopravvivenza a lungo termine della foresta pluviale amazzonica nell'Antropocene collide con gli interessi dell'industria mineraria e dell'agricoltura industriale, sempre pi\u00f9 pressanti: la foresta pluviale brasiliana si \u00e8 ridotta di ben a causa della deforestazione, una superficie corrispondente a oltre un milione di campi da calcio, solamente tra l'agosto 2017 e il luglio 2018.\nClima.\nLa regione amazzonica \u00e8 caratterizzata da un clima umido equatoriale con temperature elevate (media annuale intorno ai ) e umidit\u00e0 relativa elevata (83%).\nAmbiente.\nBiodiversit\u00e0.\nLe foreste pluviali sono in genere molto ricche in termini di specie diverse di fauna e flora; nelle foreste tropicali dell'America si trova una maggiore biodiversit\u00e0 rispetto alle corrispondenti foreste in Africa e in Asia, rendendo l'area Amazzonica di valore biologico inestimabile.\nSi stima che nella regione vivano circa specie di invertebrati tra cui 2,5 milioni specie di insetti\n, specie di pesci, specie di uccelli (si pensa che un quinto di tutti gli uccelli viva nella foresta amazzonica), 427 specie di mammiferi, 400 specie di anfibi e 378 specie di rettili e \nOgni anno vengono scoperte centinaia di nuove specie nella foresta amazzonica. In particolare tra il 2014 e il 2015 sono state scoperte 381 nuove specie, delle quali: 216 piante, 93 pesci, 32 anfibi, 20 mammiferi (due fossili), 19 rettili e un uccello.\nAlcune delle ultime specie scoperte in Amazzonia sono:\nMentre il numero di nuove specie scoperte in Amazzonia aumenta, si sospetta l'estinzione di specie gi\u00e0 scoperte o non scoperte, a causa dell'azione distruttiva del disboscamento portato avanti dall'uomo. Una di tali specie dichiarata possibilmente estinta \u00e8 ad esempio l'Ara di Spix.\nOltre alla deforestazione, la biodiversit\u00e0 e in generale il ruolo della foresta amazzonica dal punto di vista biologico ed ecologico sono minacciati dal commercio illegale di specie protette. In Amazzonia si contano pi\u00f9 di specie native protette dal CITES.\nVegetali.\nLe seguenti specie di vegetali dell'Amazzonia sono state indicate come particolarmente minacciate dal CITES:\nInvertebrati.\nLe seguenti specie di invertebrati dell'Amazzonia sono state indicate come particolarmente minacciate dal CITES:\nPesci.\nLe seguenti specie di pesci dell'Amazzonia sono state indicate come particolarmente minacciate dal CITES:\nAnfibi.\nLe seguenti specie di anfibi dell'Amazzonia sono state indicate come particolarmente minacciate dal CITES:\nRettili.\nLe seguenti specie di rettili dell'Amazzonia sono state indicate come particolarmente minacciate dal CITES:\nUccelli.\nLe seguenti specie di uccelli dell'Amazzonia sono state indicate come particolarmente minacciate dal CITES:\nMammiferi.\nLe seguenti specie di mammiferi dell'Amazzonia sono state indicate come particolarmente minacciate dal CITES:\nPopolazione.\nLa zona amazzonica \u00e8 occupata da numerose popolazioni indigene, che sebbene abbiano una cultura relativamente simile tra loro, presentano un'elevata differenziazione dal punto di vista linguistico, per totale pi\u00f9 di 400 lingue pi\u00f9 un numero elevato di dialetti.\nLe popolazioni indigene dell'Amazzonia includono:\nNegli ultimi decenni ampie regioni sono state sfruttate con un conseguente aumento della densit\u00e0 della popolazione. Esempi includono in Brasile l'area attorno alle citt\u00e0 di Santarem e Bel\u00e9m, e gli stati di Roraima, Rond\u00f4nia e Acre; in Bolivia il dipartimento di Santa Cruz.\nRisorse.\nLe risorse dell'Amazzonia si sono andate diversificando nel corso di questi ultimi anni. Le economie di sussistenza delle piccole comunit\u00e0 e dei gruppi indigeni continuano a rimanere legate allo sfruttamento della foresta e dei corsi d'acqua, ma in aree sempre pi\u00f9 estese si pratica agricoltura, allevamento, industria mineraria, estrazione di minerali e idrocarburi.\nDeforestazione.\nLa deforestazione \u00e8 la trasformazione delle aree della foresta in aree disboscate, e risulta molto attiva nel bacino Amazzonico. Pi\u00f9 di un quinto della foresta \u00e8 gi\u00e0 stato distrutto e l'intero ecosistema rimane in pericolo.\nQuesta opera di distruzione \u00e8 iniziata a partire dagli anni Quaranta del Novecento, quando i governi della regione hanno deciso di sfruttare le risorse forestali e minerarie. Il disboscamento permette infatti la vendita e l'esportazione del legname, che pu\u00f2 risultare molto pregiato, l'aumento di terreno per l'agricoltura, di cui si sente un forte bisogno per via della crescita della popolazione, e lo sfruttamento di giacimenti minerari. Nel corso degli anni sono state costruite anche numerose autostrade per collegare grandi citt\u00e0, che non solo sono state fonti primarie di deforestazione ma hanno anche incoraggiato le costruzioni di nuovi villaggi lungo di esse, peggiorando il problema.\nLa deforestazione genera molti aspetti problematici e potenzialmente catastrofici. Gli ambientalisti denunciano da anni un'enorme perdita della biodiversit\u00e0, incrementata dal risultato della distruzione delle foreste e allo sfruttamento insostenibile delle sue risorse. Inoltre, l'Amazzonia \u00e8 un enorme \"polmone\" terrestre, che grazie all'elevata densit\u00e0 della vegetazione e alla sua posizione equatoriale che permette un grande irraggiamento del Sole, consuma elevate quantit\u00e0 di anidride carbonica, generando ossigeno. La rimozione dell'area forestale diminuisce questo effetto; inoltre la deforestazione viene spesso eseguita mediante incendi incontrollati. Tutto ci\u00f2 ha importanti implicazioni nell'effetto serra, e costituisce uno dei principali parametri su cui si costruiscono i modelli per il riscaldamento globale del pianeta. La combinazione di riscaldamento globale e deforestazione rende il clima regionale pi\u00f9 secco e potrebbe stravolgere il delicato equilibrio della foresta pluviale trasformandone una parte in savana.\nFortunatamente, dall'inizio del XXI secolo la deforestazione si \u00e8 ridotta del 70%. Per uno studio di Dan Nepstad, Earth Innovation Institute (Stati Uniti), \u00e8 il risultato di un processo composto da tre fasi. Nella prima (fino al 2004), una legge prov\u00f2 a imporre ad agricoltori e allevatori di considerare riserva l'80% delle loro propriet\u00e0, ma non fu rispettata. Nella seconda fase (2005-2009) ci furono vari fattori: pi\u00f9 controlli della polizia; calo dei guadagni della soia (coltivata in Amazzonia); campagne ambientaliste e boicottaggio di aziende responsabili della deforestazione. La terza fase (dal 2009) \u00e8 stata decisiva. Anche se i guadagni della soia sono ripresi, il governo ha stabilito una politica del credito per l'Amazzonia: coltivatori e allevatori delle aree pi\u00f9 rovinate sono stati esclusi dal credito a basso costo finch\u00e9 la deforestazione non \u00e8 calata.\nSecondo l'Istituto nazionale di ricerche spaziali (INPE) al 20 agosto 2019 si sono susseguiti incendi nell'area della foresta amazzonica, segnando un notevole incremento rispetto ai numeri registrati nello stesso periodo del 2018 (circa l'83%). Nei primi 8 mesi del 2019, secondo INPE e NASA, si sono sviluppati circa incendi nella regione, che raffigurano i dati pi\u00f9 alti della decade e probabilmente i secondi pi\u00f9 alti in assoluto dal 2000 (secondi solo a quelli del 2005 dove nei primi 8 mesi dell'anno si sono registrati almeno incendi)."}
{"id": "701029", "revid": "767487", "url": "https://it.wikipedia.org/wiki?curid=701029", "title": "Koryt\u00e1rky", "text": "Koryt\u00e1rky \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "701030", "revid": "287204", "url": "https://it.wikipedia.org/wiki?curid=701030", "title": "Korytarky", "text": ""}
{"id": "701034", "revid": "884077", "url": "https://it.wikipedia.org/wiki?curid=701034", "title": "Super 10 2004-2005", "text": "Il Super 10 2004-05 fu il 75\u00ba campionato nazionale italiano di rugby a 15 di prima divisione.\nLa finale fu, per il quarto anno consecutivo, contro , quest'ultimo a sua volta alla quinta gara-scudetto di seguito; all'ennesimo tentativo i lombardi riuscirono a centrare il loro primo titolo, divenendo la tredicesima formazione a iscrivere il proprio nome nell'albo d'oro del campionato.\nLa finale, disputata come le due precedenti al Plebiscito di Padova di fronte a circa spettatori, vide protagonista il neozelandese gi\u00e0 Crusader Gerard Fraser, autore di tutti i 25 punti (contro 20) con cui Calvisano vinse l'incontro: una meta, una trasformazione e sei calci piazzati tra i pali, contro due mete trevigiane trasformate, un piazzato e un drop.\nL'European Rugby Cup ridisegn\u00f2 la Challenge Cup, cui furono ammesse tre squadre italiane pi\u00f9 l'eventuale perdente lo spareggio italo-celtico per la Heineken Cup: nell'occasione il fu sconfitto in tale spareggio dai e and\u00f2 a disputare la Challenge Cup 2005-06; la segu\u00ec in tale competizione l', l'altra semifinalista perdente, e le due vincitrici degli spareggi tra le classificate dal quarto all'ottavo posto, che furono e .\nA retrocedere in serie A fu invece la , club nato solo tre anni prima e che si sciolse tre anni pi\u00f9 tardi."}
{"id": "701035", "revid": "35948", "url": "https://it.wikipedia.org/wiki?curid=701035", "title": "Edizioni a grandi lettere", "text": ""}
{"id": "701037", "revid": "986213", "url": "https://it.wikipedia.org/wiki?curid=701037", "title": "Federico IV del Palatinato", "text": "Biografia.\nUnico figlio sopravvissuto di Ludovico VI e di Elisabetta d'Assia, nacque ad Amberg. Suo padre mor\u00ec nel 1583 quando Federico era ancora minorenne, ed egli fu posto sotto la guida dello zio Giovanni Casimiro, ardente calvinista. L'astrologo e matematico Bartholomaeus Pitiscus, anch'egli noto calvinista divenne suo precettore.\nNel gennaio del 1592 Federico fu incoronato elettore palatino del Reno, dopo la morte dello zio Giovanni Casimiro. Continu\u00f2 la politica religiosa dello zio e nel 1608 divenne il capo dell'alleanza militare dei principi protestanti detta Unione Evangelica, titolo che in seguito pass\u00f2 al figlio Federico V e che ebbe una parte importante nel primo periodo della guerra dei Trent'anni.\nFederico IV mor\u00ec ad Heidelberg nel 1610.\nDiscendenza.\nNel 1593 aveva sposato Luisa Giuliana di Nassau, figlia di Guglielmo I d'Orange e di Carlotta di Borbone-Montpensier, dalla quale ebbe otto figli:"}
{"id": "701039", "revid": "125958587", "url": "https://it.wikipedia.org/wiki?curid=701039", "title": "Corona di Santo Stefano", "text": "La Corona di Santo Stefano, detta anche Sacra Corona d'Ungheria (in ungherese: \"Szent Korona\"; titolo latino: \"Sacra, Angelica, et Apostolica Regni Hungariae Corona\"), fu usata per incoronare i re d'Ungheria dal XIII secolo in avanti. La Corona era legata alle Terre della Corona di Santo Stefano. Nessun re d'Ungheria era considerato legittimato se non fosse stato incoronato con tale corona.\nOrigine della Corona di Santo Stefano.\nL'incoronazione di Stefano, primo re d'Ungheria, cristiano, che fu poi canonizzato Santo Stefano, segna l'inizio dello stato ungherese. La data \u00e8 di solito considerata come il giorno di Natale del 1000, o il 1\u00ba gennaio 1001. Si discute se la corona attualmente esistente sia effettivamente quella originale, inviata a Stefano I d'Ungheria da Papa Silvestro II nell'anno 1000. Nel 1038 Stefano I mor\u00ec senza eredi diretti (dopo la morte tragica dell'unico figlio, il Principe Enerico). Sul letto di morte, il re nomin\u00f2 suo legittimo successore il veneziano Pietro Orseolo e - secondo quanto tramandato - consacr\u00f2 il Paese alla Vergine Maria, dichiarandola \"Patrona Hungariae\".\nUn'ipotesi collega, per forme e vicende, l'origine - almeno ideale - di questa famosa corona nella tradizione dei diademi imperiali romani (il pi\u00f9 famoso dei quali appartenne a Costantino il Grande) da applicare all'elmo militare dell\"'imperator\".\nLa Sacra Corona d'Ungheria.\nComposizione.\nSecondo molti storici ungheresi la corona di Santo Stefano \u00e8 quella originale, questo fatto \u00e8 per\u00f2 dibattuto, in quanto ci sarebbero alcuni particolari che all'epoca sarebbero sembrati sacrileghi, come la piccola croce d'oro sulla cima della corona che \u00e8 fissata con una vite che penetra nella figura del Cristo.\nAlcune figure dei Dodici Apostoli si sovrappongono e perci\u00f2 la corona, cos\u00ec com'\u00e8 attualmente, potrebbe essere considerata un insieme di vecchie componenti, appartenute ad altre corone: questa ipotesi \u00e8 supportata dall'inusuale forma della corona.\nSecondo un'altra teoria, avvalorata dalle disposizione delle scritte greche e latine, la corona consisterebbe principalmente di due pezzi: la parte inferiore, \"greca\", la parte superiore \"latina\".\nSecondo questa teoria la parte inferiore sarebbe quindi appartenuta a una corona bizantina, che potrebbe farsi risalire al 1070, stando ad una possibile interpretazione dalla scritta greca \"Geovitsas pistos krales tourkias\" posta di fianco all'immagine di un re ungherese. La scritta significa \"Gueovicha, il fedele re dei Turchi\", dove \"Geovitsas\" deriverebbe dall'ungherese antico \"Gyeicha\", letto da qualcuno come equivalente del nome del re ungherese \"G\u00e9za\" (mentre in \"kral\" sarebbe da riconoscere la parola ungherese \"Kir\u00e1ly\", re appunto). Si tratterebbe quindi di Geza I d'Ungheria, andato in sposo alla principessa bizantina Synadene e sul trono del regno danubiano tra 1074 - 1077. Geza avrebbe ricevuto la corona dall'imperatore romano d'Oriente Michele VII Ducas (sul trono tra 1071 e 1078). Ma altre interpretazioni sono possibili, essendo il nome Geza frequente tra i re ungheresi.\nSecondo altri si tratterebbe di una corona femminile e quindi destinata in origine alla principessa bizantina Synadene, moglie del re ungherese G\u00e9za.\nLa parte superiore, decorata da smalti di produzione \"occidentale\" e da scritte in lingua latina, sarebbe una calotta cruciforme aggiunta successivamente (forse proveniente da una precedente corona).\nLa parte superiore a forma di croce potrebbe, secondo la tradizione popolare, recare un particolare simbolismo: la croce \u00e8 inclinata ed il suo fusto forma un angolo col resto del copricapo e ne costituisce caratteristica peculiare. Ci sono state varie teorie sulle ragioni di questa inclinazione: alcune collegano l'inclinazione con quella della terra, mentre quella popolare maggiormente diffusa collega l'inclinazione con l'instabilit\u00e0 e la disgrazia del popolo ungherese. Un'ispezione attenta della corona ha per\u00f2 stabilito che l'inclinazione \u00e8 dovuta ad un danno subito dalla corona per una caduta.\nIl concetto della personalit\u00e0 legale della Corona.\nL'oro grezzo della Corona e il valore dei gioielli sono stati stimati in circa 20.000 fiorini d'oro dell'inizio del XIX secolo, ma i valori storico, artistico, spirituale e simbolico sono incommensurabili. Carlo I d'Ungheria dovette essere incoronato tre volte finch\u00e9 non lo fu con la Corona di Santo Stefano, nel 1310, perch\u00e9 solo in questo modo il re era veramente legittimato. Un altro e pi\u00f9 recente esempio del potere della Corona fu che l'Ungheria - dopo che l'ultimo re d'Ungheria, Carlo IV cerc\u00f2 e fall\u00ec la restaurazione del trono nel 1921 - rimase un regno senza re fino al 1946.\n Infatti secondo l'antica legge ungherese, \u00e8 re chi possiede fisicamente la corona.\nL'immagine della Sacra Corona nell'araldica ungherese e nei simboli ufficiali dello Stato \u00e8 largamente usata ed \u00e8 lo stemma ufficiale dello stato ungherese.\nGli ungheresi in genere hanno grande rispetto per la Corona come simbolo della sopravvivenza della nazione attraverso un millennio di storia turbolenta nell'Europa centrale e come simbolo della nazione stessa.\nI Regalia nei tempi moderni.\nLa Sacra Corona ha avuto una vita densa di avvenimenti, che l'hanno portata ad essere rubata, nascosta, perduta, ritrovata e portata all'estero molte volte. L'ultima volta \u00e8 tornata in Ungheria dagli Stati Uniti nel 1978, dove era stata portata dopo la seconda guerra mondiale per motivi di sicurezza, come si disse. Dopo ricerche atte ad appurare l'autenticit\u00e0 della Corona, fu restituita su ordine del Presidente Jimmy Carter. La maggior parte della conoscenza accademica riguardo alla corona ungherese nasce appunto da questa ricerca moderna. Dopo la caduta del comunismo, la Corona torn\u00f2 nello stemma dell'Ungheria nel 1990, dato che l'Assemblea Nazionale scelse lo stemma prebellico con la Corona al posto di quello socialista.\nUnico caso in Europa, questa corona conserva tutti i gioielli medievali che la componevano. Il 1\u00ba gennaio 2000 la Sacra Corona d'Ungheria fu trasferita presso il Parlamento ungherese a Budapest dal Museo Nazionale Ungherese, insieme allo scettro, al globus cruciger e alla spada di Santo Stefano, mentre il grande Mantello dell'Incoronazione rimane in una teca di vetro riempita con uno speciale gas nel Museo Nazionale, a causa della sua estrema delicatezza. Diversamente dalla Corona e dalle insegne che la accompagnano, il mantello (che in origine era rosso) \u00e8 considerato originale di Stefano I, risalente al 1030 circa. I documenti descrivono l'indumento come dono fatto a mano dalla regina e dalle suore, che reca l'unico ritratto conosciuto del re (che tra l'altro, mostrerebbe una corona che non sarebbe quella attuale). L'inscrizione circolare in latino identifica il mantello come indumento liturgico dei vescovi.\nLo scettro \u00e8 considerato il pezzo di maggior valore dell'intera gamma di reliquie del re. Contiene una solida palla di cristallo decorata con leoni incisi, un raro prodotto dell'Impero dei Fatimidi del X secolo. L'impugnatura consiste in un bastone di legno circondato da sottili ornamenti di argento lavorato. \nLa spada cerimoniale della collezione della Sacra Corona \u00e8 un prodotto italiano del XIV secolo. La spada originale di Stefano I si trova nella Cattedrale di San Vito a Praga dal 1368. Questa spada corta (60\u00a0cm di lunghezza) \u00e8 in ottime condizioni ed ha l'elsa decorata con motivi tipici dell'arte vichinga.\nLa lancia di re Stefano I (come si vede nel ritratto sul Mantello) fu ottenuta dagli Imperatori del Sacro Romano Impero nel 1100."}
{"id": "701042", "revid": "74173", "url": "https://it.wikipedia.org/wiki?curid=701042", "title": "Sacra Corona di Ungheria", "text": ""}
{"id": "701043", "revid": "74173", "url": "https://it.wikipedia.org/wiki?curid=701043", "title": "Sacra Corona d'Ungheria", "text": ""}
{"id": "701044", "revid": "1543377", "url": "https://it.wikipedia.org/wiki?curid=701044", "title": "Lingue na-dene", "text": "La famiglia na-dene (anche na-den\u00e9 o nadene) \u00e8 una famiglia linguistica che raggruppa alcune lingue native americane, ossia le lingue athabaska, l'eyak e il tlingit.\nClassificazione.\nLa famiglia na-dene comprende:\nLa lingua navajo \u00e8 la pi\u00f9 parlata della famiglia na-dene, parlata in Arizona, New Mexico e altre regioni del Sudovest americano. Il Dene o Dine \u00e8 un gruppo ampiamente distribuito di lingue dei nativi americani e delle genti che popolano il Canada, l'Alaska, parti dell'Oregon e della California settentrionale. L'eyak era parlato nell'Alaska centro-meridionale. L'ultima parlante nativa, Marie Smith Jones, \u00e8 morta il 21 gennaio 2008 all'et\u00e0 di 90 anni.\nLa lingua haida \u00e8 stata esclusa dalle lingue na-dene.\nProposte di relazioni genetiche.\nLa lingua haida, con 15 parlanti madrelingua (M. Krauss, 1995), era stata inizialmente inclusa nella famiglia, proposta da Franz Boas. Molti linguisti oggi la considerano parte del gruppo na-dene, sebbene Joseph Greenberg lo riammetta solo in base al suo metodo piuttosto controverso del confronto lessicale grezzo. Per enfatizzare l'esclusione dell'haida, la famiglia viene denominata anche \"athabaska-eyak-tlingit\". La proposta na-dene originaria \u00e8 stata rivisitata di recente tramite l'opera del linguista John Enrico che si \u00e8 occupato dell'haida.\nSecondo la classificazione di Greenberg delle lingue aborigene nordamericane, il gruppo na-dene rappresenterebbe un'ondata migratoria distinta dall'Asia alle Americhe. Le lingue na dene infatti, sono diverse da tutte le altre lingue del continente americano: le lingue amerinde (quest'ultime comprendono anche le lingue eschimo-aleutine, parlate in Siberia, Alaska, Artico canadese e Groenlandia).\nPerfino i sostenitori contemporanei della teoria di Greenberg come Merritt Ruhlen hanno suggerito che la famiglia linguistica na-dene rappresenta una migrazione distinta di popoli dall'Asia al nuovo mondo. Questa migrazione sarebbe avvenuta tra i 6.000 e gli 8.000 anni fa, collocandosi cos\u00ec circa 4.000 anni dopo la migrazione nelle Americhe dei parlanti amerindi. Ruhlen sostiene che i parlanti na-dene sarebbero arrivati con barche, stabilendosi inizialmente nelle Alexander Islands e Queen Charlotte Islands, in Columbia Britannica, Canada.\nInoltre, Edward Sapir, sostenne che il na-dene fosse un membro della superfamiglia dene-caucasica, insieme alle lingue caucasiche nordorientali, le lingue sino-tibetane, le lingue ienisseiane e il basco.\nIl Professor Edward Vajda della Western Washington University suggerisce che queste lingue siano imparentate con le lingue ienisseiane della Siberia, e quindi facenti parte di una famiglia pi\u00f9 ampia detta dene-ienisseiana.\nQuesta proposta \u00e8 stata sostenuta anche da studi biologici (Rubicz 2002)."}
{"id": "701046", "revid": "647919", "url": "https://it.wikipedia.org/wiki?curid=701046", "title": "Na-dene", "text": ""}
{"id": "701048", "revid": "1437331", "url": "https://it.wikipedia.org/wiki?curid=701048", "title": "Lipasi", "text": "Le lipasi ( e ) sono enzimi idrolasi sottoclasse esterasi, operano l'idrolisi dei grassi, trasformando i trigliceridi in glicerolo e in acidi grassi, processo chiamato lipolisi.\nSvolgono il ruolo fondamentale di scissione dei legami estere presenti nei trigliceridi.\nLe fosfolipasi nello specifico hanno il compito di degradare i fosfolipidi. Nel metabolismo dei lipidi intervengono delle specifiche lipasi ormone dipendente (HSL) che scindono i trigliceridi in glicerolo e acidi grassi liberi pronti per l'utilizzo nelle vie metaboliche (beta-ossidazione).\nTipi di lipasi.\nLa principale lipasi umana presente nel sistema digestivo umano \u00e8 la lipasi pancreatica e la \"pancreatic lipase related protein 2\" (\"PLRP2\"), secrete entrambe dal pancreas. Gli esseri umani possiedono numerose altre lipasi, qui di seguito elencate:"}
{"id": "701050", "revid": "547992", "url": "https://it.wikipedia.org/wiki?curid=701050", "title": "Paul Codrea", "text": "Ha giocato nella massima serie rumena e italiana, oltre che nella Nazionale del suo paese.\nCarriera.\nGiocatore.\nClub.\nCresce nella Dinamo Bucarest, squadra della massima serie romena. Nel 1997 va in prestito al Politehnica Timi\u015foara, nella Seconda Divisione del suo paese. Ritornato nella Prima Divisione nel 1999 con l'Arges Dacia Pitesti, nel gennaio 2001 viene acquistato dal , in Serie B italiana. Con i grifoni gioca una stagione intera e due mezze: nel gennaio 2003 va al , ma con i rosanero ha avuto poche occasioni di giocare: ceduto in prestito al (nell'ambito della trattativa che ha portato Fabio Grosso in rosanero) e al Torino, ha poi fatto ritorno in rosanero, ma gli \u00e8 stato concesso poco spazio. Dal 2006-2007 milita nel (la prima stagione \u00e8 in compartecipazione).\nResta al Siena anche nella stagione 2008-2009, dopo aver ottenuto la salvezza. Ad ottobre stagione inoltrata subisce un infortunio, una lesione di primo grado al bicipite femorale della coscia sinistra, che lo tiene fuori per alcuni mesi.\nIl 31 gennaio 2011, dopo 6 presenze in bianconero, \u00e8 passato in prestito al . Esordisce coi biancorossi il 27 febbraio in Bari- (1-1), chiudendo la stagione con altre 6 apparizioni.\nFinito il prestito ritorna al , che lo mette fuori rosa. Reintegrato, debutta in stagione nella partita vinta per 2-1 in trasferta contro il Cagliari giocata il 24 novembre e valevole per il quarto turno di Coppa Italia. Sceso in campo anche nel quarto turno contro il , gioca anche la 17\u00aa giornata di campionato contro la (vittoria per 4-0) chiudendo la stagione con queste 3 presenze. A fine stagione rimane svincolato.\nIl 21 luglio 2012 viene ingaggiato dal Rapid Bucarest, facendo cos\u00ec ritorno in patria dopo 11 anni trascorsi in Italia.\nNazionale.\nHa fatto parte della Nazionale romena, con cui ha partecipato agli Europei del 2008 di Austria e Svizzera.\nHa esordito in Nazionale nell'amichevole contro la disputata il 15 novembre 2000, giocando titolare, prima di essere sostituito nel finale da Alin Stoica.\nHa segnato la sua unica rete internazionale il 28 febbraio 2001 contro la nel torneo amichevole di Cipro.\nL'ultimo incontro con la maglia della sua Nazionale risale al 3 marzo 2010, nell'amichevole contro .\nAllenatore.\nIl 13 marzo 2013 viene nominato allenatore della Politehnica Timi\u0219oara, club militante in Liga V, il quinto livello del campionato rumeno. Al termine della stagione si guadagna la promozione in Liga IV. Il 29 novembre 2014 rassegna le sue dimissioni dalla guida della squadra."}
{"id": "701053", "revid": "1318658", "url": "https://it.wikipedia.org/wiki?curid=701053", "title": "Cartagena de Indias", "text": "Cartagena de Indias \u00e8 una citt\u00e0 della Colombia, situata sulla costa nord del paese. \u00c8 la capitale del dipartimento di Bol\u00edvar e conta 895.400 abitanti (censimento 2005), sesta citt\u00e0 colombiana per popolazione.\nGeografia.\nCartagena \u00e8 la principale destinazione turistica della Colombia e una delle pi\u00f9 frequentate della regione caraibica, grazie alla sua favorevole posizione geografica in una baia contornata di isole e lagune, e alla sua ricca storia derivante dall'essere stato il principale porto del continente durante il periodo coloniale spagnolo.\nSono incluse nel territorio del comune anche alcune isole al largo della costa colombiana, anche se geograficamente pi\u00f9 vicine ad altri dipartimenti, come l'arcipelago di San Bernardo (comprendente anche la celebre Santa Cruz del Islote), situato nel golfo di Morrosquillo, al largo delle coste del dipartimento di Sucre.\nStoria.\nCartagena venne fondata nel 1533 da Pedro de Heredia, che battezz\u00f2 il nuovo insediamento col nome di una citt\u00e0 spagnola della Murcia. Nel luogo dove venne costruita Cartagena viveva una popolazione chiamata \"Calamar\u00ec\", di cui i resoconti spagnoli narrano che fosse feroce e amante della guerra, al punto che anche le donne combattevano al pari degli uomini.\nPochi anni dopo la fondazione della citt\u00e0, gli spagnoli costruirono una fortezza munita di mura per proteggere la regione contro i pirati inglesi, olandesi e francesi. Nonostante ci\u00f2, Cartagena venne attaccata numerose volte:\nProprio per porre un freno a tutti questi attacchi, nel corso del XVII secolo la corona spagnola assunse famosi ingegneri militari europei, i quali dotarono Cartagena di quelle strutture difensive che ne sono ancor oggi l'elemento pi\u00f9 caratterizzante.\nNel marzo del 1741 si present\u00f2 davanti al porto della citt\u00e0 un'enorme flotta inglese, agli ordini dell'ammiraglio Edward Vernon, composta da 186 navi e 23.600 uomini. La citt\u00e0 disponeva di sole 6 navi e 3.000 uomini, ma l'assedio venne infine respinto dal generale e ammiraglio Blas de Lezo, grazie soprattutto alle opere ingegneristiche costruite negli anni precedenti.\nCartagena fu un attivissimo porto dedito al commercio degli schiavi, l'unica citt\u00e0 insieme a Veracruz (in Messico) autorizzata al commercio con i neri. I primi schiavi giunsero fin dalla fondazione della citt\u00e0, lavorando nella costruzione di strade, profanazione di tombe della popolazione \"Sinu\" e nella costruzione di edifici e fortezze. Gli agenti della compagnia portoghese Cacheu distribuivano carichi umani da Cartagena in tutta l'America del Sud, per lavorare nelle miniere di Venezuela, Indie Occidentali, il Vicereame del Per\u00f9 e il Vicereame della Nuova Granada.\nIl 5 febbraio 1610 venne istituito il Tribunale dell'Inquisizione a Cartagena, per ordine diretto del re Filippo II. Il palazzo, ultimato nel 1770, mostra ancor oggi il suo stile prettamente coloniale. Quando Cartagena dichiar\u00f2 la sua completa indipendenza l'11 novembre 1811, gli inquisitori vennero costretti a lasciare la citt\u00e0. Essi tornarono nel 1815 dopo la riconquista spagnola, ma nel 1821 vennero definitivamente allontanati in seguito all'insurrezione di Sim\u00f3n Bol\u00edvar.\nIl centro storico.\nIl centro storico \u00e8 sicuramente il cuore di Cartagena, quello che conserva le tracce pi\u00f9 evidenti del suo passato, con un'architettura varia che risente di stili coloniali, italiani e repubblicani.\nTra gli edifici pi\u00f9 famosi vanno citati sicuramente: la cattedrale (risalente al XVI secolo), il Palazzo dell'Inquisizione, il Palazzo del Governatore, la chiesa di San Domenico (recentemente restaurata e nella cui piazza antistante trova posto un'opera dello scultore colombiano Fernando Botero), oltre ovviamente a tutte le opere di difesa della citt\u00e0 dagli attacchi dal mare.\n Il centro storico, la \"Ciudad Amurallada\", \u00e8 stato dichiarato \"Patrimonio nazionale della Colombia\" nel 1959 e patrimonio dell'umanit\u00e0 dall'UNESCO nel 1984.\nSicurezza.\nCartagena non \u00e8 mai stata una citt\u00e0 particolarmente violenta, tutto il contrario, \u00e8 stata riconosciuta come citt\u00e0 pacifica, tollerante e molto ospitale. Non si registrano rapimenti di stranieri o di residenti e ancor meno atti di terrorismo negli ultimi anni.\nCartagena, in riferimento al tasso di omicidi, \u00e8 al numero 27 delle 32 capitali di dipartimento della Colombia e notevolmente minore di altre citt\u00e0 del Sud America come Caracas, Panama, Rio de Janeiro o Buenos Aires. Inoltre gli omicidi si concentrano nei quartieri pi\u00f9 emarginati e sono completamente assenti dalla zona turistica e dal centro storico.\nRari casi di violenza dove sono stati coinvolti stranieri e/o turisti sono dovuti quasi esclusivamente all'abuso di alcool e/o stupefacenti.\nInfrastrutture e trasporti.\nCartagena de Indias \u00e8 servita da uno scalo aeroportuale, l'Aeroporto di Cartagena-Rafael N\u00fa\u00f1ez, posto nelle immediate vicinanze del centro cittadino, grazie al quale \u00e8 possibile raggiungere numerose localit\u00e0 nazionali e internazionali."}
{"id": "701055", "revid": "63760", "url": "https://it.wikipedia.org/wiki?curid=701055", "title": "Le Nuvole", "text": ""}
{"id": "701059", "revid": "48479", "url": "https://it.wikipedia.org/wiki?curid=701059", "title": "Paganesimo moderno", "text": ""}
{"id": "701061", "revid": "1355461", "url": "https://it.wikipedia.org/wiki?curid=701061", "title": "Terre della Corona di Santo Stefano", "text": "Il termine storico Terre della Corona di Santo Stefano, o anche Transleithania, di solito denotava un gruppo di stati che nei secoli si erano via via andati affiliando al Regno d'Ungheria, con un'unione personale, e successivamente entrarono nell'Impero austro-ungarico. Questo complesso sistema di stati \u00e8 talvolta indicato con il termine \"Archiregnum Hungaricum\", utilizzando una terminologia medievale.\nData la natura multietnica dell'area, una tale denominazione statuale - cos\u00ec identitaria (grazie al suo richiamo alla antica e gloriosa storia cristiana scaturita dalla figura del re-santo Santo Stefano d'Ungheria e dei suoi successori) e allo stesso tempo sovra-etnica (o comunque non troppo \"magiarocentrico\") - venne ritenuta pi\u00f9 adatta a rappresentare l'unit\u00e0 nella diversit\u00e0 dello stato a guida ungherese.\nNelle varie lingue del regno l'espressione ebbe varie versioni: in ungherese \"Szent Istv\u00e1n Koron\u00e1j\u00e1nak Orsz\u00e1gai\" (Terre/Paesi/Stati della Corona di Santo Stefano) e \"Szent Korona Orsz\u00e1gai\" (Terre/Paesi/Stati della Sacra Corona), \"Magyar Korona Orsz\u00e1gai\" (Terre della Corona Ungherese) e \"Magyar Szent Korona Orsz\u00e1gai\" (Terre della Sacra Corona Ungherese), in croato \"Zemlje Krune svetog Stjepana\" (Terre della Corona di Santo Stefano), in tedesco \"L\u00e4nder der heiligen ungarischen Stephanskrone\" (Terre della Sacra Ungara Corona di Santo Stefano), in serbo \u0417\u0435\u043c\u0459\u0435 \u043a\u0440\u0443\u043d\u0435 \u0421\u0432\u0435\u0442\u043e\u0433 \u0421\u0442\u0435\u0444\u0430\u043d\u0430 / \"Zemlje krune Svetog Stefana\" (Terre della Corona di Santo Stefano), in slovacco \"Krajiny Sv\u00e4to\u0161tefanskej koruny\" (Terre della Corona di Santo Stefano), \"Krajiny uhorskej koruny\" (Terre della Corona Ungherese).\nComposizione.\nFin dall'alto medioevo nell'area medio-danubiana si ebbe l'aggregazione di varie realt\u00e0 statali intorno ai Re d'Ungheria, che divennero signori feudali di varie terre, dalla Croazia alla Cumania, dalla Valacchia alla Moldavia.\nDopo il compromesso austro-ungarico del 1867, la Transleithania consisteva del Regno d'Ungheria con annessa l'Ungheria propriamente detta, la Transilvania, il Voivodato di Serbia, il Regno di Croazia e Slavonia ed il porto di Fiume. La Frontiera Militare rimase sotto amministrazione separata sino al 1882, quando venne poi abolita e incorporata nel Regno di Croazia e Slavonia.\nDirettamente o indirettamente, a vario titolo, hanno fatto parte delle Terre della Corona di Santo Stefano (o sono state reclamate come tali dai regnanti d'Ungheria) i seguenti stati e territori:\nCaratteristiche.\nIl termine era in voga durante il XVIII e il XIX secolo per distinguere la parte transleitana della Monarchia asburgica (in seguito Austria-Ungheria) dai territori della Cisleitania. Il territorio includeva tre paesi:\nQuando la Dieta d'Ungheria si oppose alla separazione della Transilvania (essendo una parte integrante dell'Ungheria medievale), chiese anche senza successo di ristabilire i legami storici con la Dalmazia, la Bosnia e la Galizia e Lodomeria. Queste province cisleitane erano teoricamente parte della Corona di Santo Stefano, secondo la legge ungherese.\nDopo l'unione con la Transilvania nel 1848 e 1867, il termine denot\u00f2 solo il Regno d'Ungheria e il Regno di Croazia e Slavonia.\nIl 29 ottobre 1918 il Parlamento croato dichiar\u00f2 la fine dell'unione e si un\u00ec allo Stato degli Sloveni, Croati e Serbi (in seguito Regno di Jugoslavia). In quel momento, il termine perse il suo significato e cadde in disuso.\nStoria.\nIl Compromesso del 1867, che cre\u00f2 la Monarchia Duale, diede al governo ungherese un maggiore controllo sui suoi affari interni come mai prima dalla Battaglia di Moh\u00e1cs. Ad ogni modo, il nuovo governo incontr\u00f2 molti problemi di natura economica ed incontr\u00f2 l'astio delle minoranze etniche. La Prima Guerra mondiale port\u00f2 alla disintegrazione dell'Austria-Ungheria e dopo la guerra presero il potere una serie di regimi (tra cui quello comunista) separatamente a Buda e a Pest (dal 1872 le due citt\u00e0 erano state riunite in un'unica entit\u00e0, Budapest appunto).\nIl tessuto costituzionale e legislativo.\nCon Francesco Giuseppe I ancora una volta un imperatore asburgico diveniva re d'Ungheria, ma il compromesso limit\u00f2 fortemente il suo potere sugli affari interni del paese ed il governo ungherese riemp\u00ec ufficialmente questo vuoto creatosi. Il governo ungherese consisteva del primo ministro e del suo gabinetto nominato dall'imperatore ma responsabile del proprio operato presso il parlamento bicamerale eletto. I ministeri condivisi tra Austria ed Ungheria furono quello degli affari esteri, quello della difesa e quello delle finanze e come tali le due entit\u00e0 del medesimo impero avevano rappresentanti distinti. Anche se il ministero della difesa comune si occupava dell'amministrazione delle armate imperiali sul territorio, l'imperatore ne era il comandante in capo ed il tedesco rimase la lingua militare in tutto l'impero. Il compromesso del 1867 inoltre stabil\u00ec che la politica commerciale e monetaria, le tariffe generiche, le ferrovie e la tassazione indiretta dovessero rimanere fatti comuni ad Austria ed Ungheria da rinegoziare ogni dieci anni. Fu sempre il Compromesso a riportare la Transilvania sotto la giurisdizione ungherese.\nSu insistenza di Francesco Giuseppe, Ungheria e Croazia raggiunsero un compromesso simile nel 1868, dando ai croati uno status speciale nelle Terre della Santa Corona Ungherese. L'accordo riconosceva una distinta identit\u00e0 alla Croazia e garantiva ai croati un'autonomia negli affari interni. In pratica, ad ogni modo, questa autonomia era piuttosto limitata. Il bano croato era quindi ora dominato dal primo ministro ungherese e continuava ad essere nominato dal re d'Ungheria. Anche in questo caso le aree per politiche comuni includevano la finanza, materie monetarie, gli uffici postali e le ferrovie. Il croato divenne la lingua ufficiale del governo della Croazia e tale lingua venne mantenuta dai rappresentanti locali anche quando questi si rivolgevano al parlamento ungherese.\nLa Legge delle Nazionalit\u00e0 emessa nel 1868 definiva l'Ungheria come una \"singola nazione ungherese\" compromettendo cos\u00ec le differenti nazionalit\u00e0 i cui membri richiedevano eguali diritti in tutte le aree. Anche se le lingue non ungheresi erano usate a livello locale, nelle chiese e nelle scuole, l'ungherese divenne la lingua ufficiale del governo centrale e delle universit\u00e0. Molti ungheresi credevano che questo atto indipendentista locale fosse troppo generoso, mentre alcuni gruppi minoritari addirittura lo rifiutarono. Gli slovacchi dell'Ungheria del nord, i rumeni in Transilvania ed i serbi nella Voivodina desideravano tutti maggiore autonomia. Il governo non prese provvedimenti nei confronti di queste nazionalit\u00e0 ed il malcontento continu\u00f2 a serpeggiare tra il popolo.\nL'antisemitismo apparve in Ungheria dall'inizio del Novecento come risultato del terrore di una competizione economica. Nel 1840 era stata prevista una parziale emancipazione degli ebrei ai quali venne permesso di vivere in qualsiasi luogo ad eccezione di alcune citt\u00e0 minerarie. L'Atto di Emancipazione degli Ebrei del 1868 diede agli ebrei eguali diritti di fronte alla legge ed elimin\u00f2 tutte le barriere che per secoli avevano costretto il loro gruppo nei ghetti, concedendo anche a loro di entrare a far parte della politica e della vita pubblica.\nL'ascesa del Partito Liberale.\nFrancesco Giuseppe nomin\u00f2 Gyula Andr\u00e1ssy (membro del partito De\u00e1k) alla carica di primo ministro ungherese nel 1867. Il suo governo favor\u00ec fortemente il Compromesso austro-ungarico del 1867 e persegu\u00ec un \"laissez-faire\" della politica economica. Le gilde vennero abolite, i lavoratori divennero professionisti autonomi, ed il governo miglior\u00f2 l'educazione generale ed i mezzi di comunicazione. Tra il 1850 ed il 1875, le fattorie ungheresi prosperarono: il prezzo del grano era alto, e le esportazioni triplicarono. L'economia dell'Ungheria ad ogni modo accumulava capitale troppo lentamente ed il governo dipendeva ancora troppo da crediti stranieri. Inoltre, la burocrazia nazionale e locale inizi\u00f2 a crescere immediatamente dopo l'arrivo del Compromesso, aumentando i propri costi e costringendo l'imposizione di nuove tasse, il che fece nuovamente insorgere il dibattito nazionale. Dopo una \"spending review\" a met\u00e0 degli anni '70, il partito De\u00e1k dovette soccombere sotto il peso del disastro finanziario e dello scandalo.\nCome risultato di queste problematiche, il Partito Liberale di K\u00e1lm\u00e1n Tisza, creato nel 1875, prese il potere in quello stesso anno. Tisza assembl\u00f2 una macchina burocratica e politica per mantenere il controllo sulla corruzione e sulla manipolazione del sistema elettorale, scontrandosi peraltro con i nazionalisti ungheresi che lo vedevano eccessivamente sottomesso agli austriaci. I Liberali capirono che la Monarchia Duale aveva posto in primo piano l'Ungheria nell'impero e che tale fenomeno poteva essere sfruttato a vantaggio nazionale.\nIl governo di Tisza cre\u00f2 nuove tasse, ma bilanci\u00f2 il budget durante gli anni in cui fu al potere, completando grandi strade di scorrimento veloce, ferrovie e progetti per nuove vie d'acqua. Commercio ed industria si espansero velocemente. Dopo il 1880 il governo abbandon\u00f2 il \"laissez-faire\" delle politiche economiche ed incoraggi\u00f2 l'industria con esenzioni fiscali, sussidi, contratti di governo e altre misure stimolanti. Il numero di ungheresi impiegati nell'industria tra il 1890 ed il 1910 duplic\u00f2 al 24,2%, facendo passare gli impiegati nell'agricoltura dall'82 al 62%, con un conseguente calo dei prezzi del grano dovuto anche all'apertura del commercio nordamericano ai mercati europei.\nCambiamenti sociali.\nLa popolazione dell'Ungheria sal\u00ec da 13 milioni a 20 milioni tra il 1850 ed il 1910. Dopo il 1867 l'antica societ\u00e0 feudale ungherese fece spazio ad una societ\u00e0 maggiormente complessa che includeva magnati, nobili minori, borghesi, operai e contadini. Ad ogni modo, i magnati continuarono ad avere grande influenza sul partito conservatore per via della loro ricchezza e per la loro posizione dominante nella camera alta della Dieta nazionale. Essi combatterono la modernizzazione e mantennero stretti legami con Vienna nella speranza di veder restaurate le tradizionali strutture sociali e le istituzioni, ponendo l'agricoltura come il principale campo d'azione dell'aristocrazia. La chiesa cattolica fu tra i principali alleati dei magnati.\nAlcuni nobili minori sopravvissero alla depressione agraria della fine dell'Ottocento e continuarono le loro attivit\u00e0 connesse all'agricoltura, mentre altri si dedicarono alla burocrazia o entrarono nel mondo delle professioni.\nA met\u00e0 del XIX secolo, la borghesia ungherese era composta da piccoli gruppi di mercanti tedeschi ed ebrei e da proprietari di negozi che impiegavano alcuni operai. Con l'arrivo del XX secolo, ad ogni modo, la classe borghese era cresciuta per dimensioni e complessit\u00e0 ed era divenuta essenzialmente ebrea dal momento che furono proprio gli ebrei a creare la moderna economia del paese supportata dalla macchina burocratica di Tisza. In cambio, Tisza non solo si preoccup\u00f2 per primo di denunciare il fenomeno increscioso dell'antisemitismo ma utilizz\u00f2 anche la sua macchina politica per schiacciare la crescita di partiti antisemiti. Nel 1896 il suo successore assicur\u00f2 agli ebrei l'emancipazione completa. Dal 1910 circa ebrei componevano circa il 5% della popolazione ed il 23% della popolazione di Budapest. Gli ebrei possedevano il 54% delle attivit\u00e0 e l'85% delle istituzioni finanziarie come direttori o proprietari, oltre al 62% delle attivit\u00e0 commerciali.\nLa crescita della classe lavoratrice port\u00f2 ad un naturale sviluppo industriale del paese. Dal 1900 le miniere e le fabbriche ungheresi occupavano circa 1,2 milioni di persone, rappresentanti il 13% della popolazione nazionale. Il governo ad ogni modo favor\u00ec sempre le classi meno agiate nel tentativo di rendere maggiormente produttivo il substrato interno del paese verso i mercati interni impedendo cos\u00ec l'impoverimento dei contadini col rischio che questi si portassero in citt\u00e0 per trovare lavoro. Nel 1884 il governo riconobbe il diritto allo sciopero, ma il lavoro divenne una dura battaglia politica. Nel 1890 Il Partito Socialdemocratico venne fondato e segretamente esso form\u00f2 un'alleanza con i sindacati locali. Il partito ben presto riusc\u00ec ad ottenere l'iscrizione di un terzo dei lavoratori di Budapest, raggiungendo dal 1900 quota tesserati. La Dieta nazionale pass\u00f2 delle leggi che consentirono di migliorare lo status di vita dei lavoratori industriali, inclusa l'assicurazione medica, ma si rifiut\u00f2 di estendere alla classe lavoratrice il diritto di voto, intuendo che questo avrebbe portato troppi non ungheresi a votare per questioni inerenti al paese. Dopo il Compromesso del 1867, il governo ungherese lanci\u00f2 anche delle riforme per l'educazione in modo da creare una forza lavoro capace ed istruita. Come risultato, l'alfabetizzazione raggiunse l'80% della popolazione nel 1910. La letteratura raggiunse tutte le classi sociali, consentendo a tutti la partecipazione ai cambiamenti politici e sociali.\nLa condizione dei contadini peggior\u00f2 drasticamente durante la depressione di fine secolo. La popolazione rurale cresceva ma il lavoro diminuiva. Dal 1900 pi\u00f9 della met\u00e0 dei proprietari terrieri del paese era alla ricerca di braccianti agricoli per le esigenze basilari della propria produzione, mentre sull'altro fronte alcuni lavoratori agricoli non avevano affatto terra da coltivare. Molti contadini scelsero di emigrare e le loro partenze si attestarono su numeri di l'anno negli anni '70 dell'Ottocento sino a raggiungere il picco di emigranti nel 1907. Gli impiegati nel settore rurale erano il 72,5% nel 1890 e passarono gi\u00e0 al 68,4% nel 1900. Fu proprio la campagna quindi ad essere caratterizzata da piccole rivolte interne a cui il governo reag\u00ec inviando truppe a sedare gli scioperi e gli scontri, bandendo tutte le organizzazioni di liberi lavoratori agricoli ed utilizzando una legislazione repressiva.\nUlteriori leggi eliminarono l'autorit\u00e0 della chiesa su alcune materie civili, introducendo anche le procedure per il matrimonio civile e per il divorzio. \nSul finire del XIX secolo, il Partito Liberale pass\u00f2 delle leggi che consentirono di aumentare il potere del governo a spese della chiesa cattolica locale. Il parlamento ottenne il diritto di veto sulle nomine del clero e ridusse la dominazione pressoch\u00e9 totale che il clero aveva sull'educazione in Ungheria. \nIl Partito Liberale inoltre lavor\u00f2 alacremente per creare un unico stato magiarizzato. Ignorando le Leggi Nazionaliste, i membri dell'organizzazione stabilirono l'ungherese come lingua da usarsi anche nei governi locali incrementando sempre pi\u00f9 il numero di materie scolastiche insegnate in questa lingua. Dopo il 1890 il governo riusc\u00ec a magiarizzare anche slovacchi, tedeschi, croati e rumeni cooptandoli nella burocrazia, espropriandoli cos\u00ec delle loro peculiarit\u00e0 tradizionali sul suolo ungherese, fatti che non mancarono di sollevare il malcontento popolare anche verso questa nuova forma di stato ungherese.\nLa situazione politica ed economica tra il 1905 ed il 1919.\nTisza diresse il governo Liberale sino al 1890, e per quattordici anni mantenne l'incarico di primo ministro in Ungheria. Il declino dell'agricoltura continu\u00f2 e la burocrazia non poteva assorbire tutti i nobili depauperati, cos\u00ec come tutta la popolazione istruita non poteva trovare lavoro o giusto impiego. Questo gruppo diede il suo supporto al Partito per l'Indipendenza ed al Partito del Quarantotto, che divenne parte dell'opposizione \"nazionale\" che forz\u00f2 una coalizione coi Liberali nel 1905. Il Partito per l'Indipendenza stesso si rassegn\u00f2 all'esistenza della Monarchia Duale, ma vide la possibilit\u00e0 di crearsi una posizione di maggior rilievo per l'Ungheria; il Partito del Quarantotto, invece, negava il Compromesso del 1867 intuendo come grazie ad esso l'Ungheria fosse divenuta ancor pi\u00f9 chiaramente una \"colonia\" austriaca e punt\u00f2 invece alla formazione di una banca nazionale ungherese ed al mantenimento delle tradizioni peculiari della terra ungherese.\nFrancesco Giuseppe si rifiut\u00f2 di nominare membri di queste coalizioni al governo fintanto che questi avessero continuato a chiedere all'Austria un esercito indipendente per l'Ungheria, ritenendo che questo fosse un chiaro intento indipendentista violento per il paese. Quanto la coalizione infine ottenne la maggioranza nel 1906, i capi del partito ritirarono la loro opposizione al compromesso del 1867 e seguirono invece la politica che gi\u00e0 era stata del Partito Liberale. Istv\u00e1n Tisza, figlio di Tisza e primo ministro dal 1903 al 1905, form\u00f2 il nuovo Partito dei Lavoratori che nel 1910 ottenne una larga maggioranza al parlamento. Tisza divenne primo ministro per la seconda volta nel 1912 dopo che nuovamente si erano avuti scontri e scioperi tra i lavoratori per ottenere l'espansione del diritto di voto.\nLa dissoluzione dello stato e della monarchia asburgica.\nSempre pi\u00f9 indebolito per via delle grandi spinte centrifughe delle varie nazionalit\u00e0 (irredentismo), l'impero austro-ungarico cess\u00f2 di esistere in seguito alla prima guerra mondiale, quando in seguito alla resa degli Imperi centrali si sbriciol\u00f2 internamente in varie repubbliche nazionali sorte per autoproclamazione, tra cui la Repubblica Democratica di Ungheria.\nDopo un periodo come Repubblica sovietica ungherese, nel 1920 il Trattato del Trianon suggell\u00f2 il nuovo ordine europeo e decret\u00f2 lo smembramento del Regno d'Ungheria, che venne ridotto ad un quarto della sua superficie e ad un terzo della sua popolazione, a favore della vicina Romania e dei neocostituiti Regno dei Serbi, Croati e Sloveni e Repubblica Cecoslovacca, mentre il Banato di Leithania and\u00f2 all'Austria.\nIl Regno d'Ungheria sopravvisse (ma solo nominalmente) nel nuovo stato ungherese sorto nel 1920, in quanto fino al 1944 venne retto dal \"reggente\" Mikl\u00f3s Horthy."}
{"id": "701062", "revid": "712828", "url": "https://it.wikipedia.org/wiki?curid=701062", "title": "Novacella (Varna)", "text": ""}
{"id": "701063", "revid": "181699", "url": "https://it.wikipedia.org/wiki?curid=701063", "title": "Assedio scientifico", "text": "Si definisce assedio scientifico l'insieme di tecniche impiegate per assediare una piazzaforte fortificata alla moderna. Tali tecniche cominciarono a essere elaborate nel XV secolo, ma raggiunsero la maturit\u00e0 solo nel XVII grazie a S\u00e9bastien le Prestre de Vauban.\nDescrizione.\nDopo l'introduzione dell'artiglieria, la difesa e l'assalto delle citt\u00e0 e delle fortificazioni cambi\u00f2 radicalmente, poich\u00e9 il tradizionale approccio alle mura era reso impossibile o estremamente costoso in termini di materiali e vite umane dall'efficienza sempre maggiore dei cannoni e delle armi leggere. L'unico modo di superare le nuove fortificazioni (a meno che non si potesse o volesse impiegare l'antichissima e sempre valida tecnica dell'assedio per fame) era quello di portare l'artiglieria in posizione tale da poter praticare una breccia nelle mura, che doveva essere poi presa con un attacco in forze. Per evitare che i cannoni degli assedianti fossero distrutti prima di poter sparare era necessario scavare trincee (accuratamente angolate cos\u00ec da non esporsi al tiro d'infilata dei difensori) e ripari in cui alloggiare artiglierie e serventi al sicuro, per iniziare finalmente il fuoco, che in certi assedi poteva durare giorni.\nLa nuova arte della guerra.\nLe stesse ragioni tecniche che guidavano gli ingegneri militari a elaborare nuove piante e nuove strutture difensive portarono nel tempo gli assedianti a mettere a punto tecniche sempre pi\u00f9 raffinate di scavo, di tracciamento delle trincee di approccio, di costruzione dei ripari e di perfezionamenti tecnici da apportare ai cannoni. Gli ingegneri militari divennero maestri nell'effettuare calcoli sempre pi\u00f9 complessi in campi apparentemente poco affini all'arte della guerra, come la stima di tempi e volumi di terra da smuovere per effettuare i lavori e la durata dei bombardamenti, non pi\u00f9 a casaccio, ma accuratamente mirati allo scopo di distruggere, perforare, spianare le difese nemiche. La zappa (di cui sono equipaggiati i nuovi reparti degli zappatori) divenne un'arma temibile e importante quanto il fucile. Un tipico esempio di quest'evoluzione \u00e8 il \"Trait\u00e9 des Mines\", pubblicato per la prima volta a Parigi nel 1740 da Vauban, che per elaborare le tabelle effettu\u00f2 una lunga serie di esperimenti impiegando un reparto specializzato costituito e comandato da lui. La teoria di Vauban sull'avvicinamento con trincee cosiddette \"parallele\" arriver\u00e0 sostanzialmente immutata fino alla prima guerra mondiale.\nPalizzate, gabbioni, traverse.\nLe tecniche dello scavo erano tradizionali negli assedi antichi e molto usate anche nel Medioevo. Al semplice scavo in galleria per penetrare in citt\u00e0 o far crollare parti delle mura si affianc\u00f2 ora quello dello scavo delle trincee di avvicinamento. Questi scavi vengono cominciati fuori dal tiro dei cannoni dei difensori (e quindi con i progressi dell'artiglieria, sempre pi\u00f9 lontano, raggiungendo sviluppi impressionanti). Gli scavatori sono spesso soldati specializzati, ma spesso si avvalgono di leve forzate di contadini.\nLe trincee vengono delimitate con palizzate e supporti di vario genere, sempre per\u00f2 in legno, il che causa spesso la distruzione totale delle campagne circostanti. Si impiegano in modo estensivo i \"gabbioni\", cio\u00e8 enormi panieri in vimini o legno flessibile intrecciato in forma di gigantesco cilindro, leggero e facile da trasportare, che una volta collocato nel luogo desiderato viene riempito di terra, cos\u00ec da creare una protezione estremamente efficace per uomini e cannoni. \nLa grande efficacia e praticit\u00e0 di queste strutture fece s\u00ec che fossero ancora in uso alla fine del XIX secolo, per essere poi progressivamente sostituite dal \"sacchetto di sabbia\", che non richiede pi\u00f9 la manualit\u00e0 artigianale nell'intrecciare vimini, usato in miliardi di esemplari nel corso del XX secolo, il cui principio di funzionamento \u00e8 esattamente lo stesso. Un altro elemento fondamentale delle trincee di avvicinamento \u00e8 la \"traversa\": per quanto una trincea potesse essere ben angolata, tuttavia c'era sempre la possibilit\u00e0 che un colpo la imboccasse fortuitamente, rimbalzando al suo interno e seminando la morte tra chi si trovava nella trincea in quel momento.\nLe trincee venivano quindi attrezzate con traverse di solide tavole di legno o con parapetti perpendicolari alla trincea per creare una serie di compartimenti stagni e limitare in questo modo gli effetti di un colpo fortuito. L'uso delle traverse divenne sempre pi\u00f9 importante con l'aumentare dell'efficacia delle artiglierie e con la teorizzazione fatta dal Vauban dell'uso del \"tiro di rimbalzo\" (\"ricochet\"), usato per far giungere proiettili di artiglieria dove non sarebbe teoricamente stato possibile con un tiro diretto. Le fortificazioni e le opere d'assedio diventano sempre pi\u00f9 labirintiche, attraversate da decine di muri con le pi\u00f9 bizzarre angolazioni, eretti per opporsi al tiro di rimbalzo.\nSistema delle parallele.\nIl Maresciallo Vauban, al comando delle truppe francesi all'assedio di Maastricht nel 1673, sperimenta una nuova tecnica, che si dice suggeritagli dai lavori dei turchi all'assedio di Candia nel 1669. Al nuovo sistema viene dato il nome di \"metodo delle parallele\"; otterr\u00e0 un enorme successo, poich\u00e9 ancora nel 1832 l'assedio di Anversa verr\u00e0 vinto dal generale Haxo grazie all'applicazione del metodo. I lavori iniziano con lo scavo di una \"prima parallela\", un tratto di circonferenza (o una circonferenza intera quando possibile) con raggio superiore alla portata delle artiglierie che difendono la piazza.\nChi circola all'interno della prima parallela si muove quindi in relativa sicurezza, tanto che lo scavo \u00e8 molto largo, per consentire accumulo di materiali e schieramento di truppe. Da questo momento, per assicurare la massima protezione ai genieri, i lavori continuano con l'oscurit\u00e0. Dalla prima parallela si dipartono diverse trincee, nella direzione generale dei raggi della circonferenza (cio\u00e8 della prima parallela) che passano per i vertici dei bastioni che si \u00e8 deciso di investire. Le trincee per\u00f2 non proseguono in linea retta, per evitare di essere \"prese d'infilata\" dalle artiglierie dei difensori ma assumono un andamento a zig zag con angolazioni accuratamente studiate per evitare il tiro nemico. \nAd una distanza ottimale per il tiro delle proprie batterie pesanti i camminamenti sono riuniti da una \"seconda parallela\"; in questa vengono ricavati dei \"ridotti\" per le batterie di rottura che, appena installate, iniziano a battere in breccia la faccia del bastione precedentemente prescelto come meno robusto, o comunque pi\u00f9 adatto agli scopi dell'assediante. Altri cannoni iniziano un duello ravvicinato con le artiglierie del difensore. Ancora le trincee si avvicinano zigzagando ai vertici dei bastioni finch\u00e9 sboccano nella \"strada coperta\". A questo punto la cinta muraria \u00e8 in piena vista e una volta completata una \"terza parallela\" sar\u00e0 possibile ammassare truppe non lontano dalla breccia, nel frattempo creata dalle batterie pesanti.\nSe il fossato \u00e8 pieno d'acqua sar\u00e0 necessario un ulteriore sforzo per riempirlo di fascine o materiale da costruzione per creare una passerella praticabile. Un attacco in forze lanciato dopo una preparazione di artiglieria porter\u00e0 infine l'assediante a entrare nella cinta muraria o quantomeno a impadronirsi del bastione. Ma molto spesso ci\u00f2 non era necessario; una volta che le truppe assedianti si fossero impadronite della strada coperta e la breccia nelle mura fosse stata completata, era pratica comune l'arrendersi con l'onore delle armi, in modo da evitare una carneficina, il saccheggio della citt\u00e0 e poter evacuare la guarnigione in sicurezza.\nLa guerra di mina.\nAnche l'antica tecnica della mina viene modernizzata e portata alle sue estreme conseguenze. Fin dai primi esempi storici di assedi documentati archeologicamente sono state trovate tracce di gallerie scavate fin sotto le mura avversarie, piazzando numerosi pali di sostegno e tavolati per impedire crolli, cui si dava fuoco una volta che si fosse ragionevolmente certi di essere arrivati sotto le mura nemiche: il crollo della galleria provocava anche il crollo delle mura sovrastanti, con conseguente creazione di una breccia. Questo non sempre era sufficiente, ad esempio a volte una sezione di mura cos\u00ec minata si limitava a sprofondare per un paio di metri, restando beffardamente in piedi.\nCon i nuovi strumenti tecnologici e l'accresciuta capacit\u00e0 distruttiva della polvere da sparo si poteva essere ragionevolmente sicuri della direzione e distanza raggiunta sottoterra, in modo da posizionarsi accuratamente nel punto prescelto, e da essere certi di infliggere gravissimi danni alle strutture difensive che invece di sprofondare sarebbero state spazzate via dall'esplosione di centinaia di chili di esplosivo. La nuova tecnica, il cui perfezionamento gli storici vollero attribuire al condottiero del XVI secolo Pedro Navarro era ben pi\u00f9 temibile e per contrastarla si misero in opera delle cosiddette \"contromine\", cio\u00e8 gallerie permanenti scavate secondo un piano preciso in modo da essere ragionevolmente certi di intercettare eventuali gallerie scavate dal nemico.\nQueste gallerie, il cui sviluppo raggiungeva a volte la lunghezza complessiva di diversi chilometri, costituivano per\u00f2 in caso di un colpo di mano una pericolosa entrata alle fortificazioni e dovevano essere adeguatamente presidiate e difese; \u00e8 in cunicoli come questi che \u00e8 ambientato il sacrificio di Pietro Micca durante l'assedio di Torino del 1706. Il metodo della mina raggiunse sviluppi impressionanti durante la prima guerra mondiale sul fronte austro-italiano in cui intere cime di montagne, trasformate in postazioni altrimenti imprendibili, vennero fatte letteralmente saltare in aria insieme con le guarnigioni, dai genieri di entrambi gli schieramenti; la pi\u00f9 famosa di queste \u00e8 la cosiddetta \"mina Caetani\" che ridusse in briciole la cima del Col di Lana il 17 aprile 1916."}
{"id": "701064", "revid": "81103", "url": "https://it.wikipedia.org/wiki?curid=701064", "title": "Pianta ornamentale", "text": "Le piante ornamentali sono piante che vengono utilizzate come abbellimento per terrazzi, appartamenti, ecc. o per giardini e parchi di cui sono componenti essenziali.\nNorme colturali.\nBisogna distinguere tra le piante ornamentali coltivate in piena terra e quelle coltivate in vaso o contenitore analogo, in quanto i problemi, le esigenze, l'intrinseca rusticit\u00e0 delle piante da giardino sono differenti da quelle coltivate in appartamento.\nPer la coltivazione in piena terra, il primo passo \u00e8 decidere l'impostazione generale del giardino e la scelta delle specie pi\u00f9 adatte alle condizioni ambientali, in base all'esposizione al sole, al microclima, alla direzione dei venti prevalenti, al tipo di suolo e all'umidit\u00e0 presente nel terreno. Si potr\u00e0 intervenire sulla fertilit\u00e0 e composizione del suolo con opportuni correttivi, mentre per eventuali ristagni d'acqua si dovr\u00e0 ricorrere a lavori di drenaggio.\nLe norme generali di coltura prevedono la preparazione del terreno con vangatura e incorporazione del concime adatto alla pianta ornamentale che si intende coltivare, seguir\u00e0 la sarchiatura, rincalzo ed eliminazione delle infestanti, innaffiature e concimazioni secondo la stagione e le esigenze specifiche. Bisogner\u00e0 sempre prevedere la lotta ai parassiti animali o vegetali responsabili di fitopatie che possono danneggiare irreparabilmente le piante.\nNelle regioni a clima fresco si provveder\u00e0 a riparare dal freddo durante l'inverno le piante pi\u00f9 sensibili al gelo, mentre nel mezzogiorno si appronteranno ripari dal sole cocente estivo alle specie meno adatte ai climi torridi.\nLe piante ornamentali coltivate in appartamento o sul balcone richiedono cure specifiche e continue per ovviare alle intrinseche difficolt\u00e0 dell'ambiente in cui vengono collocate. In special modo negli appartamenti si dovr\u00e0 porre attenzione alla luminosit\u00e0, umidit\u00e0 e temperatura del locale scelto, documentandosi sulle esigenze specifiche della pianta ornamentale che si intende coltivare. Le norme colturali prevedono innaffiature, concimazioni, rinvasi, potature, sfoltimenti, cimature, lotta ai parassiti. Per le piante poste su balconi e terrazze valgono le raccomandazioni sul clima viste per quelle coltivate in piena terra, con l'opportunit\u00e0 di poter ricoverare i vasi in un locale adatto durante l'inverno.\nElenco delle piante ornamentali pi\u00f9 conosciute.\nIn ordine alfabetico rispetto al nome scientifico e suddivise per tipo. Viene indicato a fianco anche il nome volgare. Le categorie possono sovrapporsi"}
{"id": "701069", "revid": "115853386", "url": "https://it.wikipedia.org/wiki?curid=701069", "title": "Tommaso Teruggia", "text": ""}
{"id": "701070", "revid": "200568", "url": "https://it.wikipedia.org/wiki?curid=701070", "title": "Jaroslav Heyrovsk\u00fd", "text": "Heyrovsk\u00fd fu l'inventore dell'elettrodo a goccia di mercurio ed \u00e8 considerato il padre della chimica elettroanalitica. I suoi studi riguardano principalmente la voltammetria e la polarografia. Nel 1959 vinse il premio Nobel per la chimica.\nBiografia.\nNato a Praga nel 1890, era il quinto figlio di Leopold Heyrovsk\u00fd, docente di diritto romano all'Universit\u00e0 Carolina di Praga. Nel 1909 inizi\u00f2 gli studi di chimica, fisica e matematica all'universit\u00e0 di Praga. Dal 1910 al 1914 continu\u00f2 gli studi allo University College di Londra, avendo come insegnante, tra gli altri, William Ramsay. Appena laureatosi cominci\u00f2 ad interessarsi particolarmente di elettrochimica.\nDurante la prima guerra mondiale Heyrovsk\u00fd prest\u00f2 servizio in un ospedale militare come chimico e radiologo, esperienza che lo spinse a continuare gli studi e a laurearsi in fisica, a Praga, nel 1918 e in scienze mediche nel 1921 a Londra.\nInizi\u00f2 la sua carriera accademica come assistente all'Istituto di chimica analitica dell'universit\u00e0 di Praga; nella stessa universit\u00e0 divenne prima, nel 1922, professore associato e successivamente, nel 1926, professore ordinario di chimica fisica. Nello stesso anno spos\u00f2 Marie Koranov\u00e1, dalla quale ebbe due figli.\nLa metodica polarografica fu inventata da Heyrovsk\u00fd nel 1922, segnando la via di un'attivit\u00e0 scientifica futura incentrata sullo sviluppo di questa nuova branca elettrochimica. Istitu\u00ec una scuola cecoslovacca di polarografia e lui stesso fu in prima linea nella ricerca polarografica. Nel 1950 fu nominato direttore del nuovo Istituto di polarografia che dal 1952 divenne parte integrante dell'Accademia delle scienze cecoslovacca.\nRicevette il dottorato onorario all'Universit\u00e0 tecnica di Dresda nel 1955, all'Universit\u00e0 di Varsavia nel 1956, all'Universit\u00e0 di Aix-Marseille nel 1959 e un anno dopo anche all'Universit\u00e0 di Parigi. Fu membro onorario di diverse accademie e societ\u00e0 scientifiche mondiali. Tenne lezioni sulla polarografia negli Stati Uniti (1933), URSS (1934), Inghilterra (1946), Svezia (1947), Repubblica Popolare Cinese (1958) e in Egitto (1960 e 1961).\nMor\u00ec a Praga il 27 marzo 1967.\nIn suo onore sono stati nominati l'asteroide 3069 Heyrovsk\u00fd e il cratere Heyrovsk\u00fd sulla Luna."}
{"id": "701071", "revid": "287204", "url": "https://it.wikipedia.org/wiki?curid=701071", "title": "Fortificazioni (Pe\u010derska Lavra)", "text": "Le fortificazioni del Lavra (in ucraino: \u041b\u0430\u0432\u0440\u0441\u044c\u043a\u0456 \u0444\u043e\u0440\u0442\u0438\u0444\u0456\u043a\u0430\u0446\u0456\u0439\u043d\u0456 \u0441\u043f\u043e\u0440\u0443\u0434\u0438, \"Lavrs'ki fortyfikacijni sporudy\"; in russo: \u041b\u0430\u0432\u0440\u0441\u043a\u0438\u0435 \u0444\u043e\u0440\u0442\u0438\u0444\u0438\u043a\u0430\u0446\u0438\u043e\u043d\u043d\u044b\u0435 \u0443\u043a\u0440\u0435\u043f\u043b\u0435\u043d\u0438\u044f, \"Lavrskie fortifikacionnye ukreplenija\") sono un sistema di muri, torri e altre costruzioni difensive costruite per la protezione dagli attacchi esterni del Monastero delle Grotte sito in Kiev, la capitale della repubblica Ucraina.\nQuesto sistema di fortificazioni fu eretto in pietra per ordine dell'atamano cosacco Ivan Mazepa, che finanzi\u00f2 la sua costruzione al culmine della Grande guerra del nord. Le mura, negli scopi dell'atamano, avrebbero dovuto difendere il monastero in caso di attacco svedese o russo. \nLe fortificazioni consistono in un totale di quattro torri: \nVicino alla Torre Settentrionale c'\u00e8 la Torre dell'Acqua che non fa tuttavia parte del sistema di fortificazioni. Quest'ultima fu disegnata dall'architetto V. Sy\u010dugov e fu realizzata nel 1879 per assicurare al monastero un rifornimento costante di acqua potabile."}
{"id": "701073", "revid": "57342", "url": "https://it.wikipedia.org/wiki?curid=701073", "title": "Kaspar Capparoni", "text": "Biografia.\nNato a Roma il 1\u00ba agosto 1964, frequenta la Scuola Germanica Roma. Dopo aver esordito, all'et\u00e0 di 18 anni, in teatro grazie a Giuseppe Patroni Griffi, con il quale lavorer\u00e0 per vent'anni, nel 1984 \u00e8 nel cast del film \"Phenomena\", diretto da Dario Argento, a cui fanno seguito: \"Colpi di luce\" (1985), regia di Enzo G. Castellari, \"Il commissario Lo Gatto\" di Dino Risi, \"Gialloparma\" (1999), regia di Alberto Bevilacqua, \"Il ritorno del Monnezza\" (2005), diretto da Carlo Vanzina, \"Two families\" di Romano Scavolini, \"Il sole nero\" del 2007.\nLavora anche in varie fiction televisive, tra cui la soap opera \"Ricominciare\" (2000), la miniserie \"Piccolo mondo antico\", le serie \"Incantesimo 4\" (2001) ed \"Elisa di Rivombrosa\" (2003), \"La caccia\" (2005), diretta da Massimo Spano, in cui \u00e8 l'antagonista di Alessio Boni, e la serie \"Capri\" (2006), quest'ultima serie di notevole successo.\nNel 2007 \u00e8 protagonista, a fianco di Lucrezia Lante della Rovere, della miniserie \"Donna detective\", regia di Cinzia TH Torrini. L'anno seguente entra a far parte del cast della serie televisiva \"Rex\", regia di Marco Serafini nei panni del commissario Lorenzo Fabbri presente dall'undicesima alla quattordicesima stagione; questo personaggio gli d\u00e0 una notevole popolarit\u00e0.\nNel 2009 torna sul piccolo schermo con la seconda stagione italiana di \"Rex\" e con il film TV di Canale 5 \"Al di l\u00e0 del lago\", regia di Stefano Reali. Nel 2010 \u00e8 protagonista ancora con Lucrezia Lante Della Rovere nella seconda stagione della serie \"Donna Detective\", regia Fabrizio Costa. Sempre nel 2010 torna in \"Al di l\u00e0 del lago 2\". Altra fiction di successo alla quale partecipa \u00e8 \"Le tre rose di Eva\" (2012) nei panni di Don Riccardo Monforte presente nelle prime tre puntate della prima stagione.\nNel 2011 partecipa alla settima edizione di \"Ballando con le stelle\", condotto da Milly Carlucci, in coppia con Yulia Musikhina, uscendone vincitore con il 51% dei voti.\nNel 2012 torna nella pista di \"Ballando con le stelle\", partecipando allo spin-off del programma, ovvero \"Ballando con te\", sempre in coppia con Yulia Musikhina, i quali si aggiudicano anche la \"Coppa dei campioni\", con il 43% dei voti. Nel 2013 partecipa come concorrente a Tale e quale show condotto da Carlo Conti.\nNel 2015 \u00e8 ospite nell'album di inediti di Fiordaliso nel brano \"Eclisse totale\". Nel 2019 \u00e8 un concorrente del reality show \"L'isola dei famosi\", condotto da Alessia Marcuzzi, venendo eliminato in semifinale con il 14% dei voti in positivo.\nDal 31 gennaio 2020 \u00e8 protagonista nella esilarante commedia teatrale \"Quegli strani vicini di casa\", regia di Luigi Russo, in tourn\u00e9e in tutta Italia.\nVita privata.\nDal primo matrimonio con la modella Ashraf Ganouchi ha avuto due figli, Sheherazade (1993) e Joseph (2000). Nel febbraio 2003 Capparoni fu arrestato con l'accusa di maltrattamenti e sequestro di persona: successivamente fu assolto.\nAssolto inoltre dall'accusa di violazione degli obblighi dell'assistenza familiare, \u00e8 stato invece condannato al pagamento di 300 euro di multa per insulti nei confronti della ex moglie. Abita con la seconda moglie, l'ex schedina dell'edizione 2001/2002 di \"Quelli che il calcio\" Veronica Maccarone, sposata nel 2010, dalla quale ha avuto altri due figli: Alessandro (2008) e Daniel (2013)."}
{"id": "701074", "revid": "35804", "url": "https://it.wikipedia.org/wiki?curid=701074", "title": "Transleitania", "text": ""}
{"id": "701075", "revid": "113155612", "url": "https://it.wikipedia.org/wiki?curid=701075", "title": "Guardia (Acireale)", "text": "Guardia (\"Vaddia\" in siciliano) \u00e8 una localit\u00e0 italiana, frazione del comune di Acireale, nella Citt\u00e0 metropolitana di Catania. Spesse volte viene anche indicata come Guardia Mangano, per distinguerla da altri centri omonimi, pur rimanendo distinta dalla vicina frazione di Mangano. Nel 1996 contava oltre 1914 abitanti, divenuti oltre 2520 nel 2012.\nGeografia fisica.\nGuardia si trova lungo la strada statale 114, a 7 chilometri a nord del capoluogo comunale, tra le frazioni di San Giovanni Bosco e Mangano, ad un'altitudine compresa tra i 100 e i 180 metri sul livello del mare.\nStoria.\nIl borgo, sito su lave prodotte dal monte Ilice nell'XI secolo, era anticamente noto come \"Madonna a Sciara\", per via del luogo di culto mariano costruito su terreno lavico. Guardia discende da una postazione di sorveglianza che si trovava in quel che era un tempo la pertinenza Bosco d'Aci della citt\u00e0 di Jaci, sulla via consolare Valeria e posta nei pressi del confine con la Contea di Mascali. \nNegli anni 1980 vi fu un movimento politico, poi esauritosi, tendente ad ottenere l'autonomia comunale. Trovandosi in una zona ricca di faglie sul fianco orientale dell'Etna, il territorio \u00e8 stato interessato da terremoti, l'ultimo dei quali nel 2002.\nInfrastrutture e trasporti.\nIl paese \u00e8 servito dalla stazione di Guardia-Mangano-Santa Venerina sulla ferrovia Messina-Siracusa."}
{"id": "701077", "revid": "1565034", "url": "https://it.wikipedia.org/wiki?curid=701077", "title": "Santa Liberata", "text": "Santa Liberata \u00e8 venerata come santa vergine e martire dalla Chiesa cattolica.\nBiografia.\nSecondo la tradizione agiografica Liberata era figlia di Lucio Catelio Severo, un console romano della parte pi\u00f9 occidentale della Penisola Iberica (oggi Galizia) nel 122. Gli studi pi\u00f9 recenti, tuttavia, hanno in buona parte sconfessato questa tradizione. Liberata sarebbe dunque nata in Gallia (odierna Francia) nella regione del Lot, fra Tolosa e Bordeaux. La sua data di nascita \u00e8 sconosciuta, come pure gli altri dati che si riferiscono alla sua vita. Un giorno, la moglie del console, Calsia, mentre Severo era assente, diede alla luce nove gemelle. Piena di pudore nel vedere un cos\u00ec parto numeroso, decise di annegarle nel mare, pertanto dette tale incarico alla levatrice, la quale, in quanto cristiana, non obbed\u00ec e, anzi, le fece battezzare con i nomi di Ginevra, Vittoria, Eufemia, Germana, Marina, Marciana, Basilisa, Quiteria e Liberata, appunto. \nDella loro cura e educazione alla fede cristiana incaric\u00f2 invece Sila, che pi\u00f9 tardi sarebbe diventata anch'essa santa. Ma, dopo numerose peripezie, le gemelle sarebbero morte tutte martiri durante la persecuzione dell'imperatore Adriano, per opera dello stesso padre.\nProbabilmente (e questa parola ricorre inevitabilmente nelle biografie di questi personaggi cos\u00ec antichi per i quali non esistono documenti scritti o testimonianze archeologiche) fu martirizzata nel III o IV secolo d.C. Il suo corpo fu sepolto in quella regione, nei pressi di una localit\u00e0 che oggi si chiama (non a caso) Sainte-Livrade-sur-Lot.\nLe reliquie.\nIn quello stesso luogo le sue reliquie continuarono ad essere venerate, fino a quando (XII secolo) il corpo di Livrade/Liberata fu traslato a Sig\u00fcenza, in Spagna, per rifondare la diocesi che era stata appena riconquistata ai musulmani. L\u00ec il suo corpo si trova ancora oggi, conservato nella cattedrale.\nNel tempo sono state compiute ricognizioni per stabilire l'autenticit\u00e0 di tali reliquie. La pi\u00f9 recente, e pi\u00f9 attendibile, risale al 1948, quando il corpo fu esaminato da un antropologo dell'Universit\u00e0 di Madrid. Certamente, per gli appassionati di archeologia, sarebbe pi\u00f9 stimolante e attendibile il risultato di un'analisi dell'isotopo radioattivo del carbonio, pi\u00f9 noto come 14C,ma non dimentichiamo che qualunque studio su santa Liberata (\"Livrade\" o \"Lib\u00e9rate\" in Francia, \"Librada\" in Spagna e Libera o Liberata in Italia) non pu\u00f2 e non deve prescindere da una grande attenzione nei confronti delle persone e delle comunit\u00e0 di fedeli che hanno fatto e continuano a fare della Santa un oggetto di culto e di venerazione.\nFu don Giovanni Sanmill\u00e0n, vescovo di Tui a diffondere il culto delle nove sante gemelle\nIl culto.\nSanta Liberata oggi \u00e8 venerata in molte localit\u00e0 della Francia (Aquitania e Pirenei), della Spagna (Castiglia e Andalusia), dell'Italia (Liguria, Calabria, Abruzzo, Sicilia, Marche, e Molise) di Malta (Kalkara) dell'America Latina (Panama, Messico e Colombia). \u00c8 venerata anche a Roccaspinalveti (CH) il 1 settembre. In tutte queste localit\u00e0 si sono trovate nel passato, e si trovano ancora oggi, immagini della santa sulla croce. L'episodio di Liberata crocifissa \u00e8 un clamoroso falso. La giovane fu martirizzata \"capitis abscissione\", cio\u00e8 con un colpo di spada che le tagli\u00f2 la testa, oppure fu pugnalata. Ci sono immagini che hanno indirizzato verso questa conclusione, ben pi\u00f9 antiche delle icone di santa Liberata crocifissa. Questa contaminazione iconografica ha generato un confusione agiografica con la santa Vilgefortis, originariamente venerata in aree geografiche completamente diverse.\nAltra contaminazione iconografica \u00e8 santa Liberata con i due bambini. La conclusione che si pu\u00f2 dedurre \u00e8 quella del culto della Mater Matuta di Capua o di altre divinit\u00e0 pagane femminili in chiave cristiana, in quanto l'iconografia \u00e8 attribuita sia a S. Liberata vergine o Liberata da Como che a S. Liberata vergine e martire.\nAlla santa \u00e8 attribuito il potere di allontanare i pensieri tristi, e, per estensione, la capacit\u00e0 di liberare da ogni infermit\u00e0 o afflizione; la tradizione cattolica la considera una figura portatrice di pace e di serenit\u00e0.\nL'emblema di santa Liberata \u00e8 il ramo di palma e la croce. La liturgia la celebra l'11 gennaio e anche la seconda settimana di settembre, ma il suo ricordo non \u00e8 pi\u00f9 nel Martirologio Romano."}
{"id": "701079", "revid": "106456", "url": "https://it.wikipedia.org/wiki?curid=701079", "title": "Simmering", "text": "Simmering () \u00e8 l'undicesimo distretto di Vienna, in Austria ed \u00e8 situato nella zona sud della citt\u00e0.\nA est \u00e8 delimitato dal Danubio e dal \"Donaukanal\" (canale del Danubio), a ovest dalla ferrovia. Il punto pi\u00f9 basso di tutta Vienna si trova in questo distretto, che ospita diversi cimiteri, tra cui il cimitero centrale della citt\u00e0 (\"Zentralfriedhof\")."}
{"id": "701080", "revid": "15431", "url": "https://it.wikipedia.org/wiki?curid=701080", "title": "Simmering (Vienna)", "text": ""}
{"id": "701084", "revid": "709565", "url": "https://it.wikipedia.org/wiki?curid=701084", "title": "Duncan Pantano", "text": ""}
{"id": "701085", "revid": "26630", "url": "https://it.wikipedia.org/wiki?curid=701085", "title": "Economia", "text": "Per economia \u2013 dal greco (\"oikos\"), \"casa\" inteso anche come \"\"beni di famiglia\", e (\"nomos\") \"norma\" o \"legge\"\" \u2013 si intende sia l'organizzazione dell'utilizzo di risorse scarse (limitate o finite) quando attuata al fine di soddisfare al meglio bisogni individuali o collettivi (significato formale), sia il sistema di interazioni che garantisce un tale tipo di organizzazione (significato sostanziale), sistema detto anche \"sistema economico\". I soggetti che creano tali sistemi di organizzazione possono essere persone, organizzazioni o istituzioni. Normalmente si considerano i soggetti (detti anche \"agenti\" o \"attori\" o \"operatori\" economici) come attivi nell'ambito di un dato territorio; peraltro si tiene conto anche delle interazioni con altri soggetti attivi fuori dal territorio.\nIl sistema economico.\nIl sistema economico, secondo la visione dell'economia di mercato della moderna societ\u00e0 occidentale, \u00e8 la rete di interdipendenze ed interconnessioni tra operatori o soggetti economici che svolgono le attivit\u00e0 di produzione, consumo, scambio, lavoro, risparmio e investimento per soddisfare i bisogni individuali e realizzare il massimo profitto, ottimizzando l'uso delle risorse, evitando sprechi e aumentando la produttivit\u00e0 individuale anche diminuendo il costo del lavoro.\nComponenti o sottosistemi.\nI componenti o sottosistemi del sistema economico sono:\nIl livello di sviluppo ed efficienza di tali sottosistemi e del relativo sistema economico riflette il livello di sviluppo della societ\u00e0 stessa e varia in funzione delle epoche storiche o della parte del mondo o Stato considerato. Storicamente si passa da economie prettamente agricole ad economie agricole-industriali fino ad arrivare a economie agricole-industriali-terziarie, mentre attualmente e geograficamente si classifica l'efficienza dei sistemi economici con le denominazioni di primo mondo, secondo mondo, terzo mondo e quarto mondo. Il processo di globalizzazione sta gradualmente portando ad una progressiva omogeneizzazione dei vari sistemi economici mondiali grazie all'interdipendenza a livello internazionale dei vari mercati nazionali (\"internazionalizzazione\").\nOperatori economici e loro funzioni.\nIl sistema economico pu\u00f2 definirsi, altres\u00ec, come l'ambiente o l'insieme delle attivit\u00e0 promosse dagli operatori economici per le suddette finalit\u00e0. Gli operatori economici svolgono una o pi\u00f9 delle seguenti funzioni:\nClassificazione degli operatori.\nGli operatori economici vengono classificati secondo le funzioni svolte. Si hanno:\nLe operazioni economiche.\nGli operatori interagiscono ponendo in essere operazioni economiche che possono essere:\nVi sono poi altre operazioni quali gli ammortamenti o lo scambio di attivit\u00e0 non finanziarie non prodotte (terreni, brevetti, licenze).\nTutte le operazioni indicate costituiscono \"flussi\"; vengono pertanto misurate tenendo conto delle variazioni (creazione, trasformazione, scambio, trasferimento di valore) che intervengono in un dato periodo di tempo. Ad esempio, si misura l'insieme delle vendite effettuate da una societ\u00e0, oppure l'insieme delle imposte percepite dalla pubblica amministrazione, nel corso di un anno.\nLe operazioni possono avere o non avere una contropartita. Nel primo caso (ad esempio, la vendita di un bene), ad un flusso di denaro o in natura corrisponde un flusso di beni o servizi di pari valore; nel secondo caso (ad esempio, l'erogazione delle pensioni) non vi \u00e8 una diretta contropartita e si parla di operazioni unilaterali o trasferimenti.\nI settori economici.\nLe diverse attivit\u00e0 di produzione di beni e servizi vengono ripartite in settori economici.\nAl livello generale si usa la Legge dei tre settori tradizionale distinzione tra:\nVengono attualmente utilizzate, tuttavia, classificazioni pi\u00f9 articolate:\nLa ricchezza di un sistema economico.\nGli operatori che svolgono la funzione di accumulazione danno luogo a variazioni delle attivit\u00e0 del sistema. Altre variazioni possono manifestarsi indipendentemente dalla loro volont\u00e0 (incendi, catastrofi naturali, ecc.).\nLe attivit\u00e0 si dividono in non finanziarie e finanziarie. Tra le prime rientrano:\nTra le attivit\u00e0 finanziarie vi sono monete, depositi, azioni ed altri titoli ecc.\nLa misurazione delle attivit\u00e0 ad una certa data consente di determinare la ricchezza, a quella data, di un sistema economico (si tratta di uno \"stock\", non di un \"flusso\").\nTipi di sistemi economici.\nSi possono individuare diversi tipi di sistemi economici, sulla base della presenza di tutti, o solo di alcuni, degli operatori sopra indicati, della maggiore importanza di alcuni rispetto ad altri, di diverse modalit\u00e0 di esplicazione delle loro funzioni, di diverse regole per l'esecuzione delle operazioni. Su tali aspetti influiscono \nle istituzioni politiche e sociali, le tecnologie disponibili, aspetti culturali e ideologici.\nNel corso della storia si sono susseguiti diversi sistemi economici, mentre altri sono stati solo ideati e mai realizzati.\nSistemi economici nella storia.\nAntichit\u00e0.\nVi \u00e8 stata una grande variet\u00e0 di sistemi economici nell'antichit\u00e0. In generale si pu\u00f2 dire che, per millenni, hanno dominato l'agricoltura, finalizzata prevalentemente all'autoconsumo, ed il commercio lungo vie d'acqua anche con terre lontane. Si faceva inoltre ampio ricorso alla schiavit\u00f9.\nI Sumeri erano divisi in varie citt\u00e0-stato indipendenti, spesso in conflitto tra loro per il controllo di canali che delimitavano i territori e consentivano di irrigare i terreni drenando le acque in eccesso e trasportandole alle zone pi\u00f9 lontane. Nelle citt\u00e0 avevano grande importanza i templi, sia come luoghi di culto che come sedi di raccolta e di redistribuzione delle eccedenze agricole.\nPresso i Babilonesi il re era anche il maggiore proprietario terriero e le sue terre erano coltivate dagli schiavi. Il codice di Hammurabi ci rivela che vi erano tre classi sociali: uomini liberi, che potevano essere proprietari terrieri ma anche medici, commercianti o artigiani; uomini semiliberi, senza possedimenti, e schiavi. Erano anche stati definiti contratti per molte operazioni economiche: baratto, compravendita, prestito, donazione, deposito, pegno, assunzione di lavoratori al momento del raccolto.\nRoma privilegi\u00f2 l'espansione territoriale, quindi l'agricoltura, fin dall'origine. Si possono distinguere due fasi: all'inizio prevalevano i piccoli e medi proprietari terrieri, che costituivano anche il nerbo dell'esercito; successivamente prevalse il latifondo e si dovette creare un esercito di mercenari. Il cambiamento fu indotto dalla crisi economica successiva alla seconda guerra punica, che rovin\u00f2 molti proprietari terrieri; ne seguirono anche la crisi della repubblica e, dopo lotte interne durate due secoli, la nascita dell'impero. Il latifondo dette gradualmente vita all'\"economia delle ville romane\", centri di produzione agricola sempre pi\u00f9 ampi e sontuosi.\nMedioevo.\nSi distinguono due fasi principali: Alto e Basso Medioevo.\nNell'Alto Medioevo si diffuse in un primo tempo l'economia curtense. Derivate dalle ville romane, le corti costituivano unit\u00e0 produttive autosufficienti, in cui il commercio aveva un ruolo limitato e gli scambi avvenivano spesso in natura. Si distinguevano in esse una \"pars dominica\", gestita direttamente dal \"signore\", ed una \"pars massaricia\", gestita da contadini, liberi o asserviti, che avevano comunque l'obbligo di versare al signore un terzo del prodotto e di svolgere alcune giornate lavorative gratuite sulla \"pars dominica\" (corv\u00e9e).\nCon l'affermazione dell'Impero Carolingio, l'economia curtense si trasform\u00f2 in economia feudale. In un primo tempo le terre appartenevano all'imperatore, che ne assegnava in comodato parti, dette feudi, a persone di sua fiducia dette vassalli. Questi ne curavano l'amministrazione e potevano a loro volta assegnarne parti ai valvassori; i vassalli riuscirono presto ad ottenere anche il diritto di trasmettere il feudo ai loro eredi.\nVi erano poi i servi della gleba, che erano obbligati a coltivare le terre padronali, dalle quali non potevano allontanarsi per trasferirsi altrove; potevano coltivare nel tempo libero le terre dette \"servili\", riconoscendo peraltro un'imposta detta decima al clero.\nNel Basso Medioevo si ebbero graduali ma significativi progressi sia nell'agricoltura che nei commerci. Nell'Europa settentrionale iniziarono a diffondersi la rotazione triennale e l'uso dell'aratro pesante, che consentirono aumenti delle rese agricole e, con ci\u00f2, la disponibilit\u00e0 di maggiori eccedenze da dedicare al commercio. Lo sviluppo del commercio favor\u00ec, a sua volta, la nascita e la crescente importanza delle citt\u00e0.\nIn Italia le citt\u00e0 acquisirono importanza tale da costituirsi in comuni (trasformatisi poi in signorie) e, in qualche caso, in repubbliche marinare. Tra le citt\u00e0 italiane pi\u00f9 importanti si possono ricordare:\nNel resto d'Europa si formarono invece fin dal XIII secolo i primi Stati nazionali, che furono poi i protagonisti dell'et\u00e0 moderna.\nEt\u00e0 moderna.\nL'et\u00e0 moderna \u00e8 caratterizzata, in estrema sintesi, dall'espansione territoriale nelle regioni rese accessibili dalle scoperte geografiche, dallo sviluppo del commercio marittimo internazionale, dalla progressiva affermazione degli Stati nazionali come Stati assoluti, dall'affermazione di una aristocrazia fondiaria e di un ceto borghese dedito al commercio ed alla finanza.\nL'Impero portoghese privilegi\u00f2 la ricerca di rotte per raggiungere l'India, da cui provenivano le spezie importate in Europa, con l'obiettivo commerciale di scavalcare l'intermediazione araba ed il monopolio commerciale di Venezia. L'Impero spagnolo prefer\u00ec invece la conquista territoriale e lo sfruttamento agricolo e minerario dell'America meridionale.\nL'Inghilterra e i Paesi Bassi riuscirono poi a conquistare gradualmente le basi portoghesi dal Capo di Buona Speranza all'Oceano pacifico, affermandosi a loro volta come potenze commerciali. Nel XVII secolo, Amsterdam divenne il porto pi\u00f9 importante del mondo e un centro di finanza internazionale. Successivamente, le guerre contro l'Inghilterra e la Francia indebolirono i Paesi Bassi a favore dell'Inghilterra. Qui la Gloriosa rivoluzione port\u00f2 ad una forma di monarchia costituzionale basata sull'equilibrio tra il sovrano, i proprietari terrieri e la borghesia, nella quale venivano disciplinati i modi di finanziamento dello Stato sia attraverso i tributi (che dovevano essere approvati dal Parlamento), sia attraverso il debito pubblico (la Banca d'Inghilterra, una delle prime banche centrali, venne fondata nel 1694).\nI Paesi Bassi, poi imitati dall'Inghilterra, furono anche la culla della prima rivoluzione agricola. Nei Paesi Bassi l'agricoltura veniva finalizzata prevalentemente alle esigenze del commercio (lino per le tele, coloranti per il panno, ecc.), mentre l'Inghilterra dette grande impulso alla coltivazione dei cereali, all'allevamento del bestiame ed alla produzione della lana e della seta.\nEt\u00e0 contemporanea.\nL'et\u00e0 contemporanea inizia, da un punto di vista economico, con la rivoluzione industriale: un processo di evoluzione che da un'economia agricola-artigianale-commerciale port\u00f2 ad un'economia industriale moderna, caratterizzata dall'uso generalizzato di macchine azionate da energia meccanica e dall'utilizzo di nuove fonti energetiche inanimate (in primo luogo i combustibili fossili).\nNe sono seguiti il progressivo declino dell'agricoltura (il numero degli occupati nel settore agricolo inizi\u00f2 a diminuire costantemente dopo la Grande depressione del 1873-1895, detta \"Long Depression\") e, con esso, quello dell'aristocrazia, la crescente importanza della borghesia produttiva, lo sviluppo sostenuto delle citt\u00e0, l'estensione della produzione per il mercato e la tendenziale scomparsa di quella per l'autoconsumo, la nascita di un mercato del lavoro.\nAttraverso grandi momenti di crisi economica (la \"Long Depression\" e il crollo di Wall Street del 1929) e politica (la Prima guerra mondiale, la Rivoluzione russa, la Repubblica di Weimar), si sono affermati nel XX secolo tre diversi sistemi economici:\nNelle economie moderne il motore della crescita economica spesso \u00e8 stato rappresentato dall'innovazione tecnologica: questa componente \u00e8 stata infatti in grado di generare un effetto a catena/valanga sulle altre variabili macroeconomiche con conseguenziale aumento dei consumi, della produttivit\u00e0 (PIL) e dell'occupazione. Fondamentale per la creazione di innovazione sotto forma di ricerca e sviluppo \u00e8 ed \u00e8 stato anche l'accesso al credito degli istituti di credito da parte delle imprese per la promozione dei loro investimenti, cio\u00e8 l'interazione forte tra i sottosistemi di produzione e consumo e il sistema creditizio-finanziario all'interno del sistema economico stesso.\nSistemi economici ideati e mai pienamente realizzati.\nAspetti economici possono ravvisarsi in molte utopie. Nel XX secolo vi sono stati, peraltro, sistemi economici \"ideali\" che sono stati assunti come obiettivo da partiti politici:\nOltre questi sistemi economici ne esiste un altro, diverso da essi perch\u00e9 apolitico: \u00e8 il Venus Project, ideato da Jacque Fresco, basato sull'abbondanza delle risorse attraverso l'utilizzo della tecnologia odierna.\nUn altro sistema economico apolitico \u00e8 quello fondato sul modello di Ayres-Warr (alla base dell'economia verde), simile alla teoria \"dell'astronave\" ove la terra \u00e8 considerata un sistema chiuso, come una grande nave, la cui somma delle risorse non \u00e8 infinita e in cui occorre quindi fare attenzione al rapporto tra lo sfruttamento delle risorse del territorio e le esigenze dell'umanit\u00e0. . Altro sistema \u00e8 invece quello di Cooperacy, che si basa sul fatto che la legge di potenza (o Principio di Pareto) presente nell'economia attuale, non pu\u00f2 cambiare senza una trasformazione del sistema in un'economia circolare e redistributiva.\nStudio dei sistemi economici.\nL'Economia politica studia i sistemi economici per individuarne le leggi di funzionamento. L'economia politica in senso moderno nasce quando si afferma la separazione tra etica e politica e ci si pone espressamente il problema della potenza economica degli Stati. Per lungo tempo tale disciplina si \u00e8 occupata prevalentemente di sistemi economici nazionali; i suoi concetti e metodi si sono tuttavia progressivamente estesi allo studio sia di sistemi sociali di ogni genere (economia aziendale), sia di singoli settori economici (economia agraria, economia industriale ecc.).\nLa Statistica economica ha invece come obiettivo la misurazione degli aspetti quantitativi di un'economia, dalla misura di grandezze semplici e di loro aggregati, all'analisi della dinamica e alle previsioni economiche, alla stima e alla verifica di modelli di comportamenti economici. Ad esempio, lo stato di un'economia nazionale viene rilevato mediante la contabilit\u00e0 economica nazionale (in Europa si usa il sistema di conti detto Sec95).\nLa Storia economica tenta di ricostruire il funzionamento di sistemi economici del passato, avvalendosi sia dei concetti dell'economia politica che dei metodi della statistica economica.\nA partire dalla conoscenza o analisi del sistema economico \u00e8 possibile agire sul sistema economico stesso con misure o interventi di politica economica mirati a stimolarne la stabilit\u00e0 o la crescita economica.\nLa Filosofia dell'economia \u00e8 una branca della filosofia che studia le questioni relative all'economia o, in alternativa, il settore dell'economia che si occupa delle proprie fondamenta e del proprio \"status\" di scienza umana.\nL\u2019Economia antropologica \u00e8 un criterio di analisi dei sistemi economici, siano essi pubblici o privati. Essa analizza e modifica i processi economici usando il linguaggio dell\u2019economia a favore della prospettiva antropologica."}
{"id": "701086", "revid": "22475", "url": "https://it.wikipedia.org/wiki?curid=701086", "title": "Oryza sativa", "text": "Il riso (\"Oryza sativa\" , dal greco antico \u03cc\u03c1\u03c5\u03b6\u03b1 \"\u00f3ryza\") \u00e8 una pianta erbacea annuale della famiglia delle Poaceae, di origine asiatica.\nInsieme alla \"Oryza glaberrima\", dal pericarpo pigmentato rosso coltivata in Africa, \u00e8 una delle due specie di piante da cui si produce il \"riso\" inteso come alimento. L\"'Oryza sativa\" costituisce la stragrande maggioranza in quanto coltivata su circa il 95% della superficie mondiale di riso.\nDescrizione.\n\u00c8 una pianta erbacea, alta da 120 a 195\u00a0cm (pu\u00f2 raggiungere anche i 5 metri di altezza) con radici avventizie ed embrionali, le quali hanno la caratteristica di sviluppare dei parenchimi aeriferi, che permettono al riso di vivere in ambiente acquatico.\nIl fusto (detto culmo) presenta internodi cavi e nodi pieni e si sviluppa in maniera simile al frumento.\nHa foglie di colore verde chiaro, a forma di guaina, lunghe parecchi centimetri e larghe due, con peli bianchi, corti e spessi; la ligula \u00e8 lunga e sono presenti auricole pelose.\nAll'apice dello stelo presenta una pannocchia (infiorescenza a panicolo) terminale, a maturit\u00e0 pendente, costituita da spighette uniflore con fiori ermafroditi a sei stami e un pistillo; l'ovaia contiene un solo ovulo.\nIl frutto \u00e8 una cariosside ellittica o sferica con glumelle molto sviluppate, la cariosside \u00e8 vestita (risone), peso 25\u201345\u00a0mg.\nTassonomia.\nSottospecie.\nEsistono tre sottospecie:\nDalle diverse sottospecie derivano le variet\u00e0 (es. Arborio, Carnaroli, Originario, ecc.) diffuse per i diversi usi.\nIn Italia la legge n. 325 del 18 marzo 1958 (e successivi aggiornamenti) prevede la suddivisione di suddette variet\u00e0 di riso secondo raggruppamenti che prendono talvolta il nome dal pi\u00f9 conosciuto esponente (es. Arborio); in fase di commercializzazione viene poi riportato sulle confezioni il solo nome del gruppo di appartenenza (es. Arborio, Carnaroli) senza indicazione in etichetta della effettiva variet\u00e0 contenuta nelle confezioni stesse (es. Volano, Poseidone).\nUsi.\nIl riso \u00e8 coltivato principalmente per uso alimentare.\nAltri utilizzi del riso sono:\nAvversit\u00e0.\nIl punteruolo del riso (\"Lissorhoptrus oryzophilus\") \u00e8 un insetto che si nutre della pianta del riso sia nella parte fogliare sia radicale."}
{"id": "701089", "revid": "5695", "url": "https://it.wikipedia.org/wiki?curid=701089", "title": "Piante succulente", "text": "Piante succulente (impropriamente, piante grasse) vengono chiamate quelle piante dotate di particolari tessuti (parenchimi acquiferi, detti anche \"succulenti\") che permettono di immagazzinare grandi quantit\u00e0 di acqua.\nL'acqua assorbita durante i periodi di pioggia viene amministrata sapientemente, durante i periodi di siccit\u00e0, migrando a ogni distretto dell'organismo della pianta che la richieda.\nPer la presenza del tessuto succulento, foglie, fusti e radici di queste piante diventano carnosi e ingrossati, assumendo - a seconda del tipo - forme tipiche come quelle sferiche, colonnari, a rosetta, appiattite.\nLe succulente sono spesso indicate, erroneamente, col termine generico di cactus, che in realt\u00e0 si riferisce a una determinata famiglia di tali piante, tutte originarie delle Americhe. Mentre quasi tutti i cactus sono succulente, non tutte le succulente sono cactus. \nCaratteristiche.\nLe succulente sono piante adattate a vivere in condizioni di aridit\u00e0 pi\u00f9 o meno pronunciata mediante l'assorbimento di grandi quantit\u00e0 di acqua in un tessuto apposito, detto parenchima acquifero, spugnoso e formato da grandi cellule rotondeggianti e ampi spazi intercellulari interposti, localizzato in vari organi delle piante.\nUna volta assorbita, l'acqua \u00e8 conservata mediante alcuni accorgimenti, tra cui l'ispessimento epidermico dato da cutine e la secrezione di cere idrofobiche protettive. Anche la produzione di peluria (tricomi) aiuta le piante a diminuire le perdite per traspirazione. Spesso le foglie sono trasformate in spine (es. Echinocactus) e la fotosintesi clorofilliana viene effettuata dal fusto modificato.\nRiassumendo, oltre alla \"succulenza\" queste sono le principali caratteristiche che le piante succulente hanno sviluppato per ridurre al minimo la perdita di acqua: \nQuesta capacit\u00e0 di ottimizzazione dell'acqua ha permesso alle piante succulente di colonizzare habitat caratterizzati da climi tropicali aridi e sub-aridi, ossia luoghi in cui si verificano piogge solo per un periodo dell'anno (generalmente l'estate), seguite da un lungo periodo di totale siccit\u00e0.\nAmbiente.\nOriginarie di zone aride e desertiche nelle quali si sviluppano assieme ad altre piante xerofile, sono in grado di resistere a lungo alla siccit\u00e0. Crescono prevalentemente in terreni predesertici, dove si alternano periodi di grande siccit\u00e0 a periodi di piogge pi\u00f9 o meno intense.\nLe si pu\u00f2 trovare in quasi ogni clima della Terra caratterizzato da temperature medie sopra gli 0\u00a0\u00b0C durante il periodo della vegetazione e in cui le piogge siano abbastanza scarse da limitare la crescita delle piante non xerofite (mesofile). Non si trovano nelle zone con assenza totale di piogge, in quanto non potrebbero realizzare la riserva idrica minima necessaria alla sopravvivenza.\nSe ne trovano alcune persino nelle foreste umide, in America centrale e meridionale, in Africa, Madagascar e Asia; in tali ambienti sono molto competitive nella colonizzazione di habitat epifitici della volta forestale, assieme a tillandsie, microfelci e altre piante che condividono questo ambito di crescita possono cos\u00ec trovare la luce che filtra negli strati pi\u00f9 alti del fogliame; tra queste l'Epiphyllum o gli Hylocereus: per questo vengono chiamate piante epifite.\nNelle Isole Canarie o nel Madagascar si trovano succulente di grandi dimensioni come la \"Euphorbia\".\nIn Europa si possono trovare molte specie di \"Sedum\" e di \"Sempervivum\" nonch\u00e9 specie introdotte di \"Agave\" e \"Opuntia\".\nIn Messico e California si trovano le specie pi\u00f9 resistenti e grandi, in grado di permettere agli animali di scavare nel loro fusto gallerie che servono da rifugio.\nIn coltivazione le piante succulente necessitano di posizioni luminosissime anche se durante l'estate alcune specie non gradiscono il pieno sole in quanto adattate alla vita in comunit\u00e0 vegetali in cui le piante pi\u00f9 grandi offrono protezione a quelle pi\u00f9 piccole.\nColtivazione.\nLa coltivazione delle \"piante grasse\" non \u00e8 indicata in appartamento (anche se a volte si possono ottenere buoni risultati anche con una coltivazione domestica) in quanto non si pu\u00f2 dar loro tutta la luce, l'aerazione e la temperatura giusta di cui necessitano specialmente durante il periodo invernale (che oscilla tra i 4\u00a0\u00b0C e i 7\u00a0\u00b0C e che garantisce un naturale \"riposo\"). Questa necessit\u00e0 \u00e8 indispensabile per una buona fioritura e crescita durante il periodo estivo.\nTerreno.\nQueste piante vivono in situazioni ambientali tra le pi\u00f9 disparate come: terreni sassosi, deserti, anfratti rocciosi, sugli alberi, ecc. \u00c8 molto importante perci\u00f2 che il terreno sia il pi\u00f9 possibile poroso e drenante in modo che l'acqua non stagni predisponendo l'insorgenza del marciume radicale. Si dovr\u00e0 quindi disporre di un composto di terra non concimata con un'aggiunta di sabbia grossolana e un composto di mattoni triturati. Questo tipo di terriccio permette alle radici di non rimanere troppo a lungo imbevute di acqua. Per evitare questo inconveniente si dovr\u00e0 avere cura, in alcune specie particolarmente delicate, di utilizzare vasi di terracotta e l'impiego di una pacciamatura leggera di ghiaietto, pozzolana, pomice o lava in granuli, in modo da scoraggiare l'insorgenza di marciumi al colletto.\nAnnaffiature.\nLa maggior causa di morte nelle succulente in coltivazione sono le innaffiature eccessive. Il metodo pi\u00f9 razionale per determinare il momento ottimale per l'irrigazione \u00e8 la rilevazione del potenziale idrico. Non \u00e8 possibile dare indicazioni generali essendoci molte variazioni tra generi e specie, possiamo solo dire che bisogna essere informati della zona di provenienza per capire il loro periodo attivo e di riposo, il periodo di riposo senza acqua \u00e8 da rispettare rigorosamente nella maggior parte dei casi.\nUn famoso detto dei coltivatori di queste piante recita: \"in caso di dubbio, \u00e8 meglio non innaffiare\".\nVa inoltre tenuto a mente che le piante messe in piena terra non hanno assolutamente bisogno di acqua per tutto l'anno in quanto le radici assorbiranno la quantit\u00e0 di acqua a loro necessaria direttamente dall'umidit\u00e0 del terreno.\nVasi.\nLa scelta del vaso per la coltivazione delle piante succulente pu\u00f2 ricadere su vasi di terracotta, di plastica, di metallo o di legno: l'ideale resta comunque la terracotta; la cosa importante \u00e8 la cura a cui viene sottoposta la pianta.\nQuando si acquista una piantina, questa solitamente viene venduta in piccoli vasi di plastica che sono provvisori ed esclusivamente riservati alla vendita, per cui si dovr\u00e0 procedere a un immediato rinvaso in un recipiente pi\u00f9 adatto alla pianta.\nRinvasi.\nL'operazione di rinvaso andrebbe eseguita ogni volta che si nota la fuoriuscita delle radici dai fori di scolo sul fondo del vaso. I periodi migliori sono la primavera e l'inverno.\nPer rinvasare piante di fusto globoso si possono usare guanti adatti che si trovano facilmente in commercio; se non si dispone di guanti un facile espediente che si pu\u00f2 adottare consiste nell'usare un foglio di giornale ripiegato, si avvolge la pianta e tenendola ferma si fa ruotare leggermente il vaso in modo che la pianta stessa si stacchi dal contenitore; per le piante a fusto lungo si afferrer\u00e0 invece la pianta alla base.\nDopo aver svasato le piante, se le radici si presenteranno troppo lunghe, le si potr\u00e0 tagliare nella parte terminale; in questo caso dopo il rinvaso si attender\u00e0 qualche giorno prima di procedere all'annaffiatura in modo da consentire alla parte tagliata di asciugare ed evitare marciumi. Prima del rinvaso si proceder\u00e0 a chiudere il foro con un coccio rovesciato; si aggiunger\u00e0 della sabbia molto grossolana, poi della sabbia fine e per ultimo il terriccio.\nMoltiplicazione.\nEsistono due vie per la moltiplicazione di queste piante, quella \"gamica\" (semi) e quella \"asessuata\" o \"agamica\" (talee, germogli, ecc.). I semi delle succulente sono generalmente piccoli: in natura vengono dispersi da animali come formiche, uccelli e piccoli mammiferi frugivori oppure dal vento. Nelle coltivazioni si pu\u00f2 ottenere la moltiplicazione oltre che per seme, per talea di foglia e di fusto, e per innesto.\nSemi.\nPer i coltivatori di piante succulente \u00e8 il metodo che d\u00e0 le maggiori soddisfazioni, ma devono essere seguite alcune regole essenziali. Molto importante \u00e8 il terriccio e la temperatura in cui vanno conservati i semi. Per questo \u00e8 meglio che siano utilizzati in serre, a questo scopo esistono in commercio piccole serre riscaldate che possono essere tenute anche in un appartamento.\nI semi andranno deposti in un letto di terra composta da terra fine concimata e da sabbia fine, mentre i semi pi\u00f9 grandi andranno leggermente ricoperti. Il terreno dovr\u00e0 essere mantenuto sempre umido; la temperatura deve oscillare costantemente tra i 16 e i 21\u00a0\u00b0C. La serra va esposta in posizione di semi-luminosit\u00e0; osservando queste regole dopo pochi giorni si avranno i primi germogli: alcune specie per\u00f2, ad esempio le Opuntia, posso impiegare oltre un anno per germogliare.\nGermogli.\nPiante come l'agave, l'aloe, la sedum, la sempervivum, ecc. emettono germogli alla base che possono essere separate dalla pianta madre e invasate per ottenere una nuova pianta.\nTalea.\nLa talea si pu\u00f2 effettuare con qualsiasi pianta succulenta anche se il metodo dipende dal tipo di pianta che si vuole far riprodurre. Se vogliamo far rinascere una pianta che \u00e8 caduta o si \u00e8 rotta dobbiamo ripiantarla nella terra; altrimenti si possono prendere foglie o porzioni della pianta e si appoggiano sulla terra. Per quanto riguarda i cactus bisogna aspettare che la pianta produca in modo naturale un germoglio che andr\u00e0 poi staccato dalla pianta madre.\nAffinch\u00e9 la talea di una pianta grassa attechisca \u00e8 necessario attendere una quindicina di giorni prima di piantarla nel terreno, cio\u00e8 \u00e8 necessario attendere che la base della talea si asciughi, per evitare il rischio che la talea marcisca.\nInnesto.\nTecnica mediante la quale si uniscono due o pi\u00f9 piante, o loro parti, con lo scopo di ottenere una saldatura come se si trattasse di un unico corpo. La pianta che riceve l'innesto si chiama \"soggetto\" o \"portainnesto\", quella che si inserisce \"marza\" o \"nesto\". L'innesto si esegue di preferenza sulle Cactaceae, ma anche su Euphorbiaceae e Asclepiadaceae. Molteplici sono gli scopi per cui esso \u00e8 eseguito: accelerare la crescita di soggetti lenti; salvare una piccola porzione sana di una pianta malata; moltiplicare piante che emettono radici con difficolt\u00e0.\nSono buoni portainnesti per le cactaceae: \"Trichocereus spachianus\", \"T. macrogonus\", \"T. pachanoi\", \"T. bridgesii\", \"Opuntia\", \"Hylocereus\"; \"Echinopsis\" si presta bene per \"Aztekium\", \"Ariocarpus\", \"Uebelmannia\"; \"Harrisia\" per \"Sulcorebutia\"; \"Myrtillocactus\" \u00e8 molto indicato per \"Ortegocactus\". Fra le succulente: \"Ceropegia woody\" per le Asclepiadaceae; \"Pachypodium lamerei\" e Oleandro per le Apocynaceae; \"Euphorbia mammillaris\" ed \"E. canariensis\" per \"Euphorbia\" in genere; \"Alluaudia procera\" per le Didiereaceae; \"Crassula portulacea\" per le Crassulaceae; \"Stapelia\" per \"Hoodia\", \"Trichocaulon\", \"Tavaresia\".\nFioritura.\nLa fioritura delle succulente avviene per la maggioranza delle specie ogni anno nel periodo che va da maggio a novembre. \nAlcuni generi impiegano diversi anni a raggiungere la fioritura, come ad esempio le Yucca, le Sempervivum o le Agave. Queste piante si sviluppano a rosetta e, dopo diversi anni (per le agave ne occorrono anche fino a quindici), quando hanno raggiunto la robustezza sufficiente alla fioritura, la loro rosetta si sviluppa in fiore; se non hanno emesso polloni o rosette alla base, la pianta dopo la fioritura muore.\nI cactus sono la famiglia che presenta pi\u00f9 di 200 generi diversi. \nDi questi, alcuni, come per esempio la specie \"Zygocactus truncantus\" del genere Zygocactus, fiorisce a fine dicembre ed \u00e8 per questo comunemente chiamata \"cactus di Natale\"; altre ancora, come nel genere Rebutia, fioriscono verso la met\u00e0 dell'autunno.\nIn sostanza, diversificando accuratamente una scelta di piante succulente si potr\u00e0 avere una fioritura durante tutto l'anno."}
{"id": "701090", "revid": "1318658", "url": "https://it.wikipedia.org/wiki?curid=701090", "title": "Sergio Assisi", "text": "Biografia.\nCresciuto in un ambiente familiare artisticamente vivace (la madre scriveva poesie e canzoni napoletane, il padre aveva trascorsi giovanili teatrali), sin da bambino rivela una indole creativa: a 10 anni inizia a scrivere racconti, a 12 anni a girare sketch, a 16 anni arriva il debutto sul palcoscenico, partecipando a piccoli spettacoli. Nel 1992 accede all'Accademia d'arte drammatica del Teatro Bellini di Napoli, vincendo una delle borse di studio stanziate dall'accademia, allora diretta da Tato Russo. Nello stesso anno, Livio Galassi gli offre la parte principale nel \"George Dandin\" di Moli\u00e8re.\nInizia una lunga serie di spettacoli che gli consentono di cimentarsi nei generi pi\u00f9 diversi: dalla tragedia greca alla commedia classica napoletana di Eduardo Scarpetta, dalle tragedie di William Shakespeare alla commedia dell'arte di Carlo Goldoni, e il teatro contemporaneo, fino al debutto alla regia teatrale nel 2003 con \"C'\u00e8 folla al castello\" di Jean Tardieu. Nel 1998 arriva l'esordio nel cinema con il film \"Ferdinando e Carolina\" di Lina Wertm\u00fcller, che lo sceglie per il ruolo di re Ferdinando IV di Napoli, per il quale viene candidato al \"Globo d'oro\" come migliore attore protagonista. Nel 1999 gira la commedia \"L'uomo della fortuna\", commedia ispirata al gioco del lotto.\nIl 2000 \u00e8 l'anno del debutto televisivo: Edwige Fenech gli offre il ruolo di coprotagonista nella miniserie \"L'attentatuni - Il grande attentato\". Nel 2003 riveste il ruolo di coprotagonista nel film \"Guardiani delle nuvole\" che vince il \"Cairo International Film Festival\". Anche per il piccolo schermo d\u00e0 vita a diversi personaggi, passando dai ruoli in costume a quelli contemporanei, dai ruoli drammatici come in \"Graffio di tigre\", miniserie ambientata durante la guerra di liberazione, a quelli brillanti, su tutti Umberto nelle prime due stagioni della serie \"Capri\"; e rivestendo sia ruoli negativi come l'arrivista cancelliere Federico Funelli nella miniserie \"Assunta Spina\", e l'esuberante barone Nicola di Conegliano in \"Elisa di Rivombrosa 2\", che ruoli positivi come Antonio, il protagonista di \"Mannaggia alla miseria\" di Lina Wertm\u00fcller.\nNel 2010 prende parte alla miniserie, ispirata alla storia del Trio Lescano, \"Le ragazze dello swing\". Gira, da protagonista, la serie mistery \"Zodiaco - Il libro perduto\", e \"Il commissario Nardone\", fiction ispirata alla storia del commissario di polizia che nell'Italia post-bellica divenne un punto di riferimento nella lotta alla criminalit\u00e0. Nel 2013 \u00e8 sul set del film tv \"Una coppia modello\". Nel 2014 dirige il film commedia \"A Napoli non piove mai\", di cui \u00e8 anche attore e produttore. \u00c8 quindi al cinema con \"Fratelli unici\", accanto a Raoul Bova e Luca Argentero. Nel 2015 ritorna in teatro con la commedia \"Oggi sto da Dio\", da lui scritta e prodotta. Nel 2016 torna in televisione con la fiction \"Rimbocchiamoci le maniche\", al fianco di Sabrina Ferilli.\nNel 2017 porta a teatro la commedia \"L'ispettore Drake e il delitto perfetto\", ed \u00e8 sul set del film tv \"Purch\u00e9 finisca bene - Basta un paio di baffi\". Nel 2018 debutta come conduttore di \"PrimaFestival\", il notiziario flash dedicato al \"68\u00ba Festival della Canzone Italiana di Sanremo\". \u00c8 poi sul set della terza stagione della serie tv \"Una pallottola nel cuore\" con Gigi Proietti, e del film tv \"Purch\u00e9 finisca bene - Non ho niente da perdere\". Nel 2020 \u00e8 nel cast della serie \"L'allieva 3\".\nNel 2021 partecipa come concorrente alla seconda edizione de \"Il cantante mascherato\".\nVita privata.\nDa bambino ha giocato nelle giovanili della squadra del Napoli, nel ruolo di portiere, insieme a Fabio Cannavaro.\nAppassionato di fotografia, ha collaborato con il fratello Dario, fotografo e professore di pittura, alla realizzazione di raccolte fotografiche sull'estro della citt\u00e0 partenopea, pubblicando nel 2008 il libro S/Pazza Napoli e nel 2012 il secondo volume Strapazza Napoli.\nHa avuto una relazione lunga 5 anni con l'attrice italo-americana Gabriella Pession, conosciuta nel 1998 sul set del film per il cinema \"Ferdinando e Carolina\" e ritrovata poi nel 2005 sul set della fiction \"Capri.\" Successivamente i due hanno lavorato insieme come protagonisti anche nella miniserie del 2007 \"Graffio di tigre\", storia ambientata ai tempi della liberazione, e nel 2010 nel film tv \"Mannaggia alla miseria\". Nel 2011 la coppia si separa ufficialmente."}
{"id": "701094", "revid": "109212690", "url": "https://it.wikipedia.org/wiki?curid=701094", "title": "Favoriten", "text": "Favoriten () \u00e8 il decimo distretto di Vienna, in Austria ed \u00e8 situato nella zona sud della citt\u00e0."}
{"id": "701095", "revid": "297031", "url": "https://it.wikipedia.org/wiki?curid=701095", "title": "Moscovia", "text": ""}
{"id": "701098", "revid": "15431", "url": "https://it.wikipedia.org/wiki?curid=701098", "title": "Favoriten (Vienna)", "text": ""}
{"id": "701099", "revid": "63760", "url": "https://it.wikipedia.org/wiki?curid=701099", "title": "Gianpiero Reverberi", "text": ""}
{"id": "701104", "revid": "2060519", "url": "https://it.wikipedia.org/wiki?curid=701104", "title": "Uccialli", "text": "Uccialli \u00e8 una citt\u00e0 nel nord dell'Etiopia. Si trova ad una latitudine di 11\u00b030\u2032 nord e ad una longitudine di 39\u00b036\u2032 est e ad altitudine di 1711 metri sopra il livello del mare.\nSecondo le stime della CSA dell'agosto 2005, Uccialli ha una popolazione di 6.811 abitanti, di cui 3.326 sono maschi e 3.485 sono femmine.. La sua posizione sulla Ethiopian Highway 1 ne fa un centro di passaggio commerciale per i camion diretti a nord del Paese. \nDa alcuni anni \u00e8 sede di uno studentato di una Ong italiana riservato alle ragazze tra i 13 e i 19 anni, a cui viene consentito in questo modo di frequentare la scuola secondaria. Quasi tutte provengono dai villaggi delle montagne vicine, privi di acqua corrente e di luce elettrica.\nQuando era un feudo della regina Taytu, l'ambasciatore italiano Pietro Antonelli incontr\u00f2 l'imperatore Menelik II ad Uccialli poco dopo la morte in Battaglia di Giovanni IV. I due stati fecero un accordo conosciuto come il trattato di Uccialli, il 2 maggio 1889. Esso sanciva le relazioni fra i due paesi fino all'inizio della nuova espansione coloniale italiana verso l'Etiopia di Francesco Crispi, che port\u00f2 alla sconfitta di Adua."}
{"id": "701118", "revid": "1543377", "url": "https://it.wikipedia.org/wiki?curid=701118", "title": "San Andr\u00e9s (San Andr\u00e9s)", "text": "L'isola di San Andr\u00e9s \u00e8 un'isola e un comune della Colombia, capoluogo del Dipartimento dell'Arcipelago di San Andr\u00e9s, Providencia e Santa Catalina.\nL'isola fa parte dell'Arcipelago di San Andr\u00e9s, Providencia e Santa Catalina, che appartiene politicamente alla Colombia dal 1803.\nSi trova nel Mare Caraibico, a est del Nicaragua, a nord-est della Costa Rica e a circa 480 chilometri a nord-ovest della costa della Colombia.\nDurante gli ultimi decenni, il Nicaragua ha disputato la sovranit\u00e0 dell'arcipelago, nonostante i precedenti trattati che stabilivano l'appartenenza alla Colombia. Per questo motivo \u00e8 in corso un processo presso il Tribunale Internazionale dell'Aja per arrivare a una decisione definitiva.\nNonostante le sue notevoli attrattive turistiche, l'isola sta affrontando seri problemi socioeconomici, dovuti principalmente alla sovrappopolazione ingenerata dall'immigrazione dalla Colombia continentale, determinata dall'istituzione del porto franco del 1953.\nStoria.\nL'isola era stata scoperta prima del 1527 e apparve nelle carte realizzate dagli spagnoli in quell'anno. Nel 1629 la nave Seaflower vi sbarc\u00f2 i primi abitanti permanenti, un gruppo di puritani scozzesi e inglesi provenienti dalla Gran Bretagna.\nPossedimento inglese, era spesso utilizzata come approdo dai pirati dell'epoca, tra cui il famoso pirata inglese Henry Morgan, che la utilizz\u00f2 come sua base logistica.\nDopo alcune transitorie occupazioni spagnole, nel 1786 pass\u00f2 definitivamente sotto il controllo della Spagna.\nNel luglio del 1818 Luis Aury, al servizio delle forze indipendentiste di Sim\u00f3n Bol\u00edvar, occup\u00f2 le isole che divennero parte della Grande Colombia il 23 giugno 1822. Nel 1851 fu applicata la legge della Colombia che aboliva la schiavit\u00f9, a seguito di cui si cre\u00f2 un movimento di alfabetizzazione guidato dal pastore Philip Beekman Livinston.\nNel 1903 gli statunitensi, giunti con una nave da guerra, offrirono l'annessione dell'arcipelago agli Stati Uniti o a Panama, ma la popolazione rifiut\u00f2 l'offerta.\nDal 1991 la Costituzione della Colombia sancisce i diritti della minoranza creola."}
{"id": "701119", "revid": "10652", "url": "https://it.wikipedia.org/wiki?curid=701119", "title": "Russula lepida", "text": ""}
{"id": "701120", "revid": "287204", "url": "https://it.wikipedia.org/wiki?curid=701120", "title": "Russula rosea", "text": "\"Russula rosea\" Pers., \"Observationes mycologicae\" (Lipsiae) 1: 100 (1796).\nLa Russula rosea \u00e8 una specie appartenente alla famiglia delle Russulaceae facilmente riconoscibile per il colore rosso vivo del cappello, il sapore \"mentolato\" ed il gambo con sfumature rosse.\nDescrizione della specie.\nCappello.\n4-10 (14) cm di diametro, carnoso, sodo, prima arrotondato, poi convesso, infine appianato.\nLamelle.\nFitte, strette, fragili, rigide, spesso forcate, attenuate al gambo, bianco latte, con riflesso crema e filo a volte leggermente rosa-rosso.\nGambo.\n6-8 x 1,2-3,8 cm, duro, pieno, cilindrico, clavato o un po' attenuato alla base, rugoso, bianco, a volte con sfumature rosa pi\u00f9 o meno estesa.\nCarne.\nBianca, ingrigente o ingiallente negli individui vecchi, dura, compatta.\nSpore.\n7-9 x 7-8 \u00b5m, sub-globose, reticolate, crema-pallido in massa.\nHabitat.\nFungo simbionte, fruttifica nei boschi di conifere e latifoglie, in estate-autunno.\nCommestibilit\u00e0.\nMediocre; fungo sconsigliato per il sapore mentolato ed astringente; per consumarlo \u00e8 necessaria la prebollitura."}
{"id": "701121", "revid": "125615582", "url": "https://it.wikipedia.org/wiki?curid=701121", "title": "Pietro I di Russia", "text": "Considerato un eroe nazionale russo, compare sulle banconote da 500 rubli e francobolli; gli sono dedicati monumenti e opere letterarie. Era alto circa due metri, anche se aveva piedi e testa sproporzionati in confronto alla notevole statura; probabilmente a causa dell'altezza, soffriva di attacchi di piccolo male, una particolare forma di epilessia.\nDurante il suo regno venne considerato dai suoi contemporanei come il tipico rappresentante del sovrano illuminato, unitamente a Francesco II d'Asburgo e a Maria Teresa d'Austria, e come Imperatore oper\u00f2 sotto la direzione dei principi del giurisdizionalismo.\nBiografia.\nGiovent\u00f9 e ascesa al trono.\nPietro nacque a Mosca all'una del mattino del 30 maggio 1672, figlio dello zar Alessio e della sua seconda moglie Natal'ja Kirillovna Nary\u0161kina. Gli venne dato il nome Pietro in onore dell'apostolo e seguendo la vecchia usanza di prendere le misure ai bambini, fu dipinta un'immagine di San Pietro Apostolo su una tavoletta delle stesse misure del piccolo: 50\u00a0cm di lunghezza e 16\u00a0cm di larghezza.\nLa nascita del nuovo zarevic fu annunciata dai rintocchi della campana della torre di Ivan il Grande e i cannoni del Cremlino spararono a salve per tre giorni mentre le campane delle milleseicento chiese di Mosca suonavano a festa. Pietro venne battezzato dal confessore personale dello zar Alessio il 29 giugno, giorno della solennit\u00e0 dei Santi Pietro e Paolo.\nL'8 febbraio 1676 lo zar Alessio mor\u00ec e al trono di Russia sal\u00ec F\u00ebdor, primogenito semi-invalido di Alessio e della prima moglie Marija Miloslavskaja. Nel 1674 lo zar Alessio aveva infatti nominato, per pura formalit\u00e0, il figlio F\u00ebdor erede al trono pensando che il figlio gli sarebbe premorto.\nDurante il regno dello zar F\u00ebdor la vita di Pietro trascorse tranquillamente alternando i giochi allo studio nei palazzi del Cremlino o nel Kolomenskoe. L'educazione di Pietro era affidata a diversi tutori, tra i quali Nikita Zotov.\nLo zar F\u00ebdor non aveva eredi: suo fratello Ivan, primo in linea di successione, era invalido e infermo di mente; perci\u00f2 sugger\u00ec all'assemblea dei boiari, di far scegliere alla folla quale tra i due zarevic, Ivan o Pietro, dovesse essere il nuovo zar. Il 27 aprile 1682, quando lo zar F\u00ebdor mor\u00ec, la folla radunata sotto il balcone, quasi all'unanimit\u00e0 elesse Pietro come futuro zar, sotto la reggenza della madre.\nLa rivolta degli Strelzi.\nLa zarevna Sofia, figlia di primo letto di Alessio I, contrariata della scelta, con l'aiuto di Ivan Miloslavskij, del principe Ivan Khovanskij e del principe Vasilij Golicyn istig\u00f2 gli strelzi alla rivolta. Il 15 maggio 1682 i cavalieri Aleksandr Miloslavskij e Petr Tolstoj, su ordine di Sofia, si recarono nel Quartiere degli Strelzi informandoli che i Nary\u0161kin avevano assassinato lo zarevic Ivan e che volevano fare altrettanto con il resto della famiglia reale. All'udire tali informazioni, la rivolta scoppi\u00f2: armati di lance, alabarde, spade e moschetti gli Strelzi si diressero minacciosi verso il Cremlino.\nGiunti al palazzo gli Strelzi chiesero a gran voce che fossero consegnati loro i Nary\u0161kin e Artamon Matveev responsabili, a loro dire, della morte dello zarevic Ivan. Compreso che la rivolta era frutto di un malinteso, Matveev chiese alla reggente Natalia di mostrare agli Strelzi che Pietro e Ivan erano vivi. La donna, seppure spaventata, obbed\u00ec e questo fatto, insieme con un discorso tenuto da Matveev e dal patriarca Gioacchino sembr\u00f2 calmare la folla di rivoltosi, ma appena Matveev rientr\u00f2 dentro il palazzo, il principe Mikhail Dolgorukij, figlio del comandante degli Strelzi, minacci\u00f2 la folla e questo gesto spinse gli Strelzi a riprendere la rivolta.\nDolgorukij venne preso di peso e gettato sulle lance degli altri rivoltosi, quindi il suo corpo fu fatto a pezzi; poi i rivoltosi penetrarono all'interno del palazzo dove diedero sfogo alla loro ira depredando e massacrando i loro rivali e coloro che li proteggevano: tra le vittime di questo massacro ci furono Artamon Matveev, la maggior parte dei boiari, Afanasij Nary\u0161kin, fratello della reggente Natalia, il direttore degli Affari esteri Ivanov, suo figlio Vasilij e il boiaro Romodanovskij. Il massacro termin\u00f2 solo con il calare della notte e tutti corpi o i resti di essi vennero poi portati nella Piazza Rossa e per essere mostrati al popolo russo.\nIl giorno seguente gli Strelzi tornarono ad assaltare il Cremlino, questa volta in cerca di Ivan Nary\u0161kin, secondo fratello della reggente, di due medici sospettati di aver avvelenato F\u00ebdor e di altri traditori; dato l'esito negativo della ricerca, gli Strelzi fecero ritorno al Cremlino anche il terzo giorno minacciando la stessa famiglia reale se non fosse stato consegnato loro Ivan Nary\u0161kin. Ivan, nella speranza di poter cos\u00ec calmare la rivolta, si consegn\u00f2 nelle mani degli Strelzi, i quali prima lo torturarono per ore e poi fecero a pezzi il suo corpo; la rivolta e il massacro compiuto dagli Strelzi era cos\u00ec terminato.\nI due zar.\nIl 23 maggio 1682 la \"zarevna\" Sofia istig\u00f2 gli Strelzi affinch\u00e9 chiedessero un cambiamento al trono di Russia. Tramite una petizione mandata a Khovanskij, che Sofia aveva gi\u00e0 nominato loro comandante, gli Strelzi chiesero che al giovane Pietro venisse affiancato il fratellastro Ivan sul trono di Russia o, in caso contrario, avrebbero nuovamente marciato contro il Cremlino. Riunitisi nel palazzo delle Sfaccettature, il patriarca, gli arcivescovi e i boiari accolsero la richiesta degli Strelzi e decretarono all'unanimit\u00e0 che due zar avrebbero regnato insieme in Russia.\nAlcuni giorni dopo, il 29 maggio, gli Strelzi presentarono una nuova petizione, la quale chiedeva che, data la giovane et\u00e0 dei due zar, diventasse reggente la \"zarevna\" Sofia: il patriarca e i boiari acconsentirono e quello stesso giorno un decreto annunci\u00f2 che la \"zarevna\" Sofia Alekseevna sostituiva la zarina Natalia in qualit\u00e0 di reggente.\nAppena divenuta reggente, Sofia provvide a mettere ai pi\u00f9 alti posti di comando i suoi luogotenenti: lo zio Ivan Miloslavskij fu primo consigliere fino alla morte; F\u00ebdor \u0160aklovitij divenne il nuovo comandante degli Strelzi; il giovane monaco Sil'vestr Medvedev divenne suo consigliere e suo amante, il principe Vasilij Golicyn divenne il suo primo ministro. Il 25 giugno, alle ore cinque del mattino, nella Cattedrale della Dormizione ebbe luogo la duplice incoronazione degli zar Ivan e Pietro.\nVita a Preobra\u017eenskoe.\nAvendo timore per la sua vita e per quella dei figli Pietro e Natalia, la zarina Natalia abbandon\u00f2 il Cremlino per trasferirsi con loro nella dimora di Preobra\u017eenskoe, sul fiume Jauza. Qui, il giovane Pietro ebbe modo di divertirsi giocando alla guerra insieme a quei compagni di giochi assegnatigli quando aveva cinque anni e provenienti dalle pi\u00f9 nobili famiglie di boiari. Nel giro di poco tempo Pietro cre\u00f2 a Preobra\u017eenskoe un vero e proprio accampamento di militari adolescenti.\nL'arruolamento in questo \"esercito\" fu permesso anche ai ragazzi provenienti dalle basse classi sociali come i figli di scudieri e dei servi. Fu da questa accolta di giovani nobili e stallieri che Pietro in seguito former\u00e0 il reggimento Preobra\u017eenskij, rimasto in azione fino alla caduta della monarchia russa nel 1917. Invece di assumere il grado di colonnello, Pietro si arruol\u00f2 nel reggimento Preobra\u017eenskij come tamburino per poter cos\u00ec suonare lo strumento che adorava.\nEgli non faceva mai distinzione tra s\u00e9 e gli altri suoi compagni di reggimento, arrivando perfino a dormire nelle loro stesse tende e a mangiare il medesimo cibo. Era sua convinzione che \u00ab...bisogna imparare il mestiere di soldato ed eventualmente fare carriera iniziando dalla gavetta\u00bb e che se lui, lo zar, si comportava cos\u00ec, nessun nobile avrebbe osato reclamare per s\u00e9 ruoli di comando sulla base del titolo. Questo curioso comportamento, Pietro se lo porter\u00e0 dietro per tutta la vita; infatti, quando marcer\u00e0 con il suo vero esercito o navigher\u00e0 con la sua vera flotta, lo far\u00e0 sempre da ufficiale subalterno e mai come capo supremo.\nPassando gran parte del suo tempo nei suoi giochi militari, Pietro si era fortificato nel corpo ma non nella cultura. Infatti, da quando aveva lasciato il Cremlino, il giovane Pietro aveva quasi completamente abbandonato gli studi. Nel 1688 Pietro ricevette in regalo dal principe Jakov Dolgorukij un sestante. Visto che nessuno era per\u00f2 in grado di dirgli come funzionasse quello strumento, lo zar si rec\u00f2 nel Quartiere Tedesco in cerca di un esperto, che fu trovato nella persona di Franz Timmerman, un anziano mercante olandese: l'uomo fu ben disposto a spiegare a Pietro l'utilizzo del sestante, ma in cambio pretese che il giovane zar si mettesse a studiare l'aritmetica e la geometria; Pietro, spinto dal desiderio di usare lo strumento, si mise di buona lena a studiare aritmetica e geometria e torn\u00f2 ad interessarsi anche a vecchie materie come la geografia.\nInsieme a Timmerman, Pietro comp\u00ec visite nei villaggi vicini e nelle vaste tenute reali. Nel giugno 1688, mentre si trovavano in una tenuta reale vicino a Izmajlovo, Pietro trov\u00f2 in un magazzino una vecchia barca rimasta inutilizzata da tempo e quasi completamente marcita. Su ordine dello zar, Timmerman rimise a nuovo la barca e da quando essa fu pronta in poi Pietro and\u00f2 in barca tutti i giorni lungo il fiume Jauza prendendo lezioni di vela.\nDesideroso di costruire nuove barche, insieme a Timmerman e a Brandt, falegname olandese giunto in Russia nel 1660, Pietro costru\u00ec un cantiere navale sulla riva orientale del lago Ple\u0161\u010deevo vicino a Pereslavl'. Insieme a loro, e ad altri operai olandesi, lo zar lavor\u00f2 alla costruzione di cinque navi; tuttavia nessuna di esse era terminata allorquando Pietro fu costretto a tornare a Mosca per l'inverno.\nMatrimonio con Evdokija.\nNel frattempo si era aperto il problema della successione al trono. Ivan, infatti, dal matrimonio al quale era stato costretto aveva avuto solo figlie femmine e alla zarevna Sofia era impedito il matrimonio. Pietro si trovava cos\u00ec costretto a sposarsi e a generare un erede per il trono di Russia. Poich\u00e9 egli non dimostrava il minimo interesse per la cosa lasci\u00f2 che fosse la madre Natalia a combinare il matrimonio.\nLa donna scelse per il figlio la giovane Evdokija Lopukhina, appartenente ad una vecchia famiglia moscovita. Il loro matrimonio, celebrato il 27 gennaio 1689, si rivel\u00f2 un completo fallimento a tal punto che, dopo poco tempo, a stento Pietro riusciva a sopportare la presenza della moglie al suo fianco. Ben presto tra la stessa Natalia ed Evdokija iniziarono forti tensioni e divergenze.\nAl lago Ple\u0161\u010deevo.\nNell'aprile 1689 Pietro prese le distanze da moglie e madre e fece ritorno al lago Ple\u0161\u010deevo per controllare a che punto fosse la costruzione delle navi. Un ordine perentorio della madre lo costrinse a fare ritorno a Mosca, dalla quale riuscir\u00e0 ad allontanarsi solamente un mese dopo per far ritorno al lago per completare le navi.\nGli anni di reggenza furono per la Russia un vero disastro: l'esercito era male organizzato, la colonizzazione delle lontane province siberiane si era arrestata e il commercio russo languiva in mani straniere. Gli unici successi erano riscontrabili in politica estera; tuttavia, questo non bastava a far cessare il malumore del popolo.\nCostretto nuovamente a tornare a Mosca per una cerimonia ufficiale, Pietro venne messo al corrente del fatto che si stava avvicinando una crisi politica che forse avrebbe portato alla fine politica della reggente Sofia. Infatti le due campagne militari in Crimea, volute dalla reggente e guidate dal di lei amante, il principe Vasilij Golicyn, si erano concluse con due completi fallimenti e ci\u00f2 aveva suscitato un'ondata di risentimento nei sempre pi\u00f9 numerosi oppositori al regime di Sofia.\nL'esautorazione di Sofia.\nNel tardo pomeriggio del 17 agosto 1689 inizi\u00f2 a circolare una lettera anonima nella quale si comunicava che nel corso della notte l'esercito privato di Pietro avrebbe assaltato il Cremlino e ucciso lo zar Ivan e la reggente Sofia. F\u00ebdor \u0160aklovitij, il nuovo comandante degli Strelzi, ordin\u00f2 quindi che le porte del Cremlino fossero chiuse e che un gruppo di sentinelle pattugliasse tutta la strada per Preobra\u017eenskoe. A Preobra\u017eenskoe la notizia dell'agitazione al Cremlino caus\u00f2 qualche allarmismo, ma non venne presa nessuna precauzione.\nQuella sera un ciambellano di Pietro venne inviato al Cremlino con un dispaccio d'ordinaria amministrazione. Sapendo che era stato inviato da Pietro, il corriere venne catturato e condotto alla presenza di \u0160aklovitij. Appena seppe quanto capitato al messaggero di Pietro, il luogotenente colonnello degli Strelzi Larion Elizarov, fedele allo zar Pietro, dedusse che stava per iniziare l'attacco a Preobra\u017eenskoe e invi\u00f2 due uomini ad avvisare lo zar. I due messaggeri giunsero a Preobra\u017eenskoe poco dopo la mezzanotte e informarono Pietro dell'imminente attacco da parte degli Strelzi. Pietro, insieme ad alcuni fedelissimi, fugg\u00ec nel cuore della notte da Preobra\u017eenskoe per rifugiarsi al monastero della Trinit\u00e0. Nel giro di poche ore Natalia ed Evdokija, fuggite da Preobra\u017eenskoe e scortate dai soldati-ragazzi di Pietro, giunsero anch'esse al monastero.\nCompreso che la fuga di Pietro verso il monastero poteva essere usata a vantaggio politico dello zar, Sofia cap\u00ec che la sua posizione era seriamente minacciata. Quando seppe che Pietro aveva ordinato al colonnello del reggimento Stremjani, Ivan Cykler, di raggiungerlo immediatamente al monastero balen\u00f2 in lei il terrore che Cykler potesse confessare sotto tortura le intenzioni di \u0160aklovitij di eliminare i Nary\u0161kin. Quando giunse al monastero, Cykler disse tutto quello che sapeva senza bisogno della tortura e si offr\u00ec di passare dalla parte di Pietro. Vistasi perduta, Sofia cap\u00ec che la sua unica salvezza sarebbe stata una riconciliazione e invi\u00f2 al monastero Ivan Troekurov affinch\u00e9 persuadesse Pietro a ritornare nella capitale. La missione di Troekurov ebbe per\u00f2 esito negativo.\nPietro scrisse poi una lettera ai colonnelli di tutti i reggimenti degli Strelzi ordinando loro di raggiungerlo al monastero con dieci uomini di ogni reggimento. Sofia, per impedire una tale mobilitazione di Strelzi, dichiar\u00f2 che chiunque avesse avuto intenzione di partire per il monastero sarebbe stato decapitato. Il giorno seguente Pietro invi\u00f2 un dispaccio ufficiale allo zar Ivan e a Sofia nel quale pregava la sorellastra affinch\u00e9 provvedesse a che i suoi ordini fossero rispettati. La reggente, nella speranza di ottenere una riconciliazione, supplic\u00f2 il patriarca Gioacchino di recarsi al convento a persuadere Pietro. Il patriarca si rec\u00f2 al monastero, ma appena vi giunse si schier\u00f2 subito dalla parte del giovane zar.\nIl 27 agosto Pietro invi\u00f2 nuove lettere ripetendo gli stessi ordini delle precedenti e minacciando di morte coloro che non lo avessero ubbidito. Queste lettere sortirono il loro effetto e una massa di Strelzi abbandon\u00f2 la capitale per recarsi al monastero. In un ultimo tentativo di risolvere la crisi tramite una riconciliazione, Sofia decise di recarsi lei stessa a parlamentare con Pietro.\nPart\u00ec accompagnata da Golicyn, \u0160aklovitij e un drappello di Strelzi, ma una volta giunta al villaggio di Vozdvi\u017e venne fermata dagli uomini di Pietro e costretta a tornare a Mosca. Poche ore dopo Pietro invi\u00f2 alla sorella altre missive nelle quali annunciava di aver scoperto l'esistenza di un complotto per assassinarlo e che i due cospiratori erano \u0160aklovitij e Sil'vestr Medvedev, i quali dovevano essere arrestati e condotti al monastero per essere processati. Tali lettere spinsero la maggior parte degli Strelzi ad abbandonare Sofia e a schierarsi con Pietro; rimasta sola e senza via d'uscita, Sofia tent\u00f2 di arringare una folla di Strelzi e di cittadini, senza per\u00f2 riuscirvi. Il 14 settembre giunse nel Quartiere Tedesco un proclama di Pietro rivolto a tutti i militari che risiedevano nel quartiere, nel quale ribadiva l'esistenza di un complotto e li invitava a raggiungerlo al monastero. Dopo un dubbio iniziale gli ufficiali stranieri, capitanati dal generale Patrick Gordon, partirono alla volta del monastero; gli Strelzi rimasti a Mosca minacciarono Sofia di dare inizio ad una rivolta se non fosse stato consegnato loro \u0160aklovitij. La donna, nel timore di venire anch'essa uccisa in un eventuale tumulto, lo consegn\u00f2 loro ed essi lo portarono al cospetto di Pietro.\nLa lotta era finita e la reggenza conclusa; Pietro aveva vinto. Alla vittoria doveva seguire la vendetta. Il primo a subirne le pi\u00f9 dure conseguenze fu \u0160aklovitij: interrogato sotto tortura confess\u00f2 di aver tramato contro Pietro e fu per questo condannato a morte e decapitato quattro giorni dopo fuori dalle mura del convento. Medvedev, intercettato mentre tentava la fuga in Polonia, fu condotto al monastero, torturato, imprigionato, nuovamente torturato e infine, due anni dopo, giustiziato; Golicyn, il quale si era presentato al monastero di sua spontanea volont\u00e0 il giorno dell'arresto di \u0160aklovitij, fu privato del titolo di boiardo e delle sue propriet\u00e0 ed esiliato con la famiglia in un villaggio dell'Artico. La reggente Sofia venne deposta e costretta a ritirarsi a vita nel convento di Novodevicij. Il 16 ottobre 1689 Pietro fece finalmente ritorno a Mosca tra due ali di folla in ginocchio che gli riconosceva per sempre il titolo di monarca assoluto.\nI primi anni di regno.\nPer altri cinque anni lo zar trascur\u00f2 il governo per ritornare alla vita che conduceva a Preobra\u017eenskoe e al lago Ple\u0161\u010deevo, fatta di soldati-ragazzi, di barche e di assenza di responsabilit\u00e0. Durante questo periodo il governo fu amministrato da un ristretto gruppo di persone che aveva sostenuto Pietro nel suo recente scontro con la reggente Sofia.\nLa zarina Natalia ne era il capo nominale; il patriarca Gioacchino era il suo pi\u00f9 stretto collaboratore; Lev Nary\u0161kin, fratello di Natalia, era il direttore degli Affari esteri e il boiaro Tikhon Stre\u0161nev era il ministro degli Interni. Si annoveravano al governo anche altri nomi di prestigio: Boris Golicyn, Urusov, Romodanovskij, Troekurov, Prozorovskij, Golovkin, Dolgorukij. Repnin e Vinius conservarono i loro mandati e Boris \u0160eremetev rimase a capo dell'armata russa meridionale a fronteggiare i tartari.\nNascita dello zarevic e morte del patriarca.\nIl 28 febbraio 1690 nacque lo zarevic Alessio Petrovic. A questa grande gioia per la Russia fece seguito un grande lutto: il 17 marzo di quello stesso anno mor\u00ec infatti il patriarca Gioacchino. Come suo successore parte del clero pi\u00f9 colto, e lo stesso Pietro, proponeva Marcello, metropolita di Pskov mentre la zarina Natalia e i boiari proposero Adriano, metropolita di Kazan'. Dopo cinque mesi di dibattito, nonostante la ferma opposizione di Pietro, fu scelto Adriano.\nL'Allegra Compagnia.\nA partire dal 1690, dopo la morte del patriarca Gioacchino, Pietro inizi\u00f2 a frequentare sempre pi\u00f9 assiduamente il Quartiere Tedesco. In tale luogo ebbe modo di conoscere e stringere amicizia con Andrej Vinius, un russo olandese, con il generale scozzese Patrick Gordon e con l'avventuriero svizzero Fran\u00e7ois Lefort. Fu proprio a casa di Lefort che Pietro conobbe la giovane Anna Mons, figlia di un mercante di vini di Vestfalia.\nIn breve tempo Anna divenne sua amante e lo rimase per ben dodici anni, nel corso dei quali pi\u00f9 di una volta la donna sper\u00f2 di poter rimpiazzare Evdokija come zarina di Russia. Lo zar, Vinius, Gordon, Lefort, i principi russi Mikhail Cerkasskij e F\u00ebdor Romodanovskij e altre persone formarono un gruppo molto compatto che prese il nome di \"Allegra Compagnia\". Il gruppo conduceva una vita vagabonda piombando all'improvviso a mangiare, bere e dormire in qualche villa nobiliare con grande stupore dei proprietari.\nGiochi militari.\nDurante l'estate 1690 Pietro partecip\u00f2 ad una manovra militare durante la quale il reggimento Preobra\u017eenskij attacc\u00f2 il campo fortificato del reggimento Sem\u00ebnovskij. Durante questa esercitazione, Pietro stesso rimase ferito quando un recipiente pieno di polvere pirica gli scoppi\u00f2 vicino ustionandogli il viso. Nell'autunno 1691 ebbero luogo due finte battaglie tra i due reggimenti. Nella seconda di esse alcuni soldati persero la vita e Gordon e il principe Ivan Dolgorukij rimasero feriti, ma mentre il primo se la cav\u00f2 con una settimana di riposo a letto, il secondo mor\u00ec pochi giorni dopo a causa di un'infezione.\nArcangelo.\nDurante tutto questo periodo Pietro non aveva dimenticato le sue barche. Nel 1691 assunse venti ingegneri navali olandesi e quando si rec\u00f2 al lago Ple\u0161\u010deevo li trov\u00f2 a lavorare con Brandt a due fregate e a tre imbarcazioni da diporto. Nel 1692 Pietro si rec\u00f2 al lago per ben quattro volte e in una di queste occasioni si fece accompagnare dalla madre e dalla moglie. Tornato a Mosca, nel novembre 1692, Pietro fu colpito da un forte attacco di dissenteria che lo costrinse a letto per sei settimane e che fece temere per la sua vita.\nA fine febbraio 1693 Pietro si rec\u00f2 nuovamente a Preslav'l a lavorare alle sue navi e vi rimase per tutta la durata della Quaresima. Nel luglio di quello stesso anno Pietro, ormai stancatosi del lago Ple\u0161\u010deevo, si rec\u00f2 ad Arcangelo, un porto sito vicino al Mar Bianco, dove inizi\u00f2 a navigare in mare aperto a bordo del \"San Pietro\", un piccolo battello costruito appositamente per lui.\nAl termine dell'estate Pietro inizi\u00f2 la costruzione di un vascello pi\u00f9 grande dando ordine che venisse terminato entro l'inverno. Inoltre chiese a Lefort e a Vinius di ordinare una fregata olandese a Nicholas Witsen, borgomastro di Amsterdam. Lasciato Arcangelo a met\u00e0 settembre, Pietro rientr\u00f2 a Mosca un mese dopo. Il 4 febbraio 1694, dopo una malattia di soli due giorni, la zarina Natalia mor\u00ec all'et\u00e0 di quarantadue anni. Pietro si trovava ad un banchetto quando fu avvertito che sua madre stava morendo.\nCorse immediatamente da lei, ma dopo un diverbio con il patriarca Adriano se ne and\u00f2 incollerito. Si trovava a Preobra\u017eenskoe quando gli comunicarono che sua madre era morta. Caduto nello sconforto, Pietro non partecip\u00f2 neppure ai funerali della madre, ma si rec\u00f2 a tumulazione avvenuta a pregare da solo sulla sua tomba. Nella primavera 1694 Pietro torn\u00f2 ad Arcangelo, ove trov\u00f2 completata la nave da lui iniziata l'estate precedente e alla quale venne dato il nome di \"San Paolo\".\nDeciso a recarsi al monastero Soloveckij, la notte del 10 giugno Pietro sal\u00ec a bordo del \"San Pietro\" insieme ad Afanasij, arcivescovo di Kholmogory, alcuni amici e un gruppo di soldati. Il giorno seguente, ad 80 miglia al largo di Arcangelo, l'imbarcazione fu colpita da un violento nubifragio. Dopo circa ventiquattro ore di terrore la piccola nave giunse al monastero Pertominsk, nella cui cappella si radun\u00f2 l'intero equipaggio per ringraziare il Signore di aver salvato loro le vite. Il 16 giugno Pietro salp\u00f2 nuovamente alla volta del monastero Soloveckij, dove rimase tre giorni.\nIl suo ritorno ad Arcangelo fu salutato con gioia dagli amici, i quali temevano che, visto il temporale, il \"San Pietro\" fosse naufragato. Il 21 luglio la fregata olandese \"Sacra Profezia\" che Pietro aveva ordinato giunse al porto di Arcangelo. Una settimana pi\u00f9 tardi la piccola flotta di Pietro scort\u00f2 un convoglio di mercantili olandesi e inglesi di ritorno in patria fino a Svjatoj Nos. Memore dell'esperienza precedente Pietro non volle avventurarsi nelle acque del Mar Glaciale Artico e fece quindi ritorno ad Arcangelo, dal quale part\u00ec il 3 settembre per ritornare a Mosca.\nNel settembre 1694 in un'ampia vallata vicino al villaggio di Ko\u017eukhovo si tenne l'ultima esercitazione militare di Pietro in tempo di pace. Lo zar infatti decise che era giunto il momento di smettere di giocare alla guerra e di rivolgere il suo esercito contro i turchi con i quali la Russia era ancora in stato di guerra.\nPrima Campagna d'Azov.\nNell'inverno 1695 Pietro annunci\u00f2 che in estate la Russia avrebbe ripreso la guerra contro i tartari della Crimea e il loro padrone, l'impero ottomano. Il desiderio di Pietro di raggiungere il mare e di mettere alla prova il suo esercito insieme ad altre ragioni (le continue incursioni tartare e la necessit\u00e0 di ottenere un risultato militare che soddisfacesse la Polonia) spinsero Pietro ad attaccare la fortezza turca di Azov, necessaria per ottenere il controllo delle foci dei fiumi Dnepr e Don e quindi l'accesso al Mar Nero.\nDiversamente dalle precedenti spedizioni, Pietro decise di usare le chiatte come mezzo di trasporto; furono formate due distinte armate: l'armata orientale, il cui compito era quello di muoversi a sud del Don per attaccare la fortezza di Azov, e quella occidentale, il cui compito era muoversi lungo il Dnepr per attaccare i due forti di Ocakov e Kazikerman e distrarre il grosso della cavalleria tartara dalle truppe di Pietro ad Azov. Nel mese di marzo il generale Gordon lasci\u00f2 Mosca con 10.000 soldati, muovendo verso sud attraverso la steppa mentre il grosso dell'esercito (21.000 uomini) con Pietro, Lefort e Golovin lasci\u00f2 la capitale a maggio imbarcandosi sulle chiatte, raggiungendo Gordon ad Azov il 29 giugno.\nLa campagna si rivel\u00f2 per\u00f2 fallimentare a causa di diversi problemi: mancavano ingegneri esperti in assedi, il sistema di approvvigionamento era impreparato ad affrontare il problema del vettovagliamento di 30.000 uomini per un lungo periodo e gli Strelzi si rifiutavano di eseguire ordini impartiti da ufficiali europei. A peggiorare la situazione fu il tradimento del marinaio olandese Jacob Jensen che, passato ai turchi, rivel\u00f2 loro importanti informazioni per sconfiggere l'esercito russo. Il 15 agosto i russi sferrarono un massiccio attacco a sorpresa contro la fortezza senza per\u00f2 riuscire ad espugnarla e riportando perdite superiori ai millecinquecento uomini.\nUn secondo attacco fallimentare e l'arrivo del freddo inverno costrinsero Pietro a togliere l'assedio ad Azov il 12 ottobre. La ritirata verso nord fu un disastro, che cost\u00f2 in vite umane pi\u00f9 della campagna di assedio. Per sette settimane i russi arrancarono sotto la pioggia attraverso la steppa inseguiti e falcidiati dalla cavalleria tartara. Il 2 dicembre i superstiti raggiunsero Mosca. Pietro, imitando i precedenti di Sofia e Golicyn che egli stesso aveva condannato, tent\u00f2 di mascherare la sconfitta imbastendo un trionfale rientro nella capitale.\nSeconda Campagna d'Azov.\nSenza perdersi d'animo, Pietro inizi\u00f2 subito i preparativi per un secondo attacco, badando bene di risolvere i problemi che si erano creati nel corso del primo: richiese all'imperatore esperti artiglieri, ingegneri e abili marinai, ordin\u00f2 la costruzione di 25 galee provviste di armamento e di 1.300 nuove chiatte in grado sia di trasportare viveri e truppe sia di poter affrontare le navi turche. Affinch\u00e9 fossero pronte entro il mese di maggio 1696, Pietro fece costruire nuovi cantieri navali a Vorone\u017e, citt\u00e0 sul fiume Don; ampli\u00f2 i cantieri gi\u00e0 esistenti; reclut\u00f2 un enorme numero di operai e si appell\u00f2 al doge di Venezia affinch\u00e9 gli mandasse tecnici esperti nella costruzione delle galee.\nLo stesso Pietro si mise a costruire le navi: mentre il futuro \"Grande\" era impegnato in questa fatica erculea, l'8 febbraio 1696 lo zar Ivan mor\u00ec improvvisamente. Ora Pietro era il solo zar, l'unico, supremo governatore dello Stato russo. Nonostante la mobilitazione generale fosse pi\u00f9 circoscritta rispetto alla precedente, la forza destinata a sferrare il secondo assalto ad Azov era il doppio: 46.000 soldati russi affiancati da 15.000 cosacchi ucraini, 5.000 cosacchi del Don e 3.000 calmucchi.\nIl 3 maggio parte della flotta russa inizi\u00f2 il suo viaggio lungo il Don. Pietro, partito tempo dopo con una flotta di otto galee leggere, raggiunse il grosso della flotta il 26 maggio. Si aprirono subito le ostilit\u00e0. Il 29 maggio, mentre i turchi stavano trasportando dalle navi a terra i viveri destinati alla fortezza, i cosacchi riuscirono a catturarne dieci e a mettere in fuga gli altri. Alcuni giorni dopo Pietro riusc\u00ec a far passare indisturbata la sua intera forza di 29 galee oltre la fortezza di Azov. La citt\u00e0 venne cos\u00ec completamente isolata. L'esercito russo riusc\u00ec a cingere completamente d'assedio la citt\u00e0.\nIl 26 giugno i cannoni russi aprirono il fuoco contro la fortezza di Azov; giorni dopo i turchi annunciarono la loro resa: Pietro permise loro di lasciare Azov chiedendo per\u00f2 in cambio la consegna da parte loro del traditore Jensen, fece convertire le moschee presenti nell'abitato in chiese cristiane, ordin\u00f2 la demolizione di tutte le opere d'assedio e il ripristino delle mura fortificate e dei bastioni della citt\u00e0. Prima di lasciare Azov, Pietro assistette alla messa celebrata in una chiesa nuova. Il 10 ottobre lo zar fece trionfale ritorno a Mosca.\nCostituzione della flotta russa.\nNon appena celebrato il trionfo di Mosca, Pietro riun\u00ec a Preobra\u017eenskoe il consiglio dei boiari e annunci\u00f2 la sua intenzione di colonizzare Azov e Taganrog e di costruire una flotta navale: Trentamila famiglie di contadini e tremila Strelzi furono inviati ad Azov come colonizzatori militari mentre ventimila ucraini furono inviati a Taganrog a costruire il porto.\nIl 20 ottobre 1696 un decreto approv\u00f2 la costituzione della Marina russa; gli oneri per la costruzione delle nuove navi, che sarebbero state approntate entro diciotto mesi nei cantieri di Vorone\u017e, furono suddivisi tra i mercanti, la chiesa e i proprietari terrieri: lo Stato avrebbe costruito per proprio contro dieci navi; ogni latifondista ne avrebbe costruita una; cos\u00ec come una ne doveva costruire ogni grande monastero.\nNonostante da tutta Europa giungessero carpentieri navali, per costruire la flotta che Pietro aveva in mente ci sarebbe stato bisogno di molti pi\u00f9 tecnici. Altro problema si sarebbe presentato allorquando la flotta fosse stata varata, poich\u00e9 almeno alcuni ufficiali dovevano essere russi. Il 22 novembre Pietro dichiar\u00f2 che avrebbe mandato pi\u00f9 di cinquanta russi, in gran parte giovani rampolli delle famiglie pi\u00f9 nobili, in Europa a studiare nautica e ingegneria navale. Negli anni che seguirono, decine e decine di altri giovani russi vennero inviati all'estero per l'addestramento nautico; le conoscenze che portarono con s\u00e9 al loro rimpatrio concorsero a trasformare la Russia.\nLa Grande Ambasceria.\nCon la presa di Azov, Pietro aveva per\u00f2 ottenuto l'accesso solo al Mar d'Azov, perch\u00e9 l'entrata al Mar Nero era ancora bloccata dalla potente fortezza turca di Kerc, posta di traverso sullo stretto tra il Mar d'Azov e il Mar Nero. Per forzare questo stretto la Russia aveva bisogno non solo di uomini e tecnologia avanzata, ma anche di alleati potenti e fidati.\nCon lo scopo principale di creare un'alleanza contro i turchi, venne costituita la \"Grande Ambasceria\", alla quale avrebbe preso parte lo stesso zar in incognito con il nome di Petr Mikhajlov. Capo dell'Ambasceria, con il grado di primo ambasciatore, venne nominato Lefort. Gli altri due ambasciatori erano F\u00ebdor Golovin e Prokofij Voznicyn. Al loro seguito c'erano venti nobili e trentacinque volontari, ai quali facevano seguito ciambellani, preti, segretari, interpreti, musici, cantori, cuochi, cocchieri, settanta soldati e quattro nani, per un totale di oltre duecentocinquanta persone.\nPer governare la Russia in sua assenza, Pietro istitu\u00ec un consiglio di reggenza composto da Lev Nary\u0161kin, dal principe Boris Golicyn e dal principe Petr Prozorovskij; nominalmente subordinato a questi tre uomini, ma di fatto vicer\u00e9 di Russia, fu il principe F\u00ebdor Romodanovskij. La vigilia della partenza dell'Ambasceria fu funestata da un tragico episodio: il colonnello degli Strelzi Ivan Cykler e due boiari furono imprigionati con l'accusa di aver complottato contro lo zar.\nNonostante la scarsit\u00e0 di prove contro di essi, furono tutti condannati a morte e giustiziati in uno dei modi pi\u00f9 atroci che la storia conosca: furono tagliate loro prima le gambe e le braccia, poi la testa e sotto il palco del boia era stata posta la bara di Ivan Miloslavskij, aperta affinch\u00e9 il sangue dei condannati defluisse sul cadavere. Il 20 marzo 1697 la Grande Ambasceria partiva alla volta di Novgorod e Pskov.\nLivonia.\nAttraversata la frontiera russa, entr\u00f2 nella provincia baltica della Livonia, controllata dagli svedesi. Intenzionato ad attraversare la Dvina, Pietro fu invece costretto, causa la presenza di ghiaccio nel fiume, a fermarsi per una settimana a Riga, capitale della Livonia. Erik Dahlberg, governatore svedese di Riga, si ritrov\u00f2 completamente impreparato a ricevere con i dovuti onori i membri dell'Ambasceria.\nPer tutta la settimana non si tennero banchetti o ricevimenti per gli ambasciatori. Inoltre lo zar, sorpreso a disegnare e a misurare i bastioni della citt\u00e0, rischi\u00f2 di essere ucciso da una sentinella svedese che lo credeva una spia russa. La vicenda si risolse con le scuse di Dahlberg fatte allo zar. Questi eventi contribuirono a far s\u00ec che nella memoria di Pietro Riga rimanesse sempre una citt\u00e0 sgradevole e inospitale.\nDucato di Curlandia.\nAttraversata la Dvina, Pietro entr\u00f2 nel ducato di Curlandia. Sebbene il suo paese fosse povero, il duca Federico Casimiro Kettler non commise l'errore di Riga e onor\u00f2 l'Ambasceria con fastosi intrattenimenti.\nBrandeburgo.\nDestinazione successiva fu K\u00f6nigsberg, nell'elettorato del Brandeburgo, ove Pietro fu accolto dall'elettore stesso, Federico III di Hohenzollern. Federico sognava di trasformare l'elettorato in un potente regno che assumesse il nome di Prussia e di trasformare il proprio titolo in Federico I, re di Prussia. Il titolo gli poteva essere concesso dall'imperatore d'Austria, ma l'espansione del regno poteva avere luogo solo a spese della Svezia. Federico cercava quindi l'alleanza russa per contrapporsi alla Svezia. Pietro, ancora in guerra con la Turchia, non ritenne opportuno provocare gli svedesi ma stabil\u00ec con Federico un trattato di mutuo soccorso in caso di attacco da parte dei loro reciproci nemici.\nMalauguratamente anche a K\u00f6nigsberg Pietro si mise nei guai. Il giorno del suo onomastico, facendo conto su una visita di Federico, Pietro aveva preparato uno spettacolo pirotecnico in suo onore. Ignaro dell'importanza della giornata, Federico aveva lasciato la citt\u00e0 e delegato alcuni suoi ministri a rappresentarlo alla festa dello zar. Pietro, rimasto offeso, profer\u00ec a voce alta la frase \u00abL'elettore \u00e8 una persona eccellente, ma i suoi ministri sono il diavolo!\u00bb e poi, preso dall'ira, cacci\u00f2 in malo modo un brandeburghese che pensava stesse ridendo di lui.\nSbollita la rabbia, lo zar scrisse una lettera di scuse a Federico e prima della partenza fece ulteriore ammenda inviando a Federico un grosso rubino. Sebbene desideroso di partire alla volta dell'Olanda, Pietro si volle trattenere a K\u00f6nigsberg fino a quando non si fosse risolta la situazione della Polonia, il cui trono era conteso da due pretendenti: Augusto, elettore di Sassonia e Francesco Luigi di Borbone, principe di Conti, sostenuto da Luigi XIV.\nUn re francese sul trono polacco avrebbe significato la fine della partecipazione della Polonia alla guerra contro i turchi e l'estensione del potere della Francia nell'Europa orientale. Se la Dieta avesse eletto Conti come re, Pietro era pronto ad invadere la Polonia. Verso met\u00e0 agosto giunse la notizia che Augusto di Sassonia era stato eletto re di Polonia. Felice della cosa Pietro desiderava raggiungere l'Olanda via mare, ma fu costretto a cambiare i suoi piani a causa della presenza nel Baltico di navi da guerra francesi.\nLo zar lasci\u00f2 K\u00f6nigsberg in gran segreto per evitare di incontrare curiosi desiderosi di vederlo. Passando per la Germania, a Koppenbr\u00fcgge, Pietro ebbe modo di conoscere e pranzare con Sofia, vedova dell'elettore di Hannover, e sua figlia Sofia Carlotta, elettrice del Brandeburgo. Dopo questi incontri, Pietro si diresse verso l'Olanda.\nOlanda.\nDesideroso di visitare la citt\u00e0 di Zaandam, celebre per i suoi cantieri navali, una volta che fu giunto ad Emmerich sul Reno, Pietro noleggi\u00f2 una barca e si diresse con essa alla volta della citt\u00e0. Vi giunse la mattina di domenica 18 agosto. Presentatosi in incognito ad un cantiere, lo zar inizi\u00f2 a lavorare insieme agli altri operai alla costruzione delle navi. In breve tempo la sua identit\u00e0 venne scoperta e in ancor minor tempo gente da tutta l'Olanda giunse a Zaandam per vederlo. Pietro, non sopportando tutta quella folla che gli impediva anche di uscire di casa, fu costretto a lasciare in fretta la citt\u00e0 e a fare rotta verso Amsterdam.\nI magnati di Amsterdam, intuendo l'importanza che questa Ambasceria avrebbe potuto avere in futuro, per uno sviluppo commerciale con la Russia, avevano deciso di riceverla con gli onori e il protocollo riservati ai re. Furono quindi organizzati ricevimenti, rappresentazioni d'opera e balletti. Fu durante questi festeggiamenti che Pietro conobbe Nicholas Witsen, borgomastro della citt\u00e0. Con l'aiuto di Witsen, Pietro venne assunto a lavorare presso i cantieri della Compagnia delle Indie Orientali; inoltre, per aiutarlo nel tirocinio della costruzione nautica, il consiglio dei direttori della Compagnia delle Indie Orientali ordin\u00f2 di gettare la chiglia di una nuova fregata, affinch\u00e9 lo zar e i suoi compagni potessero studiare i metodi di costruzione olandesi proprio fin dall'inizio. La fregata fu infine chiamata \"Gli Apostoli Pietro e Paolo\" e Pietro lavor\u00f2 alla realizzazione di ogni sua fase.\nLa curiosit\u00e0 di Pietro era insaziabile. Voleva vedere tutto con i propri occhi; visit\u00f2 fattorie, segherie, filande, cartiere, botteghe di artigiani, musei, giardini botanici e laboratori. Durante i suoi mesi di permanenza ad Amsterdam conobbe architetti, scultori e Van der Heyden, l'inventore della pompa da incendio, che tent\u00f2 di persuadere a trasferirsi in Russia. Fece visita all'architetto Simon Schonvoet, al museo di Jacob de Wilke e impar\u00f2 a disegnare sotto la guida di Schonebeck.\nA Delft fece visita all'ingegnere barone di Coehoorn, che gli dette lezioni sulla scienza delle fortificazioni. Diverse volte Pietro lasci\u00f2 il cantiere per far visita al professor Fredrik Ruysch, noto professore di anatomia. Fu Ruysch a consigliare Pietro nella scelta dei medici da portare in Russia addetti all'esercito e alla marina. A Leida Pietro conobbe il dottor Boerhaave, professore di anatomia e direttore di un noto giardino botanico. A Deft incontr\u00f2 il naturalista Antoni van Leeuwenhoek, inventore del microscopio.\nAd Utrecht Pietro ebbe modo di conoscere Guglielmo III d'Orange, re d'Inghilterra e \"statolder\" dell'Olanda, un uomo che lo zar aveva ammirato fin dall'infanzia: Pietro gli propose un'alleanza di cristiani contro i turchi, ma Guglielmo, gi\u00e0 impegnato nella guerra con la Francia, non volle assumersi l'onere di aprire un altro fronte di ostilit\u00e0 in oriente. Pietro, tramite la persona di Lefort, fece la stessa proposta ai capi formali dell'Olanda, Le Loro Sovranit\u00e0 degli Stati Generali, ma anche da essi ricevette parere contrario.\nIn Olanda Pietro conobbe anche il celebre ammiraglio olandese Gilles Schey, il quale fece realizzare per lui una grande finta battaglia navale sull'Ij. Pietro tent\u00f2 di persuadere con ogni mezzo l'ammiraglio ad andare in Russia per supervisionare la costruzione della sua flotta, ma l'uomo declin\u00f2 l'offerta proponendo al proprio posto l'ammiraglio Cornelius Cruys. Durante l'autunno Pietro, accompagnato da Witsen, visit\u00f2 l'Olanda in lungo e in largo. Eccetto che per queste gite, Pietro lavor\u00f2 nel cantiere navale per quattro mesi; Il 16 novembre la nave era pronta per il varo e Witsen, a nome della citt\u00e0 di Amsterdam, la offr\u00ec in dono a Pietro.\nLo zar, commosso, volle chiamare la fregata \"Amsterdam\". Pietro era compiaciuto del dono, ma lo fu ancora di pi\u00f9 dell'attestato ricevuto da Gerrit Pool, il capocantiere, dove si attestava che Petr Mikhajlov aveva acquisito le nozioni fondamentali dell'arte nautica. Desideroso di apprendere i segreti fondamentali del disegno nautico, ora che la fregata era finita, Pietro decise di recarsi in Inghilterra per studiare le tecniche nautiche inglesi. Il 7 gennaio 1698, dopo cinque mesi di permanenza in Olanda, Pietro e il suo seguito salirono a bordo della \"Yorke\", nave ammiraglia di Sir David Mitchell, che il giorno seguente part\u00ec per l'Inghilterra.\nInghilterra.\nVentiquattro ore dopo la \"Yorke\" arriv\u00f2 al largo della costa di Suffolk. Alla foce del Tamigi l'ammiraglio Mitchell e Pietro si trasferirono su un'imbarcazione pi\u00f9 piccola denominata \"Mary\". La \"Mary\" risal\u00ec il Tamigi e la mattina dell'11 gennaio gett\u00f2 l'ancora vicino al Ponte di Londra. Pietro pass\u00f2 i primi giorni londinesi in una casa sita al numero 21 di Norfolk Street.\nIl 23 gennaio, accompagnato dall'ammiraglio Mitchell e da due compagni russi, Pietro incontr\u00f2 nuovamente re Guglielmo III, che lo ricevette a Kensington Palace. Questa visita fu l'unica cerimonia ufficiale cui partecip\u00f2 Pietro durante il soggiorno londinese. In incognito amava camminare per la citt\u00e0 incuriosito da tutto. Per comodit\u00e0 e per sfuggire alla curiosit\u00e0 della folla, lo zar si trasfer\u00ec a Deptford nella Sayes Court di propriet\u00e0 dello scrittore John Evelyn.\nBen sapendo della scarsa osservanza di Pietro nei confronti della fede ortodossa, l'arcivescovo di Canterbury Thomas Tenison e il re Guglielmo, con l'aiuto di Gilbert Burnet, vescovo di Salisbury, tentarono di convertire lo zar al protestantesimo senza riuscirci. In quel periodo diversi appartenenti ad altre religioni tentarono la stessa cosa. Sempre in quel periodo i mercanti inglesi chiesero e ottennero dallo zar il monopolio per il commercio del tabacco in Russia.\nAnche in Inghilterra, come in Olanda, Pietro lavorava nei cantieri navali del basso Tamigi. Nei momenti in cui non lavorava girava per Londra e dintorni per visitare tutti i luoghi interessanti. Visit\u00f2 l'ospedale della marina a Greenwich, le tombe dei sovrani inglesi a Westminster, il castello di Windsor, Hampton Court, l'osservatorio di Greenwich, l'arsenale di Woolwich e la Torre di Londra.\nDurante il suo intero soggiorno in Inghilterra Pietro si dedic\u00f2 alla continua ricerca di uomini qualificati da assumere al proprio servizio facendoli venire in Russia. Alla fine convinse una sessantina di inglesi a seguirlo. Fra loro c'erano il maggiore Leonard van der Stamm, maestro carpentiere navale a Deptfort; il capitano John Perry, ingegnere idraulico al quale Pietro affid\u00f2 la costruzione del canale Volga-Don, e il professor Henry Farquharson, matematico dell'universit\u00e0 di Aberdeen, incaricato di fondare una scuola di matematica e scienza nautica a Mosca.\nLa simpatia e la gratitudine di Pietro per re Guglielmo divennero ancora pi\u00f9 grandi quando il sovrano inglese gli fece dono dell'imbarcazione \"Royal Transport\" e raggiunse il culmine quando pot\u00e9 assistere alle manovre navali della flotta inglese, organizzate per lui nell'isola di Wight. Le relazioni tra i due sovrani andarono raffreddandosi quando Pietro scopr\u00ec che Guglielmo aveva spinto affinch\u00e9 l'imperatore d'Austria concludesse una pace con i turchi. Se tale pace avesse avuto luogo sarebbero venute meno le ragioni che spinsero Pietro ad istituire la Grande Ambasceria e cio\u00e8 rafforzare l'alleanza della Russia con gli altri stati contro i turchi.\nPietro, sebbene riluttante, era dunque costretto a lasciare l'Inghilterra per recarsi a Vienna. Il 18 aprile fece la sua visita di congedo a re Guglielmo. Il 2 maggio lasci\u00f2 Londra con rammarico a bordo della \"Royal Transport\". Fece un'ultima visita alla Torre e un breve scalo ai cantieri navali di Woolwich per salutare i suoi compagni di lavoro. Rimessasi in viaggio, al crepuscolo la \"Royal Transport\" giunse a Gravesend. La mattina seguente salp\u00f2 alla volta di Margate, dove l'estuario del Tamigi incontra il mare. Qui trov\u00f2 una squadra navale inglese al comando dell'ammiraglio Mitchell, che lo scort\u00f2 in Olanda.\nPietro non ritorn\u00f2 mai pi\u00f9 in Inghilterra, ma gli rimase talmente nel cuore che ebbe pi\u00f9 volte a dire \u00abL'Inghilterra \u00e8 la pi\u00f9 bella e la migliore di tutte le isole del mondo.\u00bb\nVienna.\nDurante la permanenza di Pietro in Inghilterra gli altri membri dell'Ambasceria non rimasero con le mani in mano. Al suo ritorno in Olanda Pietro trov\u00f2 ad attenderlo una grande quantit\u00e0 di materiale, di armi, di strumenti e di provviste navali. Inoltre l'Ambasceria aveva ingaggiato 640 olandesi, tra i quali anche il contrammiraglio Cornelius Cruys e altri ufficiali di marina, marinai, ingegneri, tecnici, costruttori navali, medici e altri specialisti.\nIl 15 maggio 1698 Pietro e la Grande Ambasceria lasciarono Amsterdam dirigendosi, attraverso Lipsia, Dresda e Praga, in direzione di Vienna. Poich\u00e9 l'imperatore Leopoldo I non ammetteva che alcun altro mortale fosse suo pari se non il papa, vennero a crearsi problemi circa i trattamenti che si sarebbero dovuti tenere nei confronti dello zar di Russia. Pietro ottenne di incontrare il sovrano in modo informale nel Palazzo dei Favoriti.\nNonostante tutte le attenzioni ufficiali ricevute, la missione di Pietro a Vienna fu un fallimento diplomatico. La Grande Ambasceria era andata a Vienna per cercare di convincere l'Austria a una ripresa pi\u00f9 intensa della guerra contro i turchi. Invece la diplomazia russa si trov\u00f2 a discutere con gli Asburgo per evitare una pace separata tra l'impero e il sultano, che di fatto era molto pi\u00f9 favorevole all'Austria che non alla Russia. Avendo capito che gli austriaci erano pi\u00f9 che risoluti a voler concludere la pace, Pietro pretese che l'imperatore facesse pressioni sui turchi affinch\u00e9 cedessero alla Russia la fortezza di Kerc, senza la quale la nuova flotta russa non avrebbe mai potuto entrare nel Mar Nero. Sebbene fosse convinto che la Turchia non avrebbe mai ceduto la fortezza solo con un'azione diplomatica, l'imperatore promise che non avrebbe sottoscritto alcun trattato di pace con i turchi senza aver prima informato lo zar dei suoi termini.\nRitorno in patria.\nIl 15 luglio 1698, quando tutto era pronto per la partenza dell'Ambasceria alla volta di Venezia, giunse da Mosca un dispaccio urgente di Romodanovskij con notizie inquietanti: quattro reggimenti degli Strelzi, all'ordine di spostarsi da Azov alla frontiera polacca, si erano ribellati e stavano marciando su Mosca. Pietro decise immediatamente di non proseguire, di cancellare la visita a Venezia e ritornare a Mosca per fronteggiare tutto quello che stava accadendo.\nIl 19 luglio Pietro lasci\u00f2 Vienna in direzione della Polonia, dalla quale sarebbe poi proseguito fino a Mosca. A Cracovia venne raggiunto da un messaggero mandato da Voznicyn con nuove e pi\u00f9 confortanti notizie: Aleksej Sejn e il generale Gordon erano riusciti a intercettare e debellare i rivoltosi: centotrenta erano stati passati per le armi e milleottocentosessanta erano stati imprigionati. Pietro decise in ogni caso di rientrare in Russia dopo un anno e mezzo di lontananza, ma riprese il viaggio molto pi\u00f9 comodamente.\nGiunto nella citt\u00e0 di Rawa, nella Galizia, Pietro incontr\u00f2 Augusto, elettore di Sassonia e re di Polonia. I quattro giorni trascorsi a Rawa gettarono le basi per alcuni eventi futuri che avrebbero riguardato il futuro della Russia. Fu infatti durante quei giorni che Augusto, che aveva gi\u00e0 ottenuto l'appoggio di Pietro per l'incoronazione a re di Polonia, usufru\u00ec dell'amicizia dello zar per portare avanti un altro suo ambizioso progetto: un attacco congiunto agli svedesi per togliere alla Svezia quelle province baltiche che escludevano la Russia e la Polonia dall'accesso al Baltico.\nLa Grande Ambasceria era giunta al termine e lo scopo per la quale era stata creata era fallito. In termini di risultati pratici e pragmatici invece l'Ambasceria fu un successo. Pietro e i suoi ambasciatori erano riusciti a reclutare pi\u00f9 di 800 esperti tecnici europei per essere immessi a vari livelli nell'economia russa. Ci\u00f2 che aveva avuto modo di vedere e imparare in Europa rafforz\u00f2 nello zar la sua antica opinione, nata nel Quartiere Tedesco, che i russi si trovavano tecnologicamente indietro di decenni. Pietro quindi era deciso a cambiare la nazione e a fornire egli stesso la forza sufficiente al mutamento.\nPrimi cambiamenti in Russia.\nNella notte tra il 4 e il 5 settembre 1698 lo zar fece rientro a Mosca e dopo una breve visita al Cremlino and\u00f2 a passare la notte al Palazzo di legno a Preobra\u017eenskoe in compagnia di Anna Mons. La mattina seguente, appena la notizia del suo ritorno si era diffusa, una folla di boiari e di ufficiali si recarono al palazzo per dargli il benvenuto. Pietro li ricevette con grande entusiasmo, poi tirato fuori un rasoio da barbiere inizi\u00f2 a tagliare le barbe dei presenti.\nPer i russi la barba era un ornamento creato da Dio, portato dai profeti, dagli apostoli e da Ges\u00f9 stesso. Tagliarla significava per loro commettere un peccato mortale. Pietro, invece, pensava che le barbe fossero incivili, ridicole e inutili ed eman\u00f2 un decreto che obbligava tutti i russi, contadini e sacerdoti esclusi, a radersi. Coloro che volevano continuare a portarla avrebbero dovuto pagare una tassa annuale che variava da un copeco per i contadini che, esentati solo se restavano in campagna, decidevano di entrare in citt\u00e0, a 100 rubli per i ricchi mercanti.\nNon molto tempo dopo Pietro cominci\u00f2 anche ad insistere perch\u00e9 i boiari abbandonassero i tradizionali abiti moscoviti per vestirsi all'occidentale. Nel gennaio del 1700 lo zar eman\u00f2 un decreto che obbligava boiari, pubblici ufficiali e proprietari terrieri ad abbandonare le loro lunghe vesti e procurarsi dei caffettani ungheresi o di stile tedesco.\nDesideroso gi\u00e0 da tempo di porre fine al suo matrimonio con Evdokija, mentre si trovava in Europa, Pietro chiese a Lev Nary\u0161lin e Tikhon Stre\u0161nev di convincere la zarina a prendere i voti e farsi monaca. Poich\u00e9 i due uomini preferirono che di tale onere se ne facesse carico lo stesso zar, pochi giorno dopo il suo ritorno a Mosca Pietro convoc\u00f2 la moglie per un'udienza. La donna rifiut\u00f2 di farsi monaca asserendo il fatto che il suo compito di madre glielo impediva. Lo zar decise quindi di risolvere la questione togliendo Alessio alla madre e affidandolo alle cure della sorella Natalia. Poco tempo dopo, una mattina, venne inviata a palazzo una carrozza; Evdokija vi fu fatta salire e venne trasportata al monastero Okrovski a Suzdal'. Qui, dieci mesi dopo, Evdokija fu obbligata a tagliarsi i capelli e ad assumere il nome monacale di Elena. Pietro era cos\u00ec finalmente libero.\nUn altro cambiamento imposto da Pietro riguardava il calendario: fin da tempi antichissimi i russi utilizzavano il calendario bizantino, il quale calcolava gli anni non dalla nascita di Cristo ma dal momento in cui essi reputavano fosse stato creato il mondo e in cui l'anno iniziava il primo settembre. Nel dicembre 1699 decret\u00f2 che l'anno seguente avrebbe avuto inizio il 1\u00ba gennaio e che avrebbe portato il numero di 1700. Veniva adottato cos\u00ec in Russia il calendario giuliano, all'epoca in uso solo in Inghilterra, che sarebbe rimasto in vigore fino al 1918.\nPietro modific\u00f2 anche il sistema monetario russo. Fino ad allora circolava in Russia un'enorme quantit\u00e0 di monete straniere con sovrimpressa la lettera M che voleva dire Moscovia mentre le uniche monete russe regolari erano dei piccoli pezzi ovali d'argento chiamati \"copeche\". In seguito alla visita alla zecca reale inglese, Pietro era giunto alla conclusione che, per incrementare il commercio, fosse necessario coniare una grande quantit\u00e0 di denaro statale, emesso e protetto dal governo. Ordin\u00f2 quindi la produzione di un grande numero di monete di rame che sostituissero le \"copeche\"; poi coni\u00f2 altri pezzi d'argento e d'oro fino a giungere al rublo che valeva 100 copeche.\nSu consiglio di un servo, Aleksej Kurbatov, Pietro decise anche di adottare in Russia il sistema della carta bollata affinch\u00e9 tutti gli atti ufficiali, i contratti e altri documenti dovessero essere scritti su fogli di carta di stato con sovrimpresso il bollo e, sul lato sinistro, l'aquila zarista. La carta sarebbe stata monopolio di stato e le entrate avrebbero incrementato il Tesoro.\nLo sterminio degli Strelzi.\nPer ordine dello zar, Romodanovskij port\u00f2 tutti gli Strelzi traditori a Preobra\u017eenskoe ove fece costruire quattordici camere di tortura per accoglierli: sei giorni alla settimana, settimana dopo settimana, tutti i millesettecentoquattordici prigionieri sopravvissuti furono interrogati per met\u00e0 mese di settembre e quasi tutto quello di ottobre; i sacerdoti scoperti colpevoli di aver pregato per la vittoria dei ribelli furono condannati a morte. Coloro che erano sospettati di essere simpatizzanti dei traditori vennero arrestati e sottoposti ad interrogatorio.\nTutti i principali amici e luogotenenti di Pietro (Romodanovskij, Boris Golicyn, Sejn, Stre\u0161nev, Petr Prozorovskij, Mikhail Cerkasskij, Vladimir Dolgorukij, Ivan Troekurov e Zotov) assistettero agli interrogatori e lo stesso Pietro fu spesso presente e interrog\u00f2 personalmente i condannati. Sebbene gli interrogatori fossero condotti in segreto, tutta Mosca sapeva che qualcosa di tremendo stava accadendo a Preobra\u017eenskoe. Il patriarca in persona si rec\u00f2 da Pietro per chiedere clemenza, tenendo in mano un'immagine della Santa Vergine. Pietro, risentito per la sua intromissione, rispose al prelato che quello non era un luogo in cui portare la Santa Vergine e che la Russia non si sarebbe salvata con la piet\u00e0 ma con la crudelt\u00e0.\nDalle confessioni estorte a uomini annientati dalla tortura, Pietro venne a sapere che gli Strelzi intendevano impadronirsi della capitale, incendiare il Quartiere Tedesco, uccidere i boiari e mettere Sofia sul trono. Sotto tortura uno strelez, Vaska Alekseev, dichiar\u00f2 che due lettere, forse scritte da Sofia, esortavano gli Strelzi ad insorgere, ad occupare il Cremlino e a chiamare la \"zarevna\" sul trono di Russia. Pietro si rec\u00f2 di persona a Novodevicij per interrogare Sofia, la quale neg\u00f2 di essere l'autrice delle lettere. Pietro le risparmi\u00f2 la vita ma decise che la sua reclusione dovesse essere ancora pi\u00f9 stretta: Sofia fu obbligata a tagliarsi i capelli e a pronunciare i voti col nome di Susanna. Venne confinata per sempre a Novodevicij dove venne sorvegliata da cento soldati e non poteva ricevere visite.\nPer tutto l'autunno e l'inverno, a intervalli regolari di pochi giorni, vennero giustiziate parecchie decine di ribelli. Le prime esecuzioni iniziarono il 10 ottobre a Preobra\u017eenskoe: duecento furono impiccati alle mura della citt\u00e0 e dagli appositi pali che sporgevano dai parapetti, due Strelzi per palo. L'11 ottobre centoquarantaquattro Strelzi furono impiccati nella Piazza Rossa a dei pali che sporgevano dalle merlature del Cremlino. Centonove furono decapitati con l'ascia o con la spada in un campo di Preobra\u017eenskoe. Per i preti che avevano incoraggiato gli Strelzi venne costruita davanti alla cattredrale di San Basilio una forca a forma di croce. Per rendere assolutamente chiaro il nesso tra Sofia e gli Strelzi, centonovantasei ribelli furono impiccati a un'enorme forca di forma quadrangolare eretta vicino al convento di Novodevicij, dove era imprigionata la zarevna. I tre supposti capi della rivolta furono impiccati direttamente fuori dalla finestra di Sofia.\nInfine, Pietro soppresse il corpo degli Strelzi e lo sostitu\u00ec con reggimenti, vestiti, armati e addestrati sul modello prussiano; impose a diversi figli della nobilt\u00e0 di servire nell'esercito o nella flotta come ufficiali e istitu\u00ec il reggimento Preobrazinski, affinch\u00e9 servisse come guardia personale degli zar\nLa grande guerra del Nord e la fondazione di San Pietroburgo.\nEssendo fallita la prospettiva di una campagna congiunta contro l'Impero ottomano, Pietro stipul\u00f2 un trattato di pace con questo e rivolse nuovamente le sue attenzioni al Mar Baltico, il cui controllo era stato acquisito dall'Impero svedese intorno alla met\u00e0 del XVII secolo. Pietro, con l'appoggio di Danimarca, Norvegia, Sassonia e Regno di Polonia, dichiar\u00f2 quindi guerra alla Svezia, che era guidata dal re sedicenne Carlo XII.\nLa Russia scopr\u00ec ben presto di essere scarsamente preparata per affrontare la Svezia e il primo tentativo di conquistare le coste del Baltico fin\u00ec nel disastro della battaglia di Narva (1700), che parve mettere fuori gioco la Russia. Carlo XII, approfittando del momento, indirizz\u00f2 la sua azione contro Polonia e Sassonia. Nel frattempo Pietro riorganizz\u00f2 il suo esercito e conquist\u00f2 l'Estonia svedese.\nSicuro di poterlo battere in qualsiasi momento, il re di Svezia ignorava l'azione dello zar e continuava a combattere in Polonia e Sassonia. Mentre polacchi e svedesi erano impegnati a combattersi, Pietro fond\u00f2 la grande citt\u00e0 di San Pietroburgo (in onore di San Pietro apostolo) in Ingria, una regione catturata agli svedesi nel 1703, servendosi delle capacit\u00e0 dell'architetto svizzero Domenico Trezzini di Astano, che dapprima realizz\u00f2 la fortezza, con al centro la cattedrale dei santi Pietro e Paolo, seguita poi da numerosi altri importanti edifici amministrativi e di rappresentanza.\nPietro proib\u00ec la costruzione di edifici in pietra al di fuori di San Pietroburgo, che egli intese far diventare capitale della Russia, cosicch\u00e9 tutti gli scalpellini potessero partecipare alla costruzione della nuova citt\u00e0. Nello stesso periodo Pietro si leg\u00f2 sentimentalmente a Marta Skavronskaja, una lituana di povere origini presa prigioniera dai Russi durante la guerra del Nord. Martha si convert\u00ec alla religione ortodossa con il nome di Caterina; i due si sposarono segretamente intorno al 1707.\nIn seguito alle numerose sconfitte il re di Polonia Augusto II abdic\u00f2 nel 1706 lasciando libero Carlo XII di rivolgere nuovamente le sue attenzioni alla Russia, che il sovrano svedese invase nel 1708. Dopo il suo ingresso in Russia, Carlo sconfisse Pietro nella battaglia di Golovcin, nel luglio 1708, ma nella seguente battaglia di Lesnaja sub\u00ec, per la prima volta, gravi perdite, quando Pietro distrusse una colonna di rinforzi svedesi proveniente da Riga; privato del loro aiuto, Carlo dovette abbandonare il suo piano di marciare verso Mosca.\nNon accettando l'idea di ritirarsi in Polonia o di tornare in Svezia, Carlo invase l'Ucraina. Abilmente Pietro si ritir\u00f2 verso sud, distruggendo tutto ci\u00f2 che sarebbe potuto servire agli svedesi, che vennero cos\u00ec a trovarsi in una difficile situazione a causa della mancanza di rifornimenti e della rigidit\u00e0 dell'inverno.\nNell'estate del 1709 Carlo rinnov\u00f2 i suoi sforzi per conquistare l'Ucraina, ma si trov\u00f2 ad affrontare un nemico molto aggressivo e nella battaglia di Poltava (27 giugno 1709) Pietro raccolse i frutti di anni di lavoro per potenziare l'esercito russo, infliggendo al nemico gravi perdite (10000 morti) e catturando poi quanto rimaneva dell'esercito svedese.\nL'esito di questa battaglia ribalt\u00f2 le sorti della guerra: in Polonia Augusto II rioccup\u00f2 il trono, mentre Carlo si rifugiava nell'Impero ottomano, dove oper\u00f2 per convincere il sultano Ahmed III ad aiutarlo a riprendere la guerra. Pietro incautamente dichiar\u00f2 guerra agli ottomani nel 1711, ma la campagna a sud ottenne risultati fallimentari al punto che la Russia, per ottenere la pace, dovette cedere i porti sul Mar Nero conquistati nel 1697; in cambio il sultano espulse il re di Svezia.\nA nord gli eserciti di Pietro ebbero maggior fortuna e conquistarono la Livonia, respingendo gli svedesi all'interno della Finlandia, che verr\u00e0 occupata in larga parte nel 1714. La flotta russa riusc\u00ec anche a violare le acque svedesi. Nell'ultima fase della guerra Pietro ricevette anche l'aiuto dell'Hannover e del regno di Prussia. Malgrado le sconfitte, Carlo XII continu\u00f2 a combattere e solo la sua morte in battaglia, nel 1718, permise l'apertura di trattative di pace.\nNel 1720 la Svezia firm\u00f2 la pace con tutti i belligeranti, tranne che con la Russia, con la quale firm\u00f2 poi il trattato di Nystad, nel 1721, che mise fine a quella conosciuta come la Grande guerra del Nord. La Russia ottenne l'Ingria svedese, l'Estonia svedese, la Livonia e parte della Carelia; in cambio vers\u00f2 due milioni di riksdaler e rinunci\u00f2 alla Finlandia, tranne alcuni territori attorno a San Pietroburgo che dal 1712 era intanto divenuta capitale.\nGli ultimi anni.\nNel 1717 venne smascherata una congiura ordita dal boiaro Aleksandr Kikin, che raggruppava vari oppositori di Pietro I attorno al suo figlio maggiore, Aleksej. La sentenza fu di condanna a morte per tutti i cospiratori, incluso Aleksej, nel 1718. Anche la madre di Aleksej venne perseguita a causa di false accuse di adulterio.\nGli ultimi anni di regno di Pietro I furono contrassegnati da ulteriori riforme. Nel 1721, dopo aver concluso la pace con la Svezia, venne acclamato Imperatore di tutta la Russia (alcuni gli proposero di prendere il titolo di Imperatore dell'Est ma egli rifiut\u00f2). Il titolo imperiale venne riconosciuto da Polonia, Svezia e Prussia, ma non dagli altri monarchi europei. Nella mente di molti la parola imperatore connotava superiorit\u00e0 sui semplici re. Molti regnanti temevono che Pietro volesse proclamare la sua autorit\u00e0 su di loro come, a suo tempo, l'imperatore del Sacro Romano Impero aveva proclamato la sua supremazia su tutte le nazioni cristiane.\nPietro riform\u00f2 anche il governo della Chiesa ortodossa russa: nel 1700, quando il seggio di patriarca di Mosca rimase vacante, Pietro nomin\u00f2 un coadiutore che svolgesse tutto il lavoro, incamer\u00f2 numerosi possedimenti del clero, inoltre avoc\u00f2 a s\u00e9 la nomina dei vescovi e delle principali cariche ecclesiastiche e sanc\u00ec che nessuno potesse entrare in monastero prima di aver compiuto cinquant'anni; infine, nel 1721, istitu\u00ec il Santo Sinodo, un concilio di dieci ecclesiastici che prese il posto del patriarca e del coadiutore.\nPoi, nel 1718, fu riformato il governo centrale: gli 80 \"prikazy\", uffici, le cui competenze spesso si intersecavano l'un l'altro, furono sostituiti da nove collegi (aumentati a tredici nel 1722), i cui compiti furono descritti in modo dettagliato dal decreto che li istitu\u00ec; poi, in modo da creare un sistema flessibile di controllo, furono istituiti ottanta governatorati, ognuno dei quali sotto un governatore, nominato dallo zar, con poteri amministrativi, militari e giuridici; tale sistema, tuttavia, cre\u00f2 alcuni abusi e pertanto Pietro, nel 1719, dissolse i governatorati in cinquanta province ognuna delle quali fu, a sua volta, divisa in distretti pi\u00f9 piccoli.\nInoltre, nel 1722, allo scopo di privare i boiari del loro potere, Pietro, che aveva gi\u00e0 soppresso tempo addietro il \"Zemskij sobor\", sostituendolo con un senato con funzioni consultive (i cui 10 membri venivano nominati direttamente dallo zar), istitu\u00ec la Tavola dei ranghi, mediante la quale sanc\u00ec che la posizione nobiliare poteva essere determinata non solo dal censo ma anche dal merito nel servizio all'imperatore nella burocrazia; al contempo, impose che ogni bambino, dai dieci ai quindici anni, appartenente alla nobilt\u00e0, al clero o fosse figlio di ufficiali, dovesse imparare matematica, geometria e dovesse essere sottoposto ad un esame finale al fine di identificare l'idoneit\u00e0 al servizio pubblico. La \"Tavola\" rimase in vigore fino alla fine della monarchia in Russia nel 1917.\nAbol\u00ec la tassa sulla terra e quella sulla famiglia sostituendole con un'imposta pro-capite: le tasse sulla terra o sulla famiglia erano pagate solamente dai proprietari o da coloro che mantenevano una famiglia mentre la nuova tassa doveva essere pagata da tutti, compresi servi e poveri. Nel 1724 associ\u00f2 al trono Caterina, la sua seconda moglie, attribuendole il titolo di Imperatrice anche se peraltro mantenne nelle sue mani tutto il potere.\nLa sua ultima iniziativa militare fu la spedizione in Persia (1721-1724). Dawd Beg, khan persiano, nell'agosto 1721 occup\u00f2 Shemakha, importante emporio russo sul Mar Caspio, nel khanato di Shirwan, depredandone le mercanzie.\nPer ritorsione Pietro invi\u00f2 50.000 soldati con 80 navi nel mar Caspio, facendo occupare la penisola di Agrakan e conquistando Derbent, mentre lo zar di Kartli Vaktang IV con 30.000 uomini e il patriarca armeno con 8.000 soldati, alleati dei russi, marciarono con Dawd Beg a Ganjia. Nel 1723 le truppe russe conquistarono le province di Ghilan e Bak\u00f9. Gli Ottomani accorsero in aiuto di Dawd Beg e invasero Kartli, conquistando Tbilisi e i khanati di Erivan e Tabriz.\nNel settembre 1723 i Persiani chiesero la pace e si allearono con i Russi ai quali furono cedute Derbent, Baku, Ghilian, Mazanderam e Astrabad (litorale occidentale e meridionale del Caspio). Nel giugno 1724 venne firmata la pace russo-turca: gli Ottomani ottennero la Georgia, Erivan, Kasvin e Shemakh\u00e0. Nel 1725 fu completata la costruzione del Peterhof, un palazzo nei pressi di San Pietroburgo che divenne famoso come la \"Versailles russa\".\nLa morte.\nNon avendo eredi, una legge del 1722 concesse a Pietro il privilegio di scegliere il suo successore ed egli scelse la moglie Caterina. Pietro mor\u00ec nel 1725, venendo poi seppellito nella Cattedrale di Pietro e Paolo, nell'omonima fortezza da lui voluta a San Pietroburgo. L'imperatrice Caterina ha l'appoggio della guardia imperiale. Dopo la morte di quest'ultima, nel 1727, il trono pass\u00f2 al nipote di Pietro I, Pietro II (figlio di Alessio), con il quale termin\u00f2 la discendenza diretta maschile dei Romanov.\nDopo di lui la successione al trono fu caotica: i due successivi monarchi erano figli del fratellastro di Pietro I, Ivan V; i discendenti diretti di Pietro riconquisteranno il trono solo nel 1741 con un colpo di Stato. Nessun figlio salir\u00e0 direttamente al trono occupato da un genitore prima di Paolo I che successe a Caterina la Grande, nel 1796, oltre settant'anni dopo la morte di Pietro I, che dedic\u00f2 al predecessore la famosa statua equestre del Cavaliere di bronzo.\nGiudizio storico.\nCon queste parole, Louis de Rouvroy de Saint-Simon, descrisse Pietro il Grande in occasione del suo viaggio a Parigi, nel 1717:\nTale giudizio \u00e8 sostanzialmente accettato anche dagli studiosi moderni che sottolineano quanto lo Zar fosse semplice nei modi, essendo solito conversare e fare confidenza anche con semplici artigiani e marinai e avendo l'abitudine di attribuire incarichi pubblici anche a persone di umili origini, purch\u00e9 capaci; al contempo, per\u00f2, fu rigido, terribile nell'ira, crudele ogni qualvolta incontrasse opposizione: in tali momenti solo la seconda moglie Caterina e i suoi pi\u00f9 stretti collaboratori potevano smussare i suoi eccessi; come governante, fu un autocrate dotato di una insaziabile forza di volont\u00e0, estremamente diligente e caparbio; infine, quanto ai risultati, anche se non fu in grado di colmare il divario tra la Russia e l'Europa occidentale, promosse attivamente l'industria, il commercio, l'educazione e la cultura e rese il suo paese una grande potenza.\nFigli.\nDalle sue due mogli, Pietro ebbe sedici figli.\nDa Evdokija Lopuchina\nDa Caterina I"}
{"id": "701125", "revid": "599013", "url": "https://it.wikipedia.org/wiki?curid=701125", "title": "Massimo Marazzina", "text": "Carriera.\nGiocatore.\nClub.\nGli inizi.\nInizia a giocare nella Luisiana, squadra del suo paese di residenza, Pandino, in provincia di Cremona, per proseguire la sua formazione nelle giovanili dell'Inter con cui debutta in Serie A il 27 febbraio 1994 (Torino-Inter 2-0). La stagione successiva passa al dove al primo anno colleziona tredici presenze nella massima serie, culminata per i pugliesi con la retrocessione. L'anno seguente in Serie B Marazzina trova pi\u00f9 spazio, mettendo a segno i suoi primi 5 gol nei professionisti.\nChievo e Reggina.\nNell'estate del 1996 si trasferisce al Chievo, squadra in cui rimane per quattro stagioni, diventando a suon di gol uno dei protagonisti del \"Miracolo Chievo\", della cui societ\u00e0 rimane tuttora uno dei giocatori pi\u00f9 rappresentativi. Nella stagione 2000-01 torna a calcare i campi della Serie A con la maglia della Reggina. Con gli \"amaranto\" segna la sua prima rete in massima serie in -Inter (2-1), gi\u00e0 alla prima giornata dell'annata 2000-2001, totalizzando infine 5 reti e giocando anche lo spareggio salvezza disputato contro l'Hellas Verona. Tornato al Chievo Verona a fine stagione, conferma la sua attitudine realizzativa anche nella massima serie, attirando le attenzioni sia del commissario tecnico Giovanni Trapattoni sia della Roma, che lo acquista in prestito il 1 febbraio del 2003.\nIn giro per l'Italia.\nNella capitale il giocatore non riesce a imporsi: non riscattato dai \"giallorossi\" e non pi\u00f9 rientrante nei programmi dei clivensi, la stagione successiva viene prestato prima alla e quindi al .\nLe due stagioni incolori convincono il giocatore ad accettare la proposta dell'ambizioso Torino iscritto al campionato di Serie B. Con la maglia granata Marazzina mette a segno 14 reti, trascinando la squadra alla vittoria dei playoff promozione. Rimasto svincolato dal fallimento della societ\u00e0, il giocatore firma per il .\nBologna.\nDopo sei mesi di scarso utilizzo, sceglie di tornare in Serie B firmando per il Bologna, in cui \u00e8 protagonista di una seconda giovinezza, andando a segno in venti occasioni nel primo anno e mezzo di permanenza. Nella stagione 2007-2008 contribuisce alla promozione del Bologna nella massima serie realizzando 23 gol. Chiude l'esperienza felsinea nel 2010, quando si svincola dalla societ\u00e0 concludendo di fatto la sua carriera sportiva.\nNazionale.\nVanta 3 presenze in Nazionale italiana, risalenti tutte al 2002, periodo della seconda esperienza nel Chievo. L'esordio, il 13 febbraio, contro gli Stati Uniti in un'amichevole internazionale, lo vede entrare all'inizio del 2\u00ba tempo al posto di Christian Vieri. Nella sua seconda presenza in azzurro, sempre in amichevole, stavolta contro la Slovenia subentra, invece, ad Alessandro Del Piero. Nella terza ed ultima presenza, l'unica valente le Qualificazioni agli Europei 2004, conta poco pi\u00f9 di 5 minuti, ultimo cambio al posto di Gennaro Gattuso nella sconfitta per 2-1 contro il Galles.\nAllenatore.\nNel 2019 diviene capoallenatore del club statunitense partecipante al campionato USL League Two.\nStatistiche.\nPresenze e reti nei club.\n\"Statistiche aggiornate al 3 aprile 2017.\""}
{"id": "701126", "revid": "1443433", "url": "https://it.wikipedia.org/wiki?curid=701126", "title": "Contenuto generato dagli utenti", "text": "Per contenuto generato dagli utenti (dall'inglese \"user-generated content\"; sigla UGC) si intende qualsiasi tipo di contenuto - come ad esempio: post nei blog, contributi a wiki, discussioni nei forum, post nei reti sociali e tweet, podcast e altri tipi di file audio, immagini e video digitali - creato dagli utenti e pubblicato in Internet, spesso reso fruibile tramite le piattaforme di rete sociale.\nQuesto fenomeno \u00e8 visto come un sintomo della democratizzazione della produzione di contenuti multimediali reso possibile dalla diffusione di soluzioni hardware e software semplici e a basso costo.\nDefinizione.\nOrigine e diffusione.\nL'espressione \u201ccontenuto generato dagli utenti\u201d inizia a diffondersi in seguito alla comparsa di piattaforme web abilitanti la produzione e l'ampia condivisione di contenuti realizzati da appassionati e amatori; in sostanza soggetti fuori dal circuito professionale del mercato. Prima di questa innovazione tecnologica le produzioni e la creativit\u00e0 dei prosumer, non potendo contare su mezzi di comunicazione di massa per le masse, erano destinate a un bacino di pubblico molto pi\u00f9 ristretto. La produzione di UGC \u00e8 quindi legata all'espansione di nuove tecnologie della comunicazione, sempre pi\u00f9 accessibili e a basso costo. La produzione di tali contenuti sfrutta inoltre l'utilizzo di programmi open source, software liberi e pu\u00f2 appoggiarsi a contenuti terzi con licenze flessibili volte a ridurre ulteriormente le barriere di collaborazione. La possibilit\u00e0 di creare e pubblicare contenuti abilitata e sostenuta dal Web 2.0 ne aumenta quindi la visibilit\u00e0 e li rende pi\u00f9 facilmente diffondibili. Il passaggio al Web 2.0 ha inoltre fatto s\u00ec che gli internauti, da utenti visitatori delle pagine e fruitori di contenuti, diventassero anche autori degli stessi rendendo la Rete il luogo abilitante la cultura partecipativa.\nAlla fine del 2006, proprio per la grande affluenza di utilizzatori delle piattaforme e della conseguente visibilit\u00e0 nella produzione di questi contenuti, il settimanale di attualit\u00e0 statunitense Time decide di decretare come persona dell'anno \u201cYou\u201d, ovvero ciascuno degli utenti-produttori della Rete, mettendo in copertina l'immagine di un computer che all'interno dello schermo aveva una lastra riflettente cos\u00ec che ogni lettore potesse vedervi all'interno il proprio volto.\nCaratteristiche del contenuto generato dagli utenti (definizione dell'OCSE).\nLa pletora di tipologie di contenuti generati dagli utenti non ha una definizione unica ed esclusiva, tuttavia l'OCSE (Organizzazione per la Cooperazione e lo Sviluppo Economico) fornisce delle linee guida sotto forma di tre criteri per illustrare quali siano i requisiti generali che essi debbano avere:\nI confini di queste caratteristiche risultano quindi sfumati e dipendenti dal singolo contesto di osservazione.\nUGC e media di massa.\nDalla nascita dei new media, ci\u00f2 che cambia \u00e8 il senso di posizione nella comunicazione e il numero di utenti attivi della rete \u00e8 in costante aumento. Gli utenti, non pi\u00f9 solo consumatori, imparano a sfruttare al meglio le opportunit\u00e0 di interazione e creazione di contenuti digitali nel web. L'audience attiva, partecipativa e creativa \u00e8 oggi, in relazione al grado di accessibilit\u00e0 agli strumenti elettronici, prevalente e di conseguenza in grado di influenzare il mercato dei media di massa e le audience globali. Dal punto di vista del mercato e dei media tradizionali la diffusione e la produzione degli UGC ha segnato un cambio di rotta, passando dal produrre contenuti pensati per un pubblico all'incorporare nel proprio flusso produttivo i contenuti creati in Rete dagli utenti. Le marche si inserirscono negli ambienti di produzione grassroot e nelle reti sociali proprio alla luce di questo cambiamento di rotta, che venne anticipato nel 1999 da Rick Levine, Christopher Locke, Doc Searls e David Weinberger nel Cluetrain Manifesto. Le prime sei tesi infatti indicano come il rapporto tra produttori e consumatori si sia evoluto portando i mercati ad essere conversazioni tra i due soggetti. Infatti molte aziende richiedono ai propri consumatori di postare delle recensioni o dei commenti, lanciano campagne specifiche e contest, cercano l'interazione e il dialogo con gli utenti per poter attivare collaborazioni come la co-progettazione di nuovi prodotti o l'apporto di eventuali migliorie.\nCitizen Media.\nIl termine \u201ccitizen media\u201d \u00e8 stato coniato da Clemencia Rodriguez per definire la partecipazione attiva delle audience nelle loro comunit\u00e0, attraverso l'utilizzo delle nuove forme tecnologiche e mediali. Si tratta di un esempio esplicativo di come la comunicazione online, in alternativa alla comunicazione verticale dei media di massa, rappresenti una forma di produzione sociale partecipativa, ovvero una partecipazione tra pari. Lo studioso Dan Gillmor, nel suo saggio \"We the Media\", affronta questo argomento, sostenendo che i media tradizionali non detengano pi\u00f9 il monopolio delle notizie; al contrario, grazie alla possibilit\u00e0 di pubblicare in tempo reale, sono i cittadini i nuovi pionieri dell'informazione. Gillmor individua inoltre la causa della mancanza di creativit\u00e0 ed innovazione negli Stati Uniti nell'uso estensivo del copyright, scegliendo per questo di pubblicare il suo libro sotto un creative commons, in modo da renderlo di dominio pubblico entro 14 anni dalla pubblicazione. Il termine citizen media \u00e8 oggi sostituito, all'interno degli ambienti giornalistici online, dal termine giornalismo partecipativo (in inglese citizen journalism). Il giornalismo partecipativo gioca un ruolo chiave nel processo di produzione e diffusione delle notizie che attraverso le possibilit\u00e0 concesse dai nuovi mezzi tecnologici, permette di sperimentare nuove forme di partecipazione, negli ambienti giornalistici, da parte di semplici cittadini. La sperimentazione \u201cdal basso\u201d ha generato innovazione tecnica, artistica, nei suoni e nelle associazioni con le audience, ripresa e portata, poi, all'interno dei media di massa. Il semplice cittadino, dotato di un apparecchio tecnologico connesso, pubblica e distribuisce online - anche con bassi standard qualitativi - contenuti informativi di ogni genere e, secondo lo studioso dei media australiano Axel Burns, svolge la funzione di \"gatewatcher\", ovvero determina la notiziabilit\u00e0 di un evento accaduto. L'avvento del contenuto generato dagli utenti segna una svolta nelle aziende che si occupano di media, dalla creazione di contenuti on line alla creazione di ambienti e strumenti per permettere a non professionisti (ovvero la \"gente comune\") di pubblicare i propri contenuti in luoghi importanti. La British Broadcasting Corporation (BBC) organizz\u00f2 un gruppo di prova \"User-Generated Content\" (UGC), composto da tre persone, nell'aprile del 2005. A seguito degli attentati di Londra del 2005 e dell'incendio del deposito petrolifero dell'Hertfordshire nello stesso anno, il gruppo divenne permanente e venne ampliato, riflettendo l'arrivo del giornalismo partecipativo (citizen journalism) nei media principali. Durante il disastro di Buncefield, la BBC ricevette oltre 5 000 foto dai suoi spettatori. Il dibattito sulle caricature di Maometto sullo Jyllands-Posten (gennaio 2006) port\u00f2 a ricevere oltre 22 000 email da parte degli spettatori nelle prime due settimane. Di norma la BBC non remunera i contenuti generati dai suoi spettatori.\nAutoproduzioni.\nLa retorica del web 2.0 \u00e8 fortemente legata all'idea di una massa di consumatori creativi che produce contenuti e li distribuisce online all'interno di un'architettura della partecipazione. La possibilit\u00e0 di produrre contenuti a basso costo, ha permesso a chiunque avesse la passione per un'arte o forma culturale di ogni genere, di tentare vie alternative ai media mainstream per mettere in mostra le proprie abilit\u00e0. Vediamo, all'interno delle piattaforme di condivisione, come singoli soggetti o gruppi di persone, condividano prodotti mediali da loro creati e promuovano se stessi dinnanzi un pubblico connesso che potr\u00e0 visualizzare tali contenuti ed esprimere le proprie impressioni. Le testimonianze mediali delle forme artistiche reperibili in rete comprendono un'ampia scala di prodotti mediali. Troviamo: dalle band musicali che mettono online il loro primo singolo ai ragazzini che si cimentano nella beatbox, dai corpi di ballo che esibiscono i loro balletti ad aspiranti maghi che mostrano le loro abilit\u00e0 illusorie fino ad attori che inscenano performance teatrali.\nFandom.\nCon il termine fandom si fa riferimento a un insieme di persone appassionate (fan) di un determinato prodotto mediale o fenomeno culturale. I fan, differentemente dallo spettatore tradizionale, si caratterizzano per un forte coinvolgimento emotivo che si trasforma in partecipazione attiva, cos\u00ec da diventare consumatori produttivi della loro passione mediale. \u201cSi diventa \u201cfan\u201d non seguendo regolarmente un particolare programma, ma traducendone la visione in qualche tipo di attivit\u00e0 culturale, condividendo con gli amici sentimenti e riflessioni sui contenuti, entrando in una \u201ccomunit\u00e0\u201d di altri fan con interessi comuni.\u201d Attraverso le pratiche di partecipazione attiva, questi gruppi subculturali, creano spazi all'interno del web 2.0 che ruotano attorno i propri interessi culturali e si appropriano dei testi mediali adattandoli alle proprie necessit\u00e0. La popolarit\u00e0 di Star Trek ha alimentato un forte movimento tra le masse di appassionati (Trekkies) che si sono cimentati nelle riproduzioni creative dei materiali della serie TV. I fan hanno messo mano alla rielaborazione e creazione di ogni genere di elemento legato alla serie: giochi per bambini, giochi interattivi, costumi, lavori di cucito, programmi informatici e produzioni video. I fan costituiscono il segmento di pubblico pi\u00f9 attivo che rielabora i contenuti e sfrutta la rete come canale di distribuzione per le produzioni amatoriali. La parodia pi\u00f9 celebre di Star Wars, \u201cGeorge Lucas in Love\u201d (1999), al momento della sua pubblicazione su Amazon, nella prima settimana, super\u00f2 le vendite del DVD originale (1999). Come vediamo i fan si distinguono anche per la produzione di opere derivate date dalla rielaborazione dei materiali narrativi e audiovisivi prodotti dai professionisti e quindi protetti da copyright. Con la diffusione capillare dei mezzi tecnologici, digitali e le potenzialit\u00e0 del Web 2.0, i fan dispongono di ulteriori strumenti per la condivisione delle proprie produzioni. Scrivono sui blog, taggano o personalizzano i propri profili online con immagini, clip video e audio del proprio programma preferito. Producono fanfiction, storie scritte dai fan estendendo opere letterarie o cinetelevisive e fanart o fanvid, immagini o video creati rielaborando i contenuti audiovisivi.\nNel 2003, sulla spinta dell'enorme quantit\u00e0 di UGC generati e dall'enorme popolarit\u00e0 diffusa dei prodotti commerciali legati a Star Wars, la AtomFilms lanci\u00f2 un concorso ufficiale per fanfilm.\nEsempi di UGC.\nL'impatto tra l'ambiente mass mediale e le audience attive, riprogetta l'insieme dei prodotti mediali immessi in rete. I fan gestiscono, contribuendo ad arricchire il flusso degli UGC, i prodotti culturali a cui sono appassionati agendo direttamente su di essi o generandone di nuovi. Applicano ai testi favoriti i propri gusti estetici integrandoli alle proprie esperienze sociali. Ricercano il piacere nel catturare gli elementi, dai prodotti mediali che pi\u00f9 li colpisce, estraendoli e riportandoli all'interno di altri contesti. Questa pratica, di \u201csaccheggiare\u201d e portare via dalla \u201criserva\u201d mediale e culturale ci\u00f2 che sembra utile e di maggiore attrazione per il pubblico attivo, \u00e8 stata definita da Michel De Certau come \"bracconaggio\".\nL'espressione pratica di questa modalit\u00e0 di appropriazione da parte delle audience attive, a seconda delle forme, si distinguono in:\nTutorial.\nCon il termine \u201ctutorial\u201d si indica un passaggio di conoscenza tramite una o pi\u00f9 lezioni impartite on-line che sfruttano diverse strategie di esposizione, tra cui le forme pi\u00f9 diffuse ovvero, quelle multimediali come animazione, video o semplici testo-immagine. I tutorial rientrano all'interno delle pratiche di content sharing e You Tube rappresenta la piattaforma principale dedicata alla condivisione di contenuti video, amatoriali ma non solo, da parte degli utenti. You Tube \u00e8 costruito sulla base di un'architettura della partecipazione che predispone gli UGC a un'immediata condivisione. Gli utenti pubblicano video, mettono tag, li condividono in altre piattaforme, aggiungono descrizioni o commentano con le proprie idee. Pertanto, \u00e8 possibile trovare tutorial su: make up, cosmetica in genere o benessere; abbigliamento e moda, cucina, meccanica, informatica, idraulica. musica, bricolage/fai da te e riuso creativo di materiali.\nIn Italia, Clio Zammatteo (meglio nota come Clio Make Up) \u00e8 l'ideatrice di tutorial, su make-up ed estetica, di maggior successo. La sua notoriet\u00e0 risale al 2008, quando decise di aprire un canale You Tube, tra i pi\u00f9 seguiti su YouTube Italia, che ha raggiunto circa 870.000 iscritti con all'attivo circa 206 milioni di visualizzazioni.\nMashup.\nIl mashup consiste fondamentalmente nella trasformazione, da parte dell'utente, dei contenuti presenti nel web. Esistono molte forme di mashup che vanno dall'assemblaggio di spezzoni musicali alle serieTV, dalla letteratura di ogni genere alla rielaborazione di applicazioni web, fino al mashup di videogame. Le diverse tipologie di mashup che troviamo in rete, lasciano dedurre un alto grado di coinvolgimento emotivo da parte di coloro che si adoperano e metteno in pratica notevoli competenze nell'utilizzo degli strumenti, non solo del web, ma anche musicali come campionatori, mixer o programmi di editing e di grafica in generale. Anche i mashup, come gli altri contenuti, vanno ad arricchire l'enorme archivio digitale degli UGC e nel dettaglio possiamo trovare:\nRemix.\nCon il termine \u201cremix\u201d si intende letteralmente \u201cri-modifica\u201d. Il remix nella cultura digitale viene applicato ad ogni genere di contenuto e nella letteratura sociologica indica una societ\u00e0 che rimaneggia materiali preesistenti, combinandoli tra loro, per produrre nuovi prodotti e opere derivate. Il giurista Lawrence Lessig con il suo libro, \u201cRemix. Il futuro del copyright (e delle nuove generazioni)\u201d del 2009, mette a confronto il passaggio da una cultura multimediale predefinita del 20\u00ba sec, a una pi\u00f9 recente nell'era dell'evoluzione tecnologica. Quello che avviene, nota Lessig, \u00e8 un cambiamento della modalit\u00e0 di fruizione dei contenuti, non pi\u00f9 di sola lettura, bens\u00ec di adattamento e modifica degli stessi. Come lo studioso dice, avviene un passaggio dalla RO (Read/Only) culture, alla RW (Read/Write) culture. Tuttavia, possiamo trovare remix di ogni genere: musicali per adattare un pezzo alla sua riproduzione in radio, in tv o su un dispositivo mobile; software, come il modding game; remix cinematografici; ma anche di opere letterarie, artistiche e di prodotti di consumo.\nUGC e piattaforme di pubblicazione contenuti.\nDi seguito vengono riportati degli esempi per illustrare e meglio comprendere i processi di produzione e consumo dei contenuti generati dagli utenti.\nL'avvento del contenuto generato dagli utenti segna una svolta nelle aziende che si occupano di media, dalla creazione di contenuti on line alla creazione di ambienti e strumenti per permettere a non professionisti (ovvero la \"gente comune\") di pubblicare i propri contenuti in luoghi importanti.\nIn anni recenti i contenuti generati dagli utenti sono stati per alcuni di essi una strada verso il successo. La canzone umoristica \"Because I Got High\", di Afroman, divenne la pi\u00f9 richiesta nelle radio statunitensi nel luglio del 2002, grazie al suo successo su Napster. Nell'estate del 2006, Brooke Brodack sigl\u00f2 un contratto per lo sviluppo di talenti, dopo la comparsa delle sue brevi scenette su YouTube. Le aziende si stanno sempre pi\u00f9 interessando allo sfruttamento di spazi intesi in origine per i \"contenuti generati dagli utenti\", come evidenziato dallo scandalo Lonelygirl15 su YouTube, dove un finto video blog venne usato per promuovere un'aspirante attrice. Sta diventando popolare da parte dei brand utilizzare i contenuti generati dagli utenti, ad esempio \"Elf Yourself\" - video di Natale di Jib Jab - ogni anno viene riproposto durante il periodo natalizio. Jib Jab permette alle persone di usare le loro foto con amici o parenti caricandole sulla rete e creando un video con il tema delle vacanze natalizie da condividere su internet; l'utente ha anche la possibilit\u00e0 di inserire gif animate nella foto.\nRapporto tra UGC e mercato.\nI contenuti generati dagli utenti non si limitano a esprimere determinate forme comunitarie o fenomeni sociali, ma hanno anche un risvolto sul mercato e sull'economia relativa ai contenuti che vengono prodotti. Da un punto di vista economico il fenomeno dei contenuti generati dagli utenti costituisce una novit\u00e0 che permette di sperimentare nuovi modelli di contatto con il pubblico (si vedano ad esempio Long Tail e marketing personalizzato).\nL'idea di contenuti prodotti all'interno di comunit\u00e0 di appassionati e di hobbisti non \u00e8 nuova n\u00e9 lo \u00e8 la sua dimensione di mercato (ad esempio, il modello della Cottage industry, che risale alla seconda rivoluzione industriale e che poi ha assunto caratteristiche di amatorialit\u00e0 e di lavoro a tempo parziale). Il riconoscimento e l'integrazione all'interno dei mercati dei contenuti generati dagli utenti \u00e8 per\u00f2 un fattore inedito di novit\u00e0 che indica la profondit\u00e0 e radicalit\u00e0 del cambiamento introdotto dalle nuove tecnologie e dagli assetti sociali che sono emersi negli ultimi anni.\nI contenuti generati dagli utenti sono parte integrante dell'economia dell'informazione. Le comunit\u00e0 di fan hanno sempre sostenuto che i loro sforzi creativi riflettono la logica di un'economia del dono, nella quale i beni circolano gratuitamente per condividere i benefici che ne derivano piuttosto che essere venduti per un guadagno personale.\nHyde scrive: \u201cdiversamente dalla vendita delle merci, la consegna del dono tende a stabilire una relazione. Tra le parti coinvolte. Inoltre, quando i doni circolano all'interno di un gruppo, il loro commercio lascia una serie di relazioni interconnesse nella sua scia ed emerge una specie di coesione decentralizzata.\u201d\nLa logica della merce, contrapposta a quella del dono, minaccia le relazioni sociali che sono cresciute spontaneamente attorno alle attivit\u00e0 produttive. I fan spingono per la creazione di canali no-profit, che permettono di condividere liberamente la loro produzione. Alcuni di loro hanno sottoscritto il The Geek Manifesto (The Geek Community 2008) come espressione della loro opposizione all'imposizione di valori commerciali o mainstream alla cultura alternativa che hanno costruito.\nUn altro sforzo simile per ribadire il controllo sulle loro stesse pratiche culturali \u00e8 la Organizzation for Transformative Works. L'OTW poneva come sue missioni: \u201cLavorare verso un futuro nel quale il lavoro dei fan sar\u00e0 riconosciuto come legale e concorrente alla trasformazione, e accettato come una legittima attivit\u00e0 creativa\u201d Il gruppo non sta solo lavorando per creare siti alternativi per la distribuzione dei contenuti, ma sta anche organizzando la difesa legale e intellettuale delle loro pratiche tradizionali. Nel nuovo millennio, dunque, non solo produrre e condividere contenuti multimediali \u00e8 sempre pi\u00f9 facile ed economico, ma sempre pi\u00f9 imprese incentivano tale attivit\u00e0 per trarre profitti dalle dinamiche partecipative.\nI critici del web 2.0 sostengono che l'utilizzo da parte di imprese commerciali dei prodotti del lavoro non retribuito svolto dai consumatori, sia una forma di sfruttamento. Le ricerche sulle fandom, invece, evidenziano come i consumatori produttivi ricevano ricompense dalle loro attivit\u00e0 anche se non necessariamente di tipo economico. Alcuni fan sono infatti motivati a dedicarsi a lavori non retribuiti per il piacere dell'attivit\u00e0 stessa e per la possibilit\u00e0 di entrare in contatto con altre persone con gusti simili.\nMeccanismi facilitatori quali quello degli user generated content hanno il ruolo fondamentale di contribuire allo sviluppo dell'economia ibrida di mercato, che rappresenta una risorsa significativa per il mercato interno. Si potrebbe affermare che, in realt\u00e0, il mercato si sia autonomamente adeguato ai cambiamenti nelle modalit\u00e0 di creazione, produzione e diffusione delle opere dell'ingegno che la rete internet ha generato tramite il ricorso, al livello dell'autonomia privata, a meccanismi contrattuali, quali le licenze aperte (es. Licenze Creative Commons), che permettono di adattare all'ambiente digitale gli strumenti tradizionalmente offerti dal diritto d'autore, in particolare quelli relativi, appunto, ai diritti patrimoniali. Tuttavia, le possibilit\u00e0 che la rete internet offre sono solo in parte colte tramite il ricorso a tali meccanismi, e la crescente \u201cproduzione sociale\u201d necessita dunque di considerazione autonoma, che non faccia affidamento sulla sola autonomia privata, ma adotti regole che costituiscono la regola di default per l'ambiente digitale.\nOgni paese gestisce il flusso di questi contenuti sulla base della legislazione nazionale, definendo e prevenendo le responsabilit\u00e0, adattando il proprio ordinamento al fine di tutelare anche questo fenomeno.\nLa visione critica di Andrew Keen.\nIl termine \u201ccontenuto generato dagli utenti\u201d ha ricevuto delle critiche, che al momento vertono sulla correttezza, la qualit\u00e0, la privacy e la sostenibilit\u00e0 del lavoro creativo in termini di riconoscimento del lavoro, propriet\u00e0 intellettuale e diritti d'autore. Andrew Keen, imprenditore e scrittore inglese, evidenzia il rischio di un appiattimento culturale che si consuma attorno alla dissoluzione del confine tra autore e pubblico e che mette in crisi sia l'idea di \u201cautorialit\u00e0\u201d che di \u201cpropriet\u00e0 intellettuale\u201d, grazie ai contenuti che circolano nel web. Nel suo libro \u201cIl culto dell'amatore\u201d, oltre alle critiche, mette in luce anche alcuni aspetti ancora poco chiari del web 2.0 e dell'economia su cui \u00e8 basato.\nGrazie ai mezzi oggi a disposizione viene esaltata la presunta democratizzazione di internet rischiando cos\u00ec, secondo l'autore, di portare un eccessivo livellamento e a una certa confusione sul concetto di autore. Questo fenomeno \u00e8 visto come un sintomo della democratizzazione della produzione di contenuti multimediali reso possibile dalla diffusione di soluzioni hardware e software semplici e a basso costo.\n\u201cMilioni e milioni di scimmie esuberanti che stanno dando vita a una foresta infinita di mediocrit\u00e0\u201d\nKeen punta il dito sulla dittatura del dilettante che si impone su quella dell'esperto. Dietro alle apparenze di una disintermediazione capace di democratizzare i processi conoscitivi e produttivi, il web 2.0 nasconde un'ideologia che, in realt\u00e0, propone una forma di appiattimento del mondo e di svaporamento dei valori che tengono insieme processi educativi, conoscitivi e produttivi.\nLegislazione in Europa.\n\u00c8 noto, al momento, che gli user generated content si muovano in un'area grigia del diritto, all'interno della quale si vanno affermando della pratiche che sono in qualche modo \u201ctollerate\u201d dai titolari dei diritti. In un certo senso, quindi, l'assenza di un'espressa previsione in materia di UGC ne favorisce la diffusione, pur contribuendo ad aumentare l'incertezza del diritto e ad alimentare la zona grigia all'interno della quale il fenomeno si sviluppa.\nPer quanto la modernizzazione del diritto d'autore possa essere intrapresa a diversi livelli, essa dovrebbe in ogni caso riflettere il contemperamento tra le numerose istanze e le molteplici sfaccettature che questo istituto assume a seconda del contesto tecnologico, sociale ed economico di riferimento. Nell'atto di produzione \u00e8 spesso coimplicata la distribuzione online da parte dello stesso produttore e la circolazione \u00e8 soggetta a pratiche di re-distribuzione, filtraggio collettivo, pareri e modifiche che spesso finiscono per riportare i contenuti da chi li ha prodotti affinch\u00e9 siano modificati. Il pubblico o il consumatore di questi contenuti amatoriali \u00e8 quindi parte costitutiva e sempre pi\u00f9 visibile del processo.\nLa legge di riferimento per il diritto d'autore, nell'ordinamento italiano,\u00e8 la legge del 22 aprile 1941 n. 633 sulla \u201cProtezione del diritto d'autore e di altri diritti connessi al suo esercizio. L'Italia, come gli altri paesi europei, risponde a una serie di direttive che mirano ad adattare l'ordinamento italiano a quello di tutti gli altri paesi dell'unione. Tale legge \u00e8 stata modificata negli anni, per conformarsi a una serie di direttive europee.\nUn rapporto realizzato da Turner Hopkins per conto dell'Ofcom (Office of communications, l'equivalente dell'Agcom) britannico, con l'illuminante titolo The Value of User-Generated Content, analizza gli user generated content (UGC), cio\u00e8 quei contenuti realizzati direttamente dagli utenti, valutandone il valore non solo in ambito sociale e culturale, ma anche in quello economico. Il rapporto, si sofferma in particolare sul fenomeno che ha visto la luce negli ultimi 5 anni, la nascita di un livello pi\u00f9 \"leggero\" di UGC, denominato \"social curation\", dove l'impegno \u00e8 rivolto principalmente al commento e alla valutazione di contenuti altrui. Vista nel complesso, si tratta di un'attivit\u00e0 di massa che trova la sua motivazione in esigenze di esplicazione della propria personalit\u00e0, creativit\u00e0, altruismo (es. wikipedia, i cui autori non sono nemmeno conosciuti), l'essere parte di un discorso pubblico, ma anche favorire o creare una carriera lavorativa.\nSecondo il rapporto Ofcom gli UGC consentono di realizzare nuovi modelli di business (crowdfunding, volontariato, servizi di distribuzione e pubblicit\u00e0, ecc..), in particolare nel settore tecnologico e in aree di aggregazione, social curation, guidano l'innovazione, stimolano la partecipazione politica (es. l'elezione di Obama, la primavera Araba) e sociale, alimentano il dibattito di massa, la condivisione della cultura, creano nuove opportunit\u00e0 nel settore educativo, sanitario e dei media locali (\"hyperlocal media\"). E nel contempo creano anche nuove occasioni di business per gli operatori storici di contenuti (\"content incumbents\").\nIl rapporto Ofcom evidenzia come il rafforzamento della tutela dei diritti di propriet\u00e0 intellettuale \u00e8 una minaccia per gli UGC, ribaltando completamente l'approccio generalmente utilizzato da governi e stampa.\nAnche in Italia, cos\u00ec come in tutto il mondo, sono state introdotte diverse tipologie di licenze note come licenze Creative Commons (o \"licenze CC\") che forniscono un modo semplice e standardizzato per comunicare quali diritti l'autore dell'opera si riserva e a quali altri rinuncia, a beneficio degli utilizzatori.\nSono delle licenze di diritto d'autore che si basano sul principio di \"alcuni diritti riservati\".\nI contenuti soggetti a creative commons contengono diverse possibilit\u00e0 di manipolazione, con citazione da parte di chi ha contribuito a dare una nuova forma.\nIl funzionamento delle CCPL \u00e8 reso possibile dal fatto che la legge italiana sul diritto d'autore - cos\u00ec come, in generale, le corrispondenti normative nazionali e internazionali - riconosce al creatore di un'opera dell'ingegno una serie di diritti; allo stesso tempo, la legge permette al titolare di tali diritti di disporne.\nLe CCPL, infatti, rendono semplice, per il titolare dei diritti d'autore, segnalare in maniera chiara che la riproduzione, diffusione e circolazione della propria opera \u00e8 esplicitamente permessa."}
{"id": "701128", "revid": "5625110", "url": "https://it.wikipedia.org/wiki?curid=701128", "title": "User Generated Content", "text": ""}
{"id": "701129", "revid": "729019", "url": "https://it.wikipedia.org/wiki?curid=701129", "title": "Prima guerra anglo-olandese", "text": "La prima guerra anglo-olandese fu una guerra combattuta tra Inghilterra e Province Unite (gli attuali Paesi Bassi) dal 1652 al 1654.\nDopo il fallimento di una missione diplomatica inglese per ottenere l'unificazione del Commonwealth d'Inghilterra con la Repubblica delle Sette Province Unite, nell'ottobre del 1651 Oliver Cromwell intraprese una guerra economica. Egli fece votare dal \"Rump Parliament\" un \"Atto di navigazione\" che vietava l'accesso in Inghilterra di qualsiasi merce che non fosse trasportata o da naviglio inglese o da naviglio appartenente al Paese di provenienza delle merci stesse. L'Atto di navigazione, mentre favoriva lo sviluppo della marina mercantile inglese, era chiaramente rivolto contro gli Olandesi, per i quali il trasporto delle merci di altri paesi era una delle principali attivit\u00e0.\nLa guerra.\nNel maggio del 1652, mentre la flotta dell'ammiraglio olandese Maarten Tromp stava attraversando il canale della Manica, stava passando una nave inglese ed egli ordin\u00f2 ai suoi comandanti di non abbassare la bandiera della sua nazione; pratica di identificazione che Cromwell aveva richiesto a tutte le flotte straniere nel Mare del Nord e nel canale della Manica. In risposta, l'Ammiraglio Robert Blake apr\u00ec il fuoco, dando il via alla Battaglia di Goodwin Sands vicino a Dover, vinta dagli inglesi.\nLe Province Unite non poterono rispondere che con la guerra. Appoggiate dalla Danimarca, combatterono una serie di battaglie lungo tutto il canale della Manica: la Battaglia di Plymouth in agosto, la Battaglia di Kentish Knock nell'estuario del Tamigi, e la Battaglia di Dungeness in dicembre, che si conclusero con la sconfitta di Blake, in quanto il Parlamento, pensando che la guerra fosse ormai vinta, aveva inviato il grosso della flotta nel Mar Mediterraneo.\nNonostante i successi, la Repubblica Olandese era mal preparata per una guerra navale. A rendere le cose pi\u00f9 complicate, sorsero delle controversie politiche sul corso d'azione da seguire: si doveva ampliare la marina olandese o si doveva dare la precedenza a misure difensive contro una possibile invasione del territorio dal mare?\nGli inglesi si mostrarono pi\u00f9 forti nelle battaglie del 1653, come nella Battaglia di Portland (tre giorni di combattimento) in marzo, la Battaglia del Gabbard (o North Foreland) (12 - 13 giugno 1653), e la costosa Battaglia di Scheveningen (o Texel) in agosto, dove entrambe le flotte soffrirono danni pesanti. Tromp venne ucciso in quest'ultima battaglia, il che aument\u00f2 il numero di olandesi la cui opinione era quella di porre fine alla guerra, nonostante la vittoria alla Battaglia di Livorno del 14 marzo 1653. Sentimenti simili sorsero in Inghilterra, dopo che Oliver Cromwell dissolse il \"Rump Parliament\", che era favorevole alla guerra.\nConseguenze.\nI negoziati di pace terminarono il 5 aprile 1654 con la firma del Trattato di Westminster, nel quale gli olandesi riconoscevano il Commonwealth e accettavano l'Atto di navigazione. I Danesi furono costretti ad aprire all'Inghilterra l'accesso al Mar Baltico e gli Inglesi riuscirono a concludere vantaggiosi accordi commerciali anche con la Svezia, che con la pace di Vestfalia aveva conquistato l'egemonia sul Baltico. Dopo qualche mese il Portogallo garant\u00ec che i mercanti inglesi, durante il soggiorno nei suoi porti, sarebbero stati al riparo da qualsiasi intervento della Santa Inquisizione e assicur\u00f2 loro libert\u00e0 di commercio con tutte le colonie portoghesi.\nIn tal modo l'Inghilterra assumeva un posto di grande rilievo fra le potenze europee e conquistava addirittura il primato come potenza marinara.\nLa guerra era ufficialmente finita, le battaglie erano state vinte, ma la rivalit\u00e0 commerciale tra le due nazioni non era risolta. In particolar modo nelle colonie (entrambe avevano vasti imperi oltremare) le ostilit\u00e0 continuarono tra le compagnie commerciali, che avevano navi da guerra e truppe proprie. La seconda guerra anglo-olandese era gi\u00e0 in preparazione."}
{"id": "701130", "revid": "599013", "url": "https://it.wikipedia.org/wiki?curid=701130", "title": "Parigi-Tours 2005", "text": "La Parigi-Tours 2005, novantanovesima edizione della corsa, si svolse il 9 ottobre 2005 su un percorso totale di 254\u00a0km. Fu vinta dal tedesco Erik Zabel che termin\u00f2 la gara in 5h37'23\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammessa tramite l'assegnazione di \"wild-card\" furono AG2R Pr\u00e9voyance, Landbouwkrediet-Colnago, Mr Bookmaker.com-SportsTech, Agritubel e R.A.G.T. Semences.\nResoconto degli eventi.\nLa prima fuga consistente si stacc\u00f2 dopo lo sprint di Bonneval a 66\u00a0km dalla partenza. Lanciata da Joost Posthuma (Rabobank), si aggregarono St\u00e9phane Berg\u00e8s (Agritubel) e Jos\u00e9 Iv\u00e1n Guti\u00e9rrez (Illes Baleares), che raggiunsero un vantaggio dopo 105\u00a0km di gara di 8'20\" dal gruppo, dove Cr\u00e9dit Agricole e Davitamon-Lotto erano i team che lavoravano maggiormente per l'inseguimento.\nA 50\u00a0km dall'arrivo ci fu il ritiro del leader della classifica generale del ProTour Danilo Di Luca. Sulla c\u00f4te de Crochu, a 226\u00a0km, attacc\u00f2 Stijn Devolder, cui si unirono Aart Vierhouten (Davitamon-Lotto), Alejandro Valverde (Illes Baleares) e Philippe Gilbert (Fran\u00e7aise des Jeux), con i due belgi che rimasero in avanscoperta con 25\u00a0km ancora da percorrere.\nGilbert e Devolder guadagnarono un vantaggio massimo di 58 secondi, mantenendone 25 sul rettilineo d'arrivo sulla avenue de Grammont. Nell'ultimo chilometro Devolder ricevette ordine dal direttore sportivo Dirk Demol di non tirare, unica possibilit\u00e0 secondo Demol per il belga di vincere la gara, ma favorirono cos\u00ec il ritorno del gruppo in cui Erik Zabel sorpass\u00f2 negli ultimi metri Daniele Bennati."}
{"id": "701143", "revid": "124213817", "url": "https://it.wikipedia.org/wiki?curid=701143", "title": "Mah-n\u00e0 mah-n\u00e0", "text": "Mah-n\u00e0 mah-n\u00e0 oppure Viva la sauna svedese \u00e8 un brano musicale pop composto da Piero Umiliani. Il testo della canzone non contiene alcuna parola di senso compiuto.\nStoria.\nIl brano debutt\u00f2 come parte della colonna sonora del mondo movie italiano \"Svezia inferno e paradiso\" (1968), diretto da Luigi Scattini, uno pseudo-documentario sui costumi sessuali in Svezia. Umiliani chiam\u00f2 il brano \"Viva la sauna svedese\" e con questo titolo fu pubblicato nell'album \"Psichedelica\" nel 1971. Quando il film venne distribuito all'estero, e in particolare negli Stati Uniti, il titolo del motivetto fu cambiato, su consiglio di Joseph Auslander, in \"Mah-n\u00e0 mah-n\u00e0\".\nLa canzone \u00e8 eseguita dal complesso Marc 4, collaboratori abituali di Umiliani, costituito da alcuni tra i migliori \"session man\" italiani (da Carlo Pes a Maurizio Majorana a Antonello Vannucchi alle tastiere), mentre le voci sono del maestro Alessandro Alessandroni. Grazie al successo riscosso, nel 1975 la versione originale fu anche pubblicata su 45 giri dalla Derby (DBR 2956), con il titolo separato da trattini (\"Mah-na-mah-na\") e sul retro \"You Tried to Warn Me\".\nIl pezzo nella sua esecuzione originale interpola alcune melodie famose tra le quali figurano la \"Rapsodia svedese\" di Hugo Alfv\u00e9n e la celebre canzone napoletana \"Santa Lucia\" che fa parte del folklore svedese. Tutte e due le melodie sono un richiamo all'ambito socio-culturale svedese, su cui \u00e8 incentrato il film per il quale era stato scritto il brano."}
{"id": "701146", "revid": "33794", "url": "https://it.wikipedia.org/wiki?curid=701146", "title": "Sluys", "text": ""}
{"id": "701148", "revid": "6923", "url": "https://it.wikipedia.org/wiki?curid=701148", "title": "Audi Quattro", "text": ""}
{"id": "701149", "revid": "729019", "url": "https://it.wikipedia.org/wiki?curid=701149", "title": "Russula insignis", "text": "\"Russula insignis\" Qu\u00e9l., Assoc. Fr. Avancem. Sci. 16(2): 588 (1888).\nLa Russula insignis \u00e8 un fungo non edule appartenente alla cosiddetta sezione \"\"Ingratae\" (o \"Foetentinae\"\").\nDescrizione della specie.\nCappello.\n3\u20138\u00a0cm di diametro, convesso, poi piano con depressione centrale.\nLamelle.\nFitte, sottili, anastomosate, con presenza di lamellule forcate, di color bianco-crema con qualche macchia color ruggine sul filo.\nGambo.\nCorto, cilindrico, tozzo, ingrossato alla base, prima pieno, poi spugnoso, biancastro, colorato di giallo alla base.\nCarne.\nBianca e soda.\nSpore.\n6-8 x 5-6,5\u00a0\u00b5m, ovoidali, allungate, piccole con verruche isolate.\nHabitat.\nFruttifica sotto latifoglie e macchia mediterranea (leccete).\nCommestibilit\u00e0.\nSenza valore, di qualit\u00e0 molto mediocre con odore un po' sgradevole."}
{"id": "701151", "revid": "974994", "url": "https://it.wikipedia.org/wiki?curid=701151", "title": "Statua equestre di Cosimo I de' Medici", "text": "La Statua equestre di Cosimo I de' Medici \u00e8 un'opera di Giambologna situata in Piazza della Signoria a Firenze.\nStoria e descrizione.\nLa statua venne commissionata da Ferdinando I de' Medici per celebrare il padre, che era stato il primo Granduca di Toscana e che era scomparso circa 15 anni prima.\nFu commissionata nel 1587 al pi\u00f9 importante scultore attivo a Firenze all'epoca, il Giambologna. Il grandioso progetto prevedeva una statua in bronzo ed era la prima grande scultura equestre che si fosse realizzata a Firenze.\nGiambologna per l'importante commissione ebbe bisogno di una fonderia apposita per affrontare l'opera di grandi dimensioni. Ebbe come modelli pi\u00f9 vicini il monumento equestre al Gattamelata di Donatello a Padova e il monumento equestre a Bartolomeo Colleoni di Andrea del Verrocchio a Venezia. Un'altra fonte di ispirazione fu la testa di cavallo ellenistica che era nelle collezioni medicee e che oggi si trova al Museo archeologico nazionale di Firenze.\nNel 1591 il cavallo era pronto ed era stato fuso in un'unica gittata. Nel 1594 l'opera fu finalmente completa, con la figura del Granduca e con il piedistallo marmoreo, sul quale furono sistemati tre bassorilievi che raffigurano episodi salienti della sua vita: \"L'elezione a duca\" (avvenuta nel 1537), \"La conquista di Siena\" (1555) e \"Il conferimento del titolo di Granduca\" (1569), ciascun bassorilievo con un cartiglio esplicativo in alto, in latino. Sempre sul piedistallo si trovano anche i capricorni, simbolo dello stesso Cosimo, in quanto figura di virilit\u00e0, di magnificenza e simbolo di \"condottiero\", in quanto la stella maggiore nella costellazione dell'Auriga \u00e8 associata a Amaltea e quindi alla \"capra\". Sul lato est un'altra iscrizione latina, scolpita nel bronzo, celebra le imprese del granduca.\nLa statua ebbe una grande fama, e Giambologna ricevette molte analoghe commissioni per monumenti simili: per Parigi il \"Monumento a Enrico IV di Borbone\", commissionato dalla vedova Maria de' Medici (distrutto durante la Rivoluzione francese), per Madrid quello \"a Filippo III di Spagna\" (ancora oggi in Plaza Mayor a Madrid), e per Firenze quello per lo stesso Ferdinando I de' Medici. Queste opere, incompiute quando mor\u00ec il Giambologna, furono completate dal suo allievo Pietro Tacca."}
{"id": "701153", "revid": "486946", "url": "https://it.wikipedia.org/wiki?curid=701153", "title": "Owei", "text": ""}
{"id": "701154", "revid": "486946", "url": "https://it.wikipedia.org/wiki?curid=701154", "title": "Kokowei", "text": ""}
{"id": "701155", "revid": "767487", "url": "https://it.wikipedia.org/wiki?curid=701155", "title": "L'ultimo uomo della Terra", "text": "L'ultimo uomo della Terra \u00e8 un film horror fantascientifico del 1964 diretto da Ubaldo Ragona o, come indicato nella versione americana, da Sidney Salkow (il film, a seconda delle fonti, viene accreditato all'uno o all'altro regista).\nIl soggetto \u00e8 tratto dal romanzo post apocalittico di Richard Matheson \"Io sono leggenda\" (\"I Am Legend\") del 1954 (pubblicato in Italia nel 1957 con il titolo \"I vampiri\"). Dallo stesso romanzo sono stati tratti in seguito altri tre film, \"\" (\"The Omega Man\", 1971), \"Io sono leggenda\" (\"I Am Legend\", 2007) e \"I Am Omega\" (2007) ma il primo del 1964 rimane generalmente considerato l'adattamento pi\u00f9 fedele.\nTrama.\nIl dottor Robert Morgan \u00e8 l'ultimo essere umano sopravvissuto ad una tremenda epidemia che ha trasformato gli altri uomini in vampiri. Da tre anni le sue giornate scorrono tutte uguali: di giorno, i vampiri, che temono la luce del sole, trovano riparo, mentre Morgan, armato di paletti di legno, gira per la citt\u00e0, individua i rifugi dei non-morti, deboli e goffi come zombi, e li elimina impalandoli e bruciandone i corpi. Di notte il dottore si rifugia in casa propria, appendendo alle porte specchi e aglio, che i vampiri non possono sopportare. Di tanto in tanto Morgan cerca di comunicare con qualche eventuale sopravvissuto attraverso una radio, connettendosi ad un canale internazionale, ma sempre senza successo. Il suo riposo \u00e8 accompagnato dal frastuono dei vampiri che si affollano alla porta di casa, assetati di sangue.\nMorgan rievoca i tempi felici con la moglie Virge e un flashback mostra i primi passi dell'epidemia, che dall'Europa muove verso l'America: Morgan \u00e8 uno scienziato, impegnato a cercare un vaccino che sconfigga il bacillo. Le autorit\u00e0 proibiscono alla popolazione di seppellire i corpi e impongono a tutti di consegnarli alle forze dell'ordine, in modo che i cadaveri vengano bruciati in una enorme fossa comune. Sam Cortman, giovane assistente di Morgan, \u00e8 convinto che le pire siano organizzate per evitare che i cadaveri tornino in vita, ma la sua teoria trova resistenza nello scetticismo di Morgan. Anche il corpo della figlia di questi viene sequestrato. Quando per\u00f2 anche la moglie si ammala e spira, Morgan decide di seppellirla di nascosto alle autorit\u00e0. Poche ore dopo, per\u00f2, Virgie torna in casa, vampirizzata: la teoria di Cortman \u00e8 corretta. Qui si conclude il flashback.\nLa monotonia dei giorni solitari di Morgan viene spezzata dal breve incontro con un cane. Ansioso di conquistare la sua compagnia, Morgan cerca di avvicinarlo, ma il cane scappa oltre una collina. Il dottore vaga per la citt\u00e0 alla sua ricerca, senza successo, ma si imbatte in corpi impalati con lance di ferro, il che gli suggerisce che forse non \u00e8 l'unico sopravvissuto. La sera stessa, il cane riappare alla porta del dottore: questi lo accoglie, lo medica, pregustando la sua compagnia dopo anni di totale solitudine. Ma l'analisi del sangue del cane gli mostra che anche la bestiola \u00e8 infetta. Morgan \u00e8 costretto a impalare anche il cane e a seppellirlo. \u00c8 in quel frangente che scorge una donna: le si avvicina, ma questa fugge via, terrorizzata. Raggiuntala, Morgan la convince a seguirlo in casa.\nI due si apprestano a cenare e la donna rivela di chiamarsi Ruth e di aver perso il marito. A Morgan viene in mente di testare la sua reazione all'aglio: prende una corona e l'avvicina alla donna, che la respinge soffocata. Morgan, sconsolato, le comunica che anch'essa \u00e8 affetta dal morbo, ma la donna sostiene di essere sempre stata di stomaco sensibile. Ruth si reca in camera da letto e tira fuori una siringa. Il dottore entra nella stanza e le chiede cosa sia. Ruth gli rivela che si tratta di un vaccino in grado di contenere il morbo, pur non curandolo del tutto: se non assume la dose torner\u00e0 ad essere un vampiro. Un'intera comunit\u00e0 di umani nelle sue stesse condizioni si mantiene in vita sotto trattamento: essi intendono rifondare la societ\u00e0 umana con l'aiuto del vaccino. Il solitario dottore \u00e8 per loro un'autentica leggenda, l'unico rimasto misteriosamente immune al male, immunit\u00e0 che Morgan attribuisce a un morso ricevuto da un pipistrello vampiro infettato dal morbo, durante un viaggio a Panama. Ruth rivela a Morgan che il loro incontro non \u00e8 casuale: ella \u00e8 stata inviata dalla sua comunit\u00e0 per comprendere cosa tenga in vita Morgan e se egli sappia qualcosa pi\u00f9 di loro. In ogni caso, essi intendono liberarsi di lui ed egli \u00e8 anzi un mostro per loro: nei suoi giri di ronda ha infatti impalato molti membri di quella comunit\u00e0.\nRuth tira fuori una pistola e la punta contro Morgan: il suo compito adesso \u00e8 quello di trattenerlo in casa, in attesa che i compagni sopraggiungano per finirlo. Vinta per\u00f2 dalla fiacchezza e dalla umanit\u00e0 di Morgan, si lascia disarmare. Mentre Ruth dorme, Morgan opera una trasfusione del proprio sangue nel corpo della donna. L'effetto \u00e8 immediato: Ruth guarisce. Ma i compagni di Ruth hanno gi\u00e0 accerchiato la casa, impalando i vampiri che la attorniano. Morgan fugge in cerca di scampo. In un commissariato si impossessa di bombe lacrimogene: usandole riesce a raggiungere una chiesa, sul sagrato della quale viene per\u00f2 colpito da un'arma da fuoco. Giunto sull'altare, Morgan \u00e8 infine colpito al petto da una lancia di ferro. Accasciandosi al suolo, bolla i suoi nemici come mostri e dichiara di essere l'ultimo uomo. Quando Ruth lo raggiunge, Morgan, agonizzante, le manifesta lo sconcerto procuratogli dalla paura che suscita a quella gente. Morto il dottore, Ruth si avvicina ad un bimbo che piange in braccio alla madre e gli dice che non c'\u00e8 ragione di piangere, perch\u00e9 sono tutti salvi.\nProduzione.\nInizialmente il film venne prodotto dalla Hammer Film Productions in Inghilterra. In seguito a una decisione contraria il film venne consegnato alla U.S. Associates e prodotto da Robert L. Lippert in Italia. Bench\u00e9 alla regia sia accreditato Ubaldo Ragona, secondo alcune fonti il film potrebbe esser stato girato in buona parte o interamente da Sidney Salkow: infatti mentre nella versione italiana \u00e8 attribuito - secondo l'ANICA - a Ragona, la versione statunitense risulta supervisionata da Salkow, fino ad accreditarlo come co-regista.\nAlla stesura della sceneggiatura contribu\u00ec anche lo stesso Matheson che per\u00f2, essendo rimasto parzialmente insoddisfatto del risultato finale, scelse di apparire accreditato con lo pseudonimo di \"Logan Swanson\".\nRiprese.\nLe riprese iniziarono il 21 gennaio 1963, presso gli studi Titanus della Farnesina per gli interni; gli esterni furono girati in varie localit\u00e0 di Roma e in particolare nel quartiere dell'EUR.\nDistribuzione.\nLa prima proiezione pubblica avvenne il 19 agosto 1964 a Roma presso gli studi Titanus della Farnesina.\nAccoglienza e critica.\nIl film \u00e8 generalmente considerato il pi\u00f9 fedele adattamento del romanzo di Matheson. Secondo Fantafilm, \"L'ultimo uomo della Terra\" fu riscoperto dalla critica solo in seguito, mentre al tempo della sua uscita il film venne ignorato o al pi\u00f9 liquidato per una evidente povert\u00e0 di mezzi (malattia endemica per il cinema italiano di genere) e per lo strabordante Vincent Price. Classificato come film dell'orrore, in bianco e nero, e per di pi\u00f9 italiano, il film sembr\u00f2 non dovere meritare attenzione da parte degli esperti di cultura cinematografica. Pi\u00f9 recentemente, Fantafilm scrive: \u00ab[...] Il quartiere romano dell'EUR [...] diventa uno scenario freddo, irreale, proprio di una citt\u00e0 apocalittica della quale lo stile di recitazione enfatico e teatrale di Price interpreta l'incubo in maniera appropriata [...] atteggiando il volto a maschera isterica e piagnucolante e prorompendo in una ultima agghiacciante risata.\u00bb\n\"L'ultimo uomo della Terra\" \u00e8 stato citato come un film anticipatore del fortunato filone degli zombi di Romero.\nDifferenze con il romanzo.\nSecondo Valerio Evangelisti il film \"L'ultimo uomo della Terra\" \u00e8 il pi\u00f9 fedele al romanzo di Matheson sia come trama sia come sceneggiatura, sebbene differisca, come gli altri due film, per l'ambientazione (il romanzo \u00e8 ambientato in una piccola citt\u00e0 dello Stato della California).\nLa cura nel romanzo originale non esiste: Robert, nel corso del romanzo, afferma pi\u00f9 volte che per la malattia prodotta dal vibrione \"vampiris\" non riesce a trovare una cura, nonostante la sua immunit\u00e0. Anche il finale del film si discosta leggermente dal finale del romanzo.\nNel romanzo il protagonista si chiama Robert Neville, non Robert Morgan. Neville \u00e8 un ubriacone e non \u00e8 uno scienziato: le sue conoscenze mediche sono acquisite da autodidatta dopo l'epidemia.\nEdizione in DVD.\nUna versione in DVD rimasterizzata \u00e8 stata prodotta dalla Ripley's Home Video nel 2005, con contenuti extra:"}
{"id": "701156", "revid": "1745361", "url": "https://it.wikipedia.org/wiki?curid=701156", "title": "Adone", "text": "Adone ( o \u0386\u03b4\u03c9\u03bd\u03b9\u03c2) nome che nelle lingue semitiche significa \"Signore\" (cfr. \"Adonai\" in ebraico), \u00e8 una figura di origine semitica, dove era oggetto di un importante culto nelle varie religioni legate ai riti misterici ispirati dalla apparente morte e resurrezione stagionale della vegetazione. \u00c8 relativamente assimilato alla divinit\u00e0 egizia Osiride, al semitico Tammuz e Baal Hadad, all'etrusco Atunnis (o Atunis), all'anatolico Sandan di Tarso e anche al frigio Attis, tutte divinit\u00e0 legate alla rinascita e alla vegetazione. Soprattutto nell'attuale Siria, era identificato come Adon.\nIl ramo d'oro.\nCome spiega James Frazer in \"Il ramo d'oro\", opera per ampia parte dedicata al mito di Tammuz, \u00abil culto di Adone fu praticato dalle genti semitiche di Babilonia e Siria e i Greci lo presero da loro agli inizi del settimo secolo avanti Cristo. Il vero nome della divinit\u00e0 era Tammuz: Adone \u00e8 semplicemente il nome semitico \"Adon\", \u201csignore\u201d, un titolo onorifico con il quale i fedeli si indirizzavano a lui. [\u2026] Nella letteratura religiosa babilonese Tammuz appare come il giovane sposo o amante di I\u0161tar, la grande dea madre, incarnazione delle energie riproduttive della natura\u00bb.\nAdone \u00e8 una delle pi\u00f9 complesse figure di culto nei tempi classici. Egli ha assunto numerosi ruoli in ogni periodo. Simboleggia la giovanile bellezza maschile ma anche la morte ed il rinnovamento della natura. Dal suo sangue crebbero gli anemoni e ad essi Adone viene associato.\nFu un fanciullo bellissimo, figlio nato dal rapporto incestuoso fra Cinira, re di Cipro (ubriacato per l'occasione), e sua figlia Mirra. Un giorno, Cancreide, moglie di Cinira, os\u00f2 sostenere che sua figlia fosse pi\u00f9 bella di Afrodite, oppure Mirra stessa si astenne dall'offrire sacrifici alla dea. Afrodite, adirata, fece infiammare Mirra d'amore per suo padre e la fanciulla s'abbandon\u00f2 alle lacrime per non poter soddisfare il suo desiderio. Una notte essa s'accinse ad impiccarsi quando la nutrice Ippolita, attirata dai suoi lamenti, la scorse e si apprest\u00f2 a fermarla e a dissuaderla dai suoi propositi di morte, invitandola a confidarsi con lei. Bast\u00f2 che Mirra proferisse: \u00abO mamma, felice per te che sei sua moglie!\u00bb per far ammutolire la vecchia donna che apprese la passione incestuosa di Mirra per il padre e, per amore della fanciulla, si dichiar\u00f2 disposta a portarla a compimento.\nLa nutrice attese la celebrazione della festa di Demetra, in occasione della quale le mogli si astenevano dall'andare a letto con i propri mariti, e parl\u00f2 a Cinira, annebbiato dal vino, di una bellissima fanciulla, coetanea di Mirra, che desiderava giacere con lui. Cal\u00f2 la notte e la donna port\u00f2 Mirra per mano nell'appartamento del padre, presentandola all'uomo nell'oscurit\u00e0. La fanciulla si giacque con il padre per nove notti, senza che l'uomo scoprisse l'identit\u00e0 della figlia, ma una notte Cinira s'incurios\u00ec e accost\u00f2 una lampada al viso di Mirra; riconosciuta in lei la propria figlia, ammutol\u00ec per l'orrore e sguain\u00f2 la spada per ucciderla. Mirra fugg\u00ec disperata in aperta campagna e, con il favore della notte, depist\u00f2 il padre, supplicando poi gli dei di renderla invisibile risparmiandola sia alla vita sia alla morte. Oppure, Cinira insegu\u00ec furibondo la figlia fuori dal palazzo e la raggiunse sul ciglio di una collina, ma Afrodite, mossa a compassione, s'affrett\u00f2 a tramutarla in un albero di mirra, che l'uomo tronc\u00f2 in due con un netto fendente.\nTrascorsero nove mesi, e Mirra fu colta dalle doglie. Il suo tronco s'incurv\u00f2 ma la metamorfosi priv\u00f2 la fanciulla d'una voce potente con cui potesse emettere gemiti. Lucina s'impietos\u00ec, s'avvicin\u00f2 all'albero e pos\u00f2 le mani sulla corteccia per pronunciare la formula del parto. Subito s'apr\u00ec un piccolo varco, da cui affior\u00f2 il piccolo Adone. Le Naiadi lo raccolsero e lo unsero con le lacrime di sua madre.\nAllevato dalle Naiadi, riusc\u00ec letteralmente a stregar con la sua sfolgorante bellezza la stessa Afrodite, che lo am\u00f2 appassionatamente, e poi anche Persefone. Secondo il racconto dello Pseudo-Apollodoro, Afrodite lo mand\u00f2 da Persefone in una cassa di legno, affinch\u00e9 quest'ultima lo tenesse al sicuro in un angolo buio. Persefone, spinta dalla curiosit\u00e0, apr\u00ec il cofano e vi scorse il bellissimo bambino. Se ne innamor\u00f2 e lo tenne con s\u00e9 nel suo palazzo. Afrodite fu informata della faccenda e si precipit\u00f2 irata nel Tartaro per rivendicare Adone, ma Persefone rifiut\u00f2 di restituirlo ad Afrodite, ed essa s'appell\u00f2 allora al verdetto di Zeus.\nZeus, che ben sapeva che Afrodite in un modo o nell'altro si sarebbe unita con il bel fanciullo, rifiut\u00f2 di risolvere una questione cos\u00ec sgradevole e l'assegn\u00f2 ad un tribunale meno prestigioso, presieduto dalla Musa Calliope. La dea stabil\u00ec che Afrodite e Persefone meritavano pari autorit\u00e0 su Adone, perch\u00e9 la prima l'aveva salvato al momento della nascita, e la seconda in seguito, scoperchiando il cofanetto e rinvenendo il fanciullo. Calliope risolse la disputa ordinando al ragazzo di passare un terzo dell'anno con Afrodite, un terzo con Persefone e un terzo con la persona di sua scelta. Secondo altri, Zeus stesso s'interess\u00f2 alla questione ed emise il verdetto.\nAfrodite s'infuri\u00f2 perch\u00e9 Adone non le era stato concesso solo per s\u00e9 e sfog\u00f2 il suo sdegno instillando nelle Menadi un disperato amore per Orfeo, figlio di Calliope. Il musico respinse le fanciulle invasate ed esse, offese, lo dilaniarono. Poi indoss\u00f2 una cintura magica che stimolava il desiderio sessuale verso chi la portasse e attir\u00f2 Adone fra le sue braccia, inducendolo a trascorrere con lei anche la porzione annuale destinata alla libert\u00e0 e riducendo il periodo che spettava a Persefone. Si narra che una donna, Elena, aiut\u00f2 Afrodite nel sedurre il bellissimo Adone. Un giorno, la Musa Clio insult\u00f2 Afrodite per la sua storia d'amore con il fanciullo, e la dea, furente, l'accec\u00f2 d'amore per Piero, figlio di Magnete. Ovidio narra che Afrodite fu involontariamente colpita da una freccia del figlioletto Eros avvolgendolo in un abbraccio e per questo s'innamor\u00f2 alla follia di Adone ormai adulto, bello e fiero.\nPer amore del giovane, Afrodite trascur\u00f2 di visitare Citera, Pafo e altri suoi luoghi di culto, e non smise per un istante di seguirlo nei boschi e nelle selve, liberando i cani da caccia contro cervi, lepri e caprioli per facilitare all'amato le prede.\nCome figli di Adone e di Afrodite si ricordano Priapo (nato veramente dopo che Afrodite fu amata anche da Dioniso), Golgo, eponimo della citt\u00e0 di Golgi a Cipro, Istaspe, Zeriadre, e una figlia, Beroe.\nSecondo altri mitografi durante una battuta di caccia fu ucciso da un cinghiale inviato dal geloso Apollo con l'aiuto di Artemide, o da Ares amante della dea Afrodite. Dal sangue del giovane morente crebbero gli anemoni e da quello della dea, ferita tra i rovi mentre era corsa a soccorrerlo, le rose rosse. Zeus commosso per il dolore di Afrodite concesse ad Adone di vivere quattro mesi nel regno di Ade, quattro sulla Terra assieme alla sua amante e quattro dove preferiva lui.\nDifferenti versioni.\nAl nucleo pi\u00f9 antico della storia basato sull'incesto tra Teante, re siriaco, o Cinira, e la figlia Mirra, il parto di Adone dall'albero, la contesa tra Afrodite e Persefone per il possesso del bambino, si aggiungono altri motivi, rintracciabili soprattutto nelle favole di Igino.\nRiassumiamo qui le differenti versioni:\nAnche sulla morte esistono differenti versioni:\nAdone e Ammone.\nIl mitologo Fornuto connette Adone ed Ammone. Ammone, secondo alcuni un re di Libia da identificare con Dioniso, figlio di Cinira (re di Cipro), spos\u00f2 Mirra, ed ebbe per figlio Adone. Cinira, avendo bevuto un giorno eccessivamente, s'addorment\u00f2 in una postura indecente in presenza della nuora, e questa se ne fece beffe alla presenza di suo marito. Ammone ne avvert\u00ec suo padre, dopo passata l'ebbrezza, e Cinira sdegnato contro la nuora, caric\u00f2 di maledizioni tanto lei che suo nipote, e li scacci\u00f2.\nMirra, con suo figlio, si ritir\u00f2 nell'Arabia ed Ammone nell'Egitto, dove mor\u00ec. Dicono che era in Libia una fontana di Ammone, la cui acqua era fredda a mezzod\u00ec e calda la mattina e la sera.\nAnche Ammone \u00e8 considerato custode della natura e della fecondit\u00e0. Secondo Plinio vi era un oracolo di Ammone in Etiopia.\nSecondo Diodoro Siculo Ammone era un eroe libico amato da Rea, che lo rese padre di Dioniso; fu educatore, difensore, e maestro di questi e Giove i quali gli donarono l'immortalit\u00e0.\nAdone, nella versione di Fornuto, si rifugi\u00f2 in Egitto con suo padre Ammone, dedicandosi interamente alla civilizzazione degli Egizi.\nAdonie e boschetti di Adone.\nFigura celebratissima in tutta l'antichit\u00e0 greca, come simbolo di natura fiorente spenta dai rigori invernali (rappresentati dal cinghiale), ma che ritorna pur sempre a splendere appena giunge la primavera. Gli furono dedicate le celebrazioni delle Adonie (tra aprile e maggio), periodo in cui le giovani donne sue devote portavano al tempio piccoli giardinetti in vaso a lui dedicati. Coltivati amorosamente per tutta la durata della cattiva stagione erano poi sacrificati al dio rinascente al suo riapparire. In successiva epoca cristiana veduti come emblemi di \"vanitas\" pagana o anche di sterilit\u00e0, in quanto duravan poco ed eran gettati via presto... fino ad esser stigmatizzati qual simboli d'onanismo ed omosessualit\u00e0.\nA Biblo, in Libano, passava un fiume, chiamato l'Adone, che ogni anno prendeva una coloritura rossa il giorno in cui si celebrava la morte di Adone.\nContinuit\u00e0 del culto.\nStrabone nella \"Geographia\" (c. 748) d\u00e0 conto del culto di \"Bambike\", localit\u00e0 \"distante quattro scheni dall'Eufrate\", chiamata anche Edessa e Hieropolis, dove si venerava la dea Siria ovvero Atargatis.\nLa \"dea Syria\", divinit\u00e0 celeste connessa alle varie forze fecondanti della natura, era la seconda componente della triade ieropolitana Adad-Atargatis-Adonis. In citt\u00e0 le era dedicato un grandioso santuario, di cui ci rimane la descrizione in Luc. \"Dea Syr\". 28, 30 ss. Sia le fonti greche che quelle latine fanno frequentemente allusione al suo culto.\nNel V secolo San Girolamo, padre della Chiesa, scrive scandalizzato che perfino Betlemme accoglieva il pianto per l'amato di Venere, nella grotta in cui Ges\u00f9 neonato aveva vagito. Analoghe testimonianze sono presenti in Ammiano Marcellino.\nAdone e i maggi europei.\nLa celebrazione delle Adonie di primavera, con evidente allusione al rigoglio delle piante dopo l'inverno, collega Adone a una serie di altri racconti mitici e festivit\u00e0 che rendono omaggio alla ripresa del ciclo naturale e si sviluppano attorno alla simbologia delle piante. Ricordiamo che Adone, come Attis, ha origine dagli alberi.\nAdone, tra l'altro, ha diverse affinit\u00e0 con la vicenda di Dioniso, il dio che rappresenta il potere vivificante che \u00e8 nella natura. Non \u00e8 un caso che, nell'ambito della celebrazione delle Antesterie, feste di primavera presiedute da Dioniso, vi sia il rito delle Aiora in cui si rievoca il suicidio di Erigone, figlia di Icario, il quale aveva dato ospitalit\u00e0 al dio. Al centro delle \"Aiora\" \u00e8 ancora una volta la simbologia legata alla vegetazione, a partire da Icario per passare all'evocazione dell'impiccagione agli alberi compiuta dalle ragazze ateniesi fatte impazzire dal dio. L'albero \u00e8 qui una figura centrale che ricorda l'episodio del mito e che acquista una centralit\u00e0 nel rito, dal momento che maschere lignee consacrate vi vengono appese a ricordo della morte di Erigone e delle donne di Atene (si veda anche a questo proposito il rito degli \"oscilla\"). Anche qui dunque, nella cornice di rinascita delle Antesterie, vediamo emergere il motivo della morte (questi due elementi convivono costantemente non solo all'interno di tale rito e nelle \"Adonie\").\nNelle Targhelia, feste del mese di maggio, celebrate in onore di Apollo e Artemide, si portavano in processione allori, oltre che le primizie dei campi e il primo pane.\nAnche nel corteo di Adone venivano portati fiori e piante, oltre ai \"giardini di Adone\". Questo elemento contribuisce a creare un'ulteriore affinit\u00e0 con certe tradizioni delle feste del maggio celebrate in Europa.\nUn altro rito interessante, accostabile ai \"maggi europei\", \u00e8 la processione dei \"da\u00ecdala\" che si svolgeva in Beozia in onore di Era. Platea e altre tredici citt\u00e0 della Beozia, ciascuna a turno, prendono un da\u00ecdalon (un'immagine lignea che ritrae il volto della dea) che viene tagliato in un certo boschetto presso Alalcomene. Ogni sessanta anni tutti e quattordici i da\u00ecdala sono bruciati sulla vetta del monte Citerone. Questi \"idoli\" collocati in citt\u00e0 ricordano appunto analoghe cerimonie europee. D'altronde, osserva sempre Burkert, gli \"alberi di maggio\" \"nei tempi pi\u00f9 antichi, non erano rinnovati ogni anno, ma venivano conservati al centro del villaggio fino a che, alla fine, venivano bruciati\".\nIl rito irlandese di Beltane, celebrato il primo di maggio dai pastori che si riuniscono nei campi, intreccia pure il motivo del sacrificio e della morte sacra con l'idea propiziatoria delle forze della natura che rinasce perch\u00e9 siano favorevoli alle attivit\u00e0 degli uomini."}
{"id": "701157", "revid": "486946", "url": "https://it.wikipedia.org/wiki?curid=701157", "title": "Tragosso", "text": ""}
{"id": "701158", "revid": "486946", "url": "https://it.wikipedia.org/wiki?curid=701158", "title": "Knogga", "text": ""}
{"id": "701159", "revid": "36426", "url": "https://it.wikipedia.org/wiki?curid=701159", "title": "Statua equestre di Cosimo I", "text": ""}
{"id": "701160", "revid": "486946", "url": "https://it.wikipedia.org/wiki?curid=701160", "title": "Kicklee", "text": ""}
{"id": "701161", "revid": "486946", "url": "https://it.wikipedia.org/wiki?curid=701161", "title": "Nockchan", "text": ""}
{"id": "701162", "revid": "486946", "url": "https://it.wikipedia.org/wiki?curid=701162", "title": "Schlurp", "text": ""}
{"id": "701163", "revid": "287204", "url": "https://it.wikipedia.org/wiki?curid=701163", "title": "Jaroslav Heyrovsky", "text": ""}
{"id": "701164", "revid": "486946", "url": "https://it.wikipedia.org/wiki?curid=701164", "title": "Smogon", "text": ""}
{"id": "701165", "revid": "486946", "url": "https://it.wikipedia.org/wiki?curid=701165", "title": "Smogmog", "text": ""}
{"id": "701166", "revid": "2128848", "url": "https://it.wikipedia.org/wiki?curid=701166", "title": "Steppa", "text": "La steppa (dal russo \u0441\u0442\u0435\u043f\u044c, \"step\") \u00e8 un bioma terrestre caratteristico delle regioni a clima continentale con inverni freddi ed estati calde e moderatamente piovose.&lt;br&gt;\nLa vegetazione \u00e8 costituita da una prateria composta da erbe (per lo pi\u00f9 graminacee) e arbusti; gli alberi sono pressoch\u00e9 assenti, a eccezione di zone pi\u00f9 umide in prossimit\u00e0 di fiumi e laghi. La fauna \u00e8 costituita da ungulati, roditori, rettili e insetti.\nClima.\nIl clima tipico della steppa \u00e8 di tipo continentale con elevate escursioni termiche (anche da \u221240\u00a0\u00b0C a 40\u00a0\u00b0C), con estati calde e inverni freddi, con precipitazioni medie di 250-500 mm di pioggia all'anno o l'equivalente in neve.\nSteppe nel mondo.\nLe vere steppe sono quelle continentali, ma col nome di steppa si pu\u00f2 intendere anche la prateria mediterranea o equivalenti zone aride subtropicali, mentre le praterie della fascia intertropicale vengono dette savane.\nLe steppe continentali si trovano in genere in vaste aree lontane dagli oceani; tuttavia ci sono delle eccezioni.&lt;br&gt; \nLe pi\u00f9 importanti sono la grande steppa eurasiatica, che \u00e8 la pi\u00f9 vasta al mondo, la prateria nordamericana e la Patagonia in Argentina. Steppe di estensione minore si trovano in Ungheria (pusta), in Anatolia e nella Nuova Zelanda centrale.\nLe steppe subtropicali si trovano in Europa (soprattutto in Spagna), in una fascia che va dal Vicino Oriente (dove il nome arabo usato \u00e8 \"b\u0101diya\") fino in India (presso il deserto di Thar), in Africa del nord, in Sudafrica, in America settentrionale (a sud delle Grandi praterie), nel Cile, in Argentina settentrionale (le \"pampas\") e in Australia, in una fascia che circonda a sud i grandi deserti.\nIn Italia.\nLa zona con le caratteristiche pi\u00f9 simili alla steppa in Italia si ha in Sardegna (oasi delle Steppe Sarde) e in Sicilia centrale dove \u00e8 presente un particolare clima. Esempi di terreni steppici in Italia possono essere anche considerate le Crete senesi, l'altopiano del Formicoso in Irpinia e alcune zone del Salento.\nPraterie e arbusti tropicali simili alla steppa.\nNell'Africa tropicale (Sahel) si ha un tipo di vegetazione arbustiva intermedia tra la savana e il deserto vero e proprio che pu\u00f2 somigliare alla steppa. Simile alla steppa \u00e8 anche la zona del \"sert\u00e3o\" nel Brasile nordorientale.\nAnche nell'area della Penisola araba e del Vicino Oriente sono presenti ampie formazioni steppose, sommariamente definite \"deserti\". La lingua araba sa invece ben distinguere tra i deserti rocciosi (\"\u1e63ahr\u0101\u02be\"), stepposi (\"b\u0101diya\") e sabbiosi (\"naf\u016bd\"). Nettamente prevalenti sono le prime due tipologie, anche se \u00e8 amplissima l'estensione del Rub' al-Khali (il quarto vuoto) nel sud est della Penisola araba e quelle (assai minori) del Nefud, pi\u00f9 a settentrione di esso."}
{"id": "701167", "revid": "834", "url": "https://it.wikipedia.org/wiki?curid=701167", "title": "Oni", "text": ""}
{"id": "701168", "revid": "1318658", "url": "https://it.wikipedia.org/wiki?curid=701168", "title": "Francesco Mandelli", "text": "Biografia.\nNato ad Erba, in provincia di Como, da padre brianzolo e da madre sarda, trascorre per\u00f2 la propria giovinezza ad Osnago, in provincia di Lecco, per poi frequentare il Liceo Scientifico Maria Gaetana Agnesi a Merate.\nDebutta in televisione nel 1998 nel programma di MTV Italia \"Tokusho,\" in veste di co-conduttore insieme ad Andrea Pezzi. All'interno dello show veste i panni del \"nongiovane\", soprannome con cui viene conosciuto dal pubblico di MTV, che poi diventer\u00e0 \"nongio\" per abbreviazione. Nel 1999 debutta come attore con il film \"Tutti gli uomini del deficiente\", regia di Paolo Costella, a cui fanno seguito, tra gli altri, \"Ora o mai pi\u00f9\" (2003), regia di Lucio Pellegrini, \"Manuale d'amore\" (2005), regia di Giovanni Veronesi, Natale a Miami (2005), Natale a New York (2006) entrambi per la regia di Neri Parenti, e \"Generazione 1000 euro\" (2009), regia di Massimo Venier. Nel 2008 partecipa al programma TV \"Non perdiamoci di vista\" al fianco della conduttrice Paola Cortellesi e del musicista Rocco Tanica; il programma, anche se ben recensito, non decolla negli ascolti e termina dopo le cinque puntate programmate.\nTra il 2000 e il 2013 fa parte di un gruppo musicale, gli Orange, di cui \u00e8 voce e chitarra, accompagnato alla batteria da Enrico Buttafuoco. A febbraio 2009 \u00e8 uscito il primo album, \"Certosa\", e nel 2011 pubblica il secondo album, \"Rock Your Mocassins\". Ha suonato inoltre con la band Hot Gossip, e improvvisa live e apparizioni nei film dell'amico musicista newyorkese Adam Green, con cui \u00e8 stato in tour in Italia e in Europa nell'autunno del 2013, accompagnandolo alla chitarra. Altri progetti musicali sono gli Shazami in coppia con Federico Russo e i Dead Visions band garage rock con di cui \u00e8 il cantante dal 2018. Insieme al suo collega Fabrizio Biggio \u00e8 autore e coprotagonista della serie \"I soliti idioti\" per 4 stagioni su MTV, dalla quale sono tratti due film campioni di incassi nel 2011 e 2012, \"I soliti idioti - Il film\" e \"I 2 soliti idioti\". Sempre insieme a Fabrizio Biggio e alla cantante Nina Zilli, ha presentato la sesta edizione dei \"TRL Awards\" che si sono tenuti a Firenze, in Piazza Santa Croce, il 20 aprile 2011. Per l'occasione ha vestito i panni del suo personaggio di maggior successo, il protagonista della sit-com \"I soliti idioti\", Ruggero De Ceglie. Dal 2010 al 2012 partecipa come co-protagonista nella serie TV \"Squadra antimafia - Palermo oggi\", nel ruolo dell'ispettore Luca Serino. Nel 1998 lavora a Radio Deejay sempre al fianco di Andrea Pezzi nella trasmissione radiofonica \"Per noi giovani\" e dal 2007 al 2010 conduce \"105 Week End\" su Radio 105.\nIl 2 luglio 2011 ha condotto la terza e ultima serata degli MTV Days 2011, presso piazza Castello a Torino. Il 15 febbraio 2012 \u00e8 ospite assieme a Fabrizio Biggio al Festival di Sanremo nei panni de I soliti idioti. Nello stesso anno doppia il personaggio Butt-head nell'ottava stagione della serie animata \"Beavis and Butt-head\", mentre il collega Biggio presta la voce a Beavis.\nDopo il film \"I 2 soliti idioti\", nel 2013 recita da protagonista in \"Pazze di me\" per la regia di Fausto Brizzi. Ad agosto 2013 esce il cartoon Pixar da lui doppiato \"Monsters University\" e alla fine dello stesso anno lo ritroveremo tra i protagonisti di \"Colpi di fortuna\" regia di Neri Parenti. A ottobre 2013 insieme a Fabrizio Biggio \u00e8 protagonista di una performance dell'artista Maurizio Cattelan all'Accademia di belle arti di Bologna. Il 14 dicembre 2014 viene annunciata da Carlo Conti la sua partecipazione al Festival di Sanremo 2015 insieme a Fabrizio Biggio con il brano \"Vita d'inferno\".\nAl termine della quarta serata, il brano \u00e8 tra i quattro esclusi dalla finale. Nel marzo 2015 esce il nuovo film del duo comico, \"La solita commedia - Inferno\".\nNel 2016 \u00e8 protagonista del film \"i babysitter\" e nel 2017 partecipa nel video musicale \"L'esercito del selfie\" degli artisti Takagi &amp; Ketra con Arisa e Lorenzo Fragola.\n\u00c8 tifoso del Milan, squadra per la quale commenta occasionalmente le partite nella trasmissione di Rai 2 \"Quelli che il calcio\".\nDalla stagione 2017-2018 di \"Quelli che il calcio\" dal 10 settembre su Rai 2, diventa inviato fisso della trasmissione. Nel 2014 \u00e8 uscito il suo primo libro, \"Osnangeles\", una raccolta di racconti sulla provincia dove \u00e8 cresciuto, e a novembre 2018 esce il suo secondo libro, dal titolo \"Mia figlia \u00e8 un'astronave\", un romanzo edito da Deaplaneta. Nel 2018 debutta a teatro con il monologo scritto dal drammaturgo americano Will Eno dal titolo \"Propriet\u00e0 e atto (esilio permanente)\", con la regia di Leonardo Lidi.\nNel 2018 \u00e8 regista del film \"Bene ma non benissimo\" teen movie che ha come tema il problema del bullismo, presentato al Festival del Cinema di Roma.\nNel 2019 lo vediamo sul set del film \"Cops - Una banda di poliziotti\" con Claudio Bisio.\nNel 2020, con il suo gruppo Dead Visions, pubblica i singoli \"Black seagull\" e \"I got you\", che anticipano il loro primo album \"A sea of troubles\", uscito il 29 maggio.\nNel 2021 presenta, al fianco di Fatima Trotta, Honolulu (programma televisivo), programma comico di nove puntate che sostituisce Colorado (programma televisivo 2003) il mercoled\u00ec sera da settembre a novembre su Italia 1."}
{"id": "701169", "revid": "599013", "url": "https://it.wikipedia.org/wiki?curid=701169", "title": "Ken Read", "text": "\u00c8 padre di Jeffrey ed Erik, fratello Jim, tutti sciatori alpini, e zio della sciatore nordico Stefan, a loro volta atleti di alto livello.\nBiografia.\nOttenne il primo risultato di rilievo in Coppa del Mondo il 19 gennaio 1975 giungendo nono in combinata sulle nevi di Kitzb\u00fchel in Austria. Il 7 dicembre dello stesso anno conquist\u00f2 la sua prima vittoria in discesa a Val-d'Is\u00e8re in Francia.\nIn seguito fu in grado di conseguire altri quattro successi; in particolare, nel 1980, riusc\u00ec a primeggiare sia sulla Streif di Kitzb\u00fchel, sia sulla Lauberhorn di Wengen, in Svizzera. Ottenne l'ultimo podio il 21 gennaio 1983 ancora a Kitzb\u00fchel, alle spalle del compagno di squadra Todd Brooker e dello svizzero Urs R\u00e4ber.\nPur non riuscendo a ottenere medaglie n\u00e9 negli appuntamenti olimpici n\u00e9 a quelli mondiali, pu\u00f2 comunque vantare un quinto posto in discesa in occasione dei XII Giochi olimpici invernali di .\nSi ritir\u00f2 il 6 marzo 1983 al termine della discesa di Aspen negli Stati Uniti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "701170", "revid": "287204", "url": "https://it.wikipedia.org/wiki?curid=701170", "title": "Estratto di quebracho", "text": "Lestratto di quebracho \u00e8 un prodotto contenente tannino che viene utilizzato nella concia delle pelli. \nViene ricavatato dalla bollitura e dall'evaporazione sotto vuoto del legno della corteccia del \"quebracho colorado\" Schinopsis lorentzii."}
