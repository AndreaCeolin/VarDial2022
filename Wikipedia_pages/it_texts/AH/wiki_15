{"id": "667120", "revid": "767487", "url": "https://it.wikipedia.org/wiki?curid=667120", "title": "Malcolm McLaren", "text": "Sebbene, come egli stesso dichiar\u00f2, non sia stato un musicista, gli album pubblicati a suo nome furono fra i primi del genere hip hop pubblicati in Gran Bretagna.\nBiografia.\nMcLaren nacque il 22 gennaio 1946 a Londra da Pete McLaren, un ingegnere scozzese, e da Emmy Isaac, una casalinga inglese figlia di ebrei sefarditi portoghesi.\nIl padre abbandon\u00f2 la famiglia quando Malcolm aveva due anni, ed il bambino venne allevato dalla nonna materna, Rose Corre Isaacs.\nA causa di vari dissidi con il secondo marito della madre, tale Martin Levi, Malcolm McLaren se ne and\u00f2 di casa quando ancora era adolescente. Dopo una serie di lavoretti (incluso uno come degustatore di vini), si iscrisse a svariate scuole d'arte nel corso degli anni sessanta, venendo espulso da molte di esse prima di lasciare definitivamente gli studi nel 1971. Fu durante questo periodo che egli inizi\u00f2 a disegnare vestiti, un talento che avrebbe in seguito sfruttato quando divenne proprietario di una boutique.\nAttratto dal movimento politico-artistico del Situazionismo, in particolare dalle tesi di King Mob, che promuoveva il compiere azioni assurde e provocatorie come mezzo per cambiare la societ\u00e0. Nel 1968 McLaren cerc\u00f2 senza successo di andare a Parigi per partecipare alle dimostrazioni studentesche del \"maggio francese\". In sostituzione, partecip\u00f2, insieme a Jamie Reid, all'occupazione studentesca del Croydon College. McLaren avrebbe in seguito adottato le tecniche e le idee del movimento situazionista per promuovere la carriera di vari gruppi musicali pop e rock.\nLe sue intuizioni commerciali, pi\u00f9 che un vero credo nelle idee dei punk, lo resero uno dei personaggi di maggior rilievo dell'intero movimento, creando assieme alla compagna Vivienne Westwood, l'abbigliamento dei Pistols che ispir\u00f2 l'abbigliamento dell'intero movimento punk, soprattutto britannico.\nAbile manager, riusc\u00ec in poco tempo a far affermare nel mondo della musica la sua creatura.\nNew York Dolls, Vivienne Westwood &amp; SEX.\nAll'inizio degli anni settanta cominci\u00f2 la sua relazione con Vivienne Westwood, con la quale apr\u00ec al 430 di Kings Road un negozio di abiti inizialmente per Teddy Boys chiamato \"Let It Rock\" dal quale la stilista poi diede vita al suo stile, che si ipotizza sia stato ispirato dall'artista Richard Hell che aveva adottato il look in questione (magliette stracciate, spille da balia, ecc...) gi\u00e0 in precedenza. Il negozio cambi\u00f2 pi\u00f9 volte nome, arrivando anche a chiamarsi \"SEX\" per un certo periodo, parola significativa per la scelta del nome della futura band dei Sex Pistols.\nNel 1972 McLaren si rec\u00f2 negli Stati Uniti a New York City per un viaggio d'affari, e l\u00ec fece la conoscenza del gruppo glam punk dei New York Dolls. Lo stesso anno rinomin\u00f2 il negozio \"Too Fast To Live Too Young To Die\" fornendo ai membri della band gli eccentrici abiti di scena. Nel 1975, McLaren, assunta ormai la qualifica di manager non ufficiale del gruppo, disegn\u00f2 dei costumi di pelle rossa per i New York Dolls volendo cambiare la loro immagine di drag queen in quella di comunisti perversi, come mossa provocatrice per rilanciare la carriera della band. La trovata non ebbe per\u00f2 successo alcuno, e il gruppo si sciolse subito dopo. Nell'aprile 1975, McLaren ritorn\u00f2 in Gran Bretagna, ribattezzando questa volta la boutique con il nome \"SEX\", e mettendosi a vendere abiti punk e sadomaso. Nel dicembre 1976, \"SEX\" cambi\u00f2 per l'ennesima volta nome in \"Seditionaries\". Nel 1980 il negozio fu infine riaperto come \"World's End\".\nSex Pistols.\nNel 1976, McLaren inizi\u00f2 ad occuparsi del management di una band chiamata \"The Strand\", che in seguito sarebbero diventati i Sex Pistols. Ben presto convinse gli altri membri del gruppo a far fuori dalla band il chitarrista e compositore Wally Nightingale per rimpiazzarlo con il bassista Glen Matlock (che lavorava come commesso da \"SEX\"). Il suo assistente, Bernie Rhodes (poi manager dei The Clash), gli fece notare il giovane John Lydon che bazzicava il negozio portando i capelli verdi e vestendo come uno straccione con una maglietta fatta in casa dove erano state aggiunte le parole \"I hate\" (\"Io odio\") sopra la scritta \"Pink Floyd\". Il suo aspetto impression\u00f2 McLaren e Lydon, ora ribattezzato \"Johnny Rotten\" (\"Johnny Marcio\" a causa dei molti denti guasti), venne introdotto nel giro per un provino come nuovo frontman del gruppo. Rotten si un\u00ec alla band ora rinominatasi \"The Sex Pistols\" (McLaren afferm\u00f2 di volere un nome che suonasse come qualcosa del tipo \"sexy young assassins\")\nNel maggio 1977, la band pubblic\u00f2 il singolo \"God Save the Queen\" durante la settimana del Giubileo della Regina Elisabetta II. McLaren organizz\u00f2 una crociera sul Tamigi nella quale i Sex Pistols avrebbero suonato la canzone passando davanti al Palazzo del Parlamento. La barca venne intercettata dalla polizia e McLaren arrestato, essendo comunque riuscito nel suo scopo di ottenere la massima visibilit\u00e0 e pubblicit\u00e0 possibili per il gruppo.\nNell'ottobre 1977 fu la volta del primo album dei Sex Pistols, \"Never Mind the Bollocks, Here's the Sex Pistols\", dopo il quale la band part\u00ec per una tourn\u00e9e in America nel gennaio 1978 portandosi dietro tutto il clamore suscitato in patria dagli atteggiamenti provocatori dei Pistols. Durante questo periodo si ebbero le prime accuse a McLaren da parte di membri della band (principalmente John Lydon) che venne accusato di sminuirli come artisti e di rifiutarsi di pagargli i giusti compensi. McLaren asser\u00ec di aver pianificato l'intera carriera dei Sex Pistols, e nel film \"La grande truffa del rock'n'roll \" illustr\u00f2 nel dettaglio il piano messo in atto. McLaren detenne i diritti sul marchio Sex Pistols fino a quando Lydon non lo cit\u00f2 in giudizio negli anni ottanta vincendo la causa ed ottenendo gli arretrati non pagati da McLaren. Nel film del 2000 \"Oscenit\u00e0 e furore\", i membri sopravvissuti dei Sex Pistols raccontarono la loro versione dei fatti circa l'ascesa e caduta della band ridimensionando il ruolo avuto dal manager.\nAltri artisti.\nAlla fine del 1979, Adam Ant chiese a McLaren di far da manager agli Adam and the Ants, a seguito della pubblicazione del loro primo album di debutto. Poco tempo dopo tre membri della band lasciarono il gruppo per formare i Bow Wow Wow, sotto la guida di McLaren. Malcolm McLaren continu\u00f2 ad occuparsi anche di Ant quando egli trov\u00f2 nuovi membri per gli Adam and the Ants. Successivamente McLaren fece da manager anche al gruppo Jimmy The Hoover, formatosi nel 1982, che fece da band di supporto durante un tour dei Bow Wow Wow.\nCarriera musicale solista.\nNel 1983, McLaren pubblic\u00f2 \"Duck Rock\", un album che, in collaborazione con il produttore e compositore Trevor Horn e con il The World's Famous Supreme Team (un duo di disc jockey Hip-Hop di New York, composto da \"See Divine, The Mastermind\" e \"Just Allah, The Superstar\"), mischia influenze di musica africana e dalle Americhe, incluso il nascente hip-hop. L'album si dimostr\u00f2 altamente influente nel diffondere la musica hip-hop presso il grande pubblico in Gran Bretagna. Due dei singoli estratti dall'album (\"Buffalo Gals\" e \"Double Dutch\" diventarono successi da top 10 nella classifica britannica.\nIn seguito McLaren si spost\u00f2 sulla musica elettronica e la lirica con il singolo del 1984 \"Madame Butterfly\", variazione sull'aria dell'opera originale di Giacomo Puccini e contenuto nell'album \"Fans\". Il singolo raggiunse la posizione numero 13 in Inghilterra e la numero 16 in Australia.\nL'album di McLaren del 1989, \"Waltz Darling\", era una miscela di funk/disco/elettronica. \"Waltz Darling\" incorporava elementi ripresi dai suoi dischi precedenti, brani parlati, arrangiamenti d'archi, con la partecipazione illustre di musicisti celebri come Bootsy Collins e Jeff Beck. Nel progetto viene coinvolta anche la modella e attrice Lisa Marie, che canta nel brano \"Something's Jumpin' in Your Shirt\", pubblicato anche come singolo. Con questo progetto McLaren lancia anche il ballo del \"vogueing\", solo in un secondo tempo ripreso da Madonna con maggior successo.\nNel 1994, incise il concept album \"Paris\", coinvolgendo celebri artiste francesi come Catherine Deneuve e Fran\u00e7oise Hardy.\nNel 1998, McLaren pubblic\u00f2 \"Buffalo Gals Back 2 Skool\" (Virgin Records), un album che vedeva la presenza di artisti hip hop come Rakim, KRS-One, De La Soul, e del produttore Henri Scars Struck, con l'intenzione di rivisitare tracce dal suo vecchio album \"Duck Rock\". In aggiunta, lo stesso anno, egli cre\u00f2 il gruppo musicale chiamato Jungk. La band non ebbe per\u00f2 nessun riscontro commerciale. Nel periodo 1997/1998, McLaren pubblic\u00f2 anche il singolo \"The Bell Song\".\nLa sua canzone \"About Her\", basata sul brano \"She's Not There\" dei The Zombies, \u00e8 presente nel film \"\" di Quentin Tarantino. Nel 2005 McLaren venne accusato di plagio in merito alla suddetta canzone per aver, secondo l'accusa, copiato il lavoro di un musicista francese senza la di lui autorizzazione. La causa si risolse per\u00f2 in un nulla di fatto nel novembre 2005, quando il tribunale di Angers, lo prosciolse da ogni accusa. Il brano utilizza un campionamento della canzone di Bessie Smith \"St. Louis Blues\" ripetendo diverse volte nella traccia la strofa: \"\u00abMy man's got a heart like a rock cast in the sea\u00bb\".\nAltri progetti.\nDurante gli anni ottanta, McLaren cerc\u00f2 di raccogliere fondi per girare un film chiamato \"Fashion Beast\", da un copione opera del fumettista Alan Moore, pubblicato poi come \"graphic novel\" nel 2012 con il titolo di \"Fashion Beast\". McLaren port\u00f2 il progetto a New York nel 1986, e prese contatti con il produttore Robert Boykin. La Avenue Pictures volle per\u00f2 che la sceneggiatura venisse completamente riscritta da Steve Means. A causa della prematura morte di Boykin nel 1988, il film non si gir\u00f2 mai, anche se McLaren rimase coinvolto in altri progetti cinematografici e televisivi, incluso \"The Ghosts of Oxford Street\", prodotto per Channel 4 nel 1991. La storia musicale di Oxford Street venne diretta e narrata in prima persona da McLaren e cont\u00f2 sulla partecipazione di The Happy Mondays, Tom Jones, Rebel MC, Kirsty MacColl, John Altman e Sin\u00e9ad O'Connor.\nNel 1985 McLaren approcci\u00f2 i Red Hot Chili Peppers, all'epoca agli inizi di carriera, dimostrando interesse verso il loro management. Dopo aver ascoltato una loro breve esibizione dal vivo, McLaren rimase \"chiaramente deluso\" secondo le parole del cantante della band Anthony Kiedis. Allora propose loro di cambiare immagine presentandosi con un look da punk surfisti innamorati del rock and roll anni cinquanta, ma la band rifiut\u00f2 l'idea.\nNel numero della rivista \"New Statesman\" pubblicato il 20 dicembre 1999, comparve un articolo intitolato \"My Vision for London\" che illustrava il \"manifesto politico\" di McLaren; ci\u00f2 port\u00f2 all'accrescersi delle voci che volevano l'ex manager dei Sex Pistols come prossimo candidato alla carica di sindaco di Londra. Nonostante le voci, McLaren non si candid\u00f2 mai.\nNel 2006, McLaren present\u00f2 la serie di documentari \"Malcolm McLaren's Musical Map of London\" per la BBC Radio 2, seguita nel 2007 da \"Malcolm McLaren's Life and Times in L.A.\" Sempre nel 2007, McLaren prese parte a un reality show intitolato \"The Baron\", girato nel piccolo villaggio di pescatori scozzesi di nome Gardenstown. Lo show avrebbe dovuto essere trasmesso nell'agosto 2007, ma venne posticipato all'aprile 2008 dopo l'improvvisa morte dell'attore Mike Reid che aveva fatto parte del cast (e aveva vinto il reality registrato in precedenza arrivando proprio in finale con McLaren). Nel corso del reality McLaren ebbe modo di scandalizzare ancora l'opinione pubblica britannica dichiarando in TV che \"Ges\u00f9 \u00e8 una salsiccia\", per poi essere aggredito fisicamente da un abitante del villaggio.\nMorte.\n\u00c8 scomparso nel 2010, l'8 aprile all'et\u00e0 di 64 anni, nel Cantone Ticino, a causa di un mesotelioma. Le ultime parole di McLaren sarebbero state: \u00abLeonard Peltier libero!\u00bb Il funerale si tenne il 22 aprile 2010 alla One Marylebone Church, di Londra La salma venne tumulata lo stesso giorno nel Cimitero di Highgate, North London.\nStile musicale.\nArtista di difficile classificazione, Malcolm McLaren ha avviato una carriera solista pubblicando album che uniscono fra loro hip-hop, dance e riferimenti alla musica colta, come confermano ad esempio i riferimenti al valzer di \"Fans\" (1984) e quelli alla musica da camera di \"Waltz Darling\" (1989). Sue sono anche le incursioni nel folk di \"Duck Rock\" (1983), considerata una pietra miliare dell'hip-hop e nel jazz di \"Paris\" (1994), considerata da alcuni la sua prima vera opera solista. I suoi brani, spesso accompagnati da momenti recitati e \"spoken word\", si caratterizzano per l'ironia di fondo. In un'intervista, il cantante ha dichiarato di essersi ispirato a Andy Warhol."}
{"id": "667124", "revid": "1610933", "url": "https://it.wikipedia.org/wiki?curid=667124", "title": "Stambecco del Simien", "text": ""}
{"id": "667127", "revid": "1610933", "url": "https://it.wikipedia.org/wiki?curid=667127", "title": "Stambecco spagnolo", "text": ""}
{"id": "667128", "revid": "1745361", "url": "https://it.wikipedia.org/wiki?curid=667128", "title": "Cognizione", "text": "La cognizione pu\u00f2 essere definita come \"il processo di acquisizione di conoscenze e comprensione attraverso il pensiero, i sensi e l'esperienza\".\nSecondo il Dizionario di Psichiatria di Campbell, la cognizione si riferisce agli aspetti percettivi e intellettivi delle funzioni mentali. Alcuni autori propongono una tripartizione dei fenomeni psichici in cognitivi, conitivi (o volitivi o motivazionali) ed emotivi, nella quale la cognizione si differenzia dalla conizione (o volizione) e dagli aspetti emotivi.\nUna spiegazione pi\u00f9 pratica descrive la cognizione come l'operazione di traduzione della realt\u00e0 circostante in elementi significanti, distinguendo, poi, la cognizione dall'intelletto, ovvero un processo ulteriore che prevede l'utilizzo utilitaristico ed opportunistico del materiale significante acquisito. . \nLa cognizione comprende molti aspetti delle funzioni e dei processi intellettivi come: percezione, attenzione, formazione della conoscenza, memoria e memoria di lavoro, giudizio e valutazione, ragionamento e \"calcolo\", risoluzione di problemi e processo decisionale, comprensione e produzione del linguaggio.\nEtimologia.\nLa parola cognizione deriva dal verbo latino \"cognosco\" (con 'con' + gn\u014dsc\u014d 'sapere'), il quale a sua volta \u00e8 affine al verbo greco antico gign\u03ccsko, \"\u03b3\u03b9\u03b3\u03bd\u03ce\u03c3\u03ba\u03c9\", che significa 'io so' (sostantivo: \"gn\u03ccsis\", \"\u03b3\u03bd\u03ce\u03c3\u03b9\u03c2\" = conoscenza)..\nStoria.\nL'attenzione per i processi cognitivi risale a pi\u00f9 di ventitr\u00e9 secoli fa, a partire da Aristotele e dal suo interesse per il funzionamento interno della mente e per come esso influenza l'esperienza umana. Aristotele si focalizz\u00f2 sulle aree cognitive relative alla memoria, alla percezione, e alle immagini mentali. Il filosofo greco dette una grande importanza al garantire che i suoi studi fossero basati su evidenze empiriche, su informazioni scientifiche che venissero raccolte attraverso l'osservazione approfondita, e sulla sperimentazione cosciente. Secoli dopo, quando la psicologia divent\u00f2 uno studio fiorente in Europa e guadagn\u00f2 seguito in America, altri scienziati come Wilhelm Wundt, Hermann Ebbinghaus, Mary Whiton Calkins, e William James, per citarne alcuni, avrebbero offerto il loro contributo allo studio della cognizione.\nWilhelm Wundt (1832-1920) enfatizz\u00f2 pesantemente la nozione di quella che lui chiam\u00f2 introspezione; l'analisi dei sentimenti interni di un individuo da parte di s\u00e9 stesso. Con l'introspezione, i soggetti dovevano essere accurati nel descrivere i loro sentimenti nella maniera pi\u00f9 obiettiva possibile, in modo da permettere a Wundt di ricavarne informazioni scientifiche. Nonostante i contributi di Wundt non furono in nessun modo minimi, gli psicologi moderni trovano i suoi metodi piuttosto soggettivi e nelle sperimentazioni scelgono di contare su procedure pi\u00f9 obiettive.\nHermann Ebbinghaus (1850-1909) condusse studi che esaminavano principalmente la funzione e le capacit\u00e0 della memoria umana. Ebbinghaus svilupp\u00f2 un suo proprio esperimento nel quale costru\u00ec pi\u00f9 di duemila sillabe di parole inesistenti. Egli successivamente esaminava la sua propria abilit\u00e0 personale nell'imparare queste sillabe. Scelse appositamente delle parole che non fossero l'opposto di parole reali per controllare l'influenza delle esperienze preesistenti in quello che le parole possono simboleggiare, esperienze che consentono una migliore memoria delle parole stesse. Ebbinghaus osserv\u00f2 e ipotizz\u00f2 una serie di variabili che potevano aver influenzato la sua capacit\u00e0 di apprendere e di ricordare le \"non-parole\" da lui create. Una delle conclusioni a cui giunse \u00e8 che il tempo intercorrente tra la presentazione degli stimoli \u00e8 un fattore essenziale per il successo della memorizzazione. Il suo lavoro influenz\u00f2 fortemente lo studio dell'effetto seriale e delle sue ripercussioni sulla memoria, discusso nelle sezioni successive.\nMary Whiton Calkins (1863-1930) fu un influente pioniere americano nel campo della psicologia. Anche il suo lavoro era focalizzato sulle capacit\u00e0 della memoria umana. Agli studi che ha condotto pu\u00f2 essere associata una teoria comune, il \"Recency effect\". Il \"recency effect\" (si veda anche Esperimenti cognitivi comuni) \u00e8 la tendenza degli individui a ricordare con precisione gli elementi finali di una sequenza di stimoli. La teoria della Calkins \u00e8 strettamente legata al gi\u00e0 citato studio e alle conclusioni degli esperimenti sulla memoria condotti da Hermann Ebbinghaus.\nWilliam James (1842-1910) \u00e8 un'altra figura cardine nella storia della scienza cognitiva. James era molto in disaccordo con l'enfasi di Wundt sull'introspezione e con l'uso di Ebbinghaus di stimoli senza senso. Egli scelse invece di concentrarsi sull'esperienza di apprendimento umano nella vita di tutti i giorni e sulla sua importanza per lo studio della cognizione. Un importante contributo di James fu il suo libro di testo \"Principi di psicologia\" che esamina preliminarmente molti aspetti della cognizione come la percezione, la memoria, il ragionamento, e l'attenzione per citarne alcuni.\nBernard Baars psicologo cognitivo nel 1988 ha formulato la \"teoria dello spazio d'azione globale\" GWT usando una metafora chiamata \"teatro di Baars\" . Secondo questa teoria la coscienza consiste nella disseminazione cerebrale ad ampio raggio dell'informazione preconscia o \"spazio di lavoro globale\".\nStanislas Dehaene, neuroscienziato cognitivo , nel 2011 usando la risonanza magnetica funzionale ha riformulato il modello della Teoria di Baars in termini neuronali, costituito da neuroni piramidali situati nella corteccia cerebrale soprattutto in quella prefrontale (\"Spazio di lavoro neuronale globale\").\nDescrizione.\nIl tipo di processi mentali descritti oggi come \"cognitivi\" \u00e8 in gran parte influenzato da un paradigma di ricerca risalente probabilmente a Tommaso d'Aquino, che divise lo studio del comportamento in due grandi categorie: studio dei comportamenti cognitivi, che riguardano come conosciamo il mondo, e affettivi, che riguardano il modo in cui capiamo il mondo attraverso sentimenti ed emozioni. Tali descrizioni fanno gi\u00e0 di per s\u00e9 identificare come \"cognitivi\" processi quali la memoria, l'associazione, la formazione dei concetti, la \"pattern recognition\", il linguaggio, l'attenzione, la percezione, l'azione, il \"problem solving\" e le immagini mentali.\nLa cognizione o i processi cognitivi possono essere consci o inconsci e sono analizzati in modo diverso da diverse prospettive e in differenti contesti come la linguistica, anestesia, neurologia e psichiatria, psicologia, filosofia, antropologia, sistemica. Con l'emergere di campi di studio quale ad esempio l'intelligenza artificiale, si \u00e8 esteso il concetto di cognizione, che viene dunque oggi studiato anche da campi come l'informatica.\nIl concetto di cognizione \u00e8 strettamente collegato ai concetti astratti di mente, ragionamento, percezione, intelligenza, apprendimento e molti altri ancora che descrivono le capacit\u00e0 della mente umana e le propriet\u00e0 caratteristiche di intelligenza sintetica e dei gruppi collettivi che mostrano comportamento emergente.\nIn psicologia ed in intelligenza artificiale, il concetto di cognizione si utilizza parlando delle funzioni mentali, dei processi mentali, e degli stati di entit\u00e0 intelligenti (esseri umani, organizzazioni umane, robot altamente autonomi), in particolare quando si ha lo studio di processi come la comprensione, l'inferenza, la capacit\u00e0 di prendere decisioni e l'apprendimento (vedi anche scienza cognitiva e cognitivismo).\nIl termine \"cognizione\" \u00e8 utilizzato anche in una delle branche della psicologia sociale, la \"social cognition\", dove viene usato per spiegare gli atteggiamenti, l'attribuzione e la dinamica dei gruppi.\nLa cognizione nella psicologia.\nIn psicologia si intende con cognizione la visione delle funzioni psicologiche di un individuo secondo l\"information processing\", \"l'elaborazione dei dati\": con \"cognitivo\" si intende un processo (psichico/mentale) mediante il quale \"un organismo acquisisce informazioni sull'ambiente e le elabora a livello di conoscenze in funzione del proprio comportamento\"; le funzioni psicologiche \"cognitive\" comprendono quindi l'attenzione, la memoria, la produzione e la comprensione del linguaggio, l'apprendimento, il ragionamento, il \"problem solving\" e il processo decisionale.\nTradizionalmente, l'emozione non veniva pensata come un processo cognitivo. In tempi pi\u00f9 recenti, invece, un largo settore della ricerca \u00e8 attualmente in corso per esaminare la psicologia cognitiva dell'emozione.\nLa ricerca sulla cognizione comprende anche lo studio della consapevolezza delle proprie strategie e dei metodi della cognizione chiamati metacognizione e metamemoria.\nLa ricerca empirica sulla cognizione \u00e8 solitamente sperimentale e quantitativa, e implica la creazione di modelli per descrivere o spiegare certi comportamenti.\nMentre in pochi negano che i processi cognitivi siano un insieme di funzioni del cervello, una teoria cognitiva non necessariamente fa riferimento al cervello o a processi biologici (cfr. funzioni neurocognitive). Essa pu\u00f2 descrivere un comportamento puramente in termini di flusso di informazioni o di funzione. Campi di studio relativamente recenti come le scienze cognitive e la neuropsicologia hanno lo scopo di colmare questa lacuna, utilizzando paradigmi cognitivi per comprendere come il cervello attivi queste funzioni di elaborazione delle informazioni (si veda anche neuroscienze cognitive), o come i sistemi di elaborazione delle informazioni puri (ad esempio, computer) siano in grado di simulare la cognizione (si veda intelligenza artificiale). La branca della psicologia che studia lesioni cerebrali per dedurre la normale funzione cognitiva \u00e8 chiamata neuropsicologia cognitiva. I collegamenti della cognizione con le richieste dell'evoluzione vengono studiati attraverso l'indagine della cognizione animale. E viceversa, le prospettive basate sull'evoluzione possono migliorare le ipotesi circa i sistemi funzionali cognitivi nella psicologia evoluzionista.\nLa scuola di pensiero teorica derivata dall'approccio cognitivo \u00e8 spesso chiamata cognitivismo.\nIl successo dell'approccio cognitivo pu\u00f2 essere constatato dal suo dominio come modello di base della psicologia contemporanea (dominio usurpato al comportamentismo dalla fine degli anni cinquanta).\nProcessi cognitivi e societ\u00e0.\nPer ogni individuo, il contesto sociale in cui \u00e8 incorporato fornisce i simboli per le sue rappresentazioni ed espressioni linguistiche.\nLa societ\u00e0 umana imposta l'ambiente in cui il neonato si socializzer\u00e0 e svilupper\u00e0 la sua cognizione.\nUn esempio di processo cognitivo legato alla socializzazione \u00e8 la percezione del viso, che nei neonati umani emerge all'et\u00e0 di due mesi: i bambini sviluppano il loro riconoscimento della societ\u00e0 stando esposti a una molteplicit\u00e0 di facce e associando delle esperienze a queste facce.\nL'acquisizione del linguaggio \u00e8 un esempio di comportamento emergente dall'interazione con la societ\u00e0.\nNelle societ\u00e0 ci\u00f2 che ha il compito esplicito di sviluppare ci\u00f2 che chiamiamo \"cognizione\" \u00e8 il processo educativo.\nDa una prospettiva largamente sistemica, la cognizione \u00e8 considerata strettamente legata alle funzioni e ai vincoli dell'organizzazione sociale e umana.\nLa teoria dello sviluppo cognitivo di Piaget.\nPer anni, i sociologi e gli psicologi hanno condotto studi sullo sviluppo cognitivo ovvero sulla costruzione del pensiero umano o dei processi mentali.\nJean Piaget fu una delle personalit\u00e0 pi\u00f9 importanti e influenti nel campo della Psicologia dello sviluppo. Egli credeva che gli esseri umani siano unici tra gli animali in quanto dotati della capacit\u00e0 di compiere il \"ragionamento simbolico astratto\". Il suo lavoro pu\u00f2 essere paragonato a quello di Lev Vygotskij, Sigmund Freud e Erik Erikson, anche loro grandi contributori nel campo della Psicologia dello Sviluppo. Oggi, Piaget \u00e8 noto per il suo studio dello sviluppo cognitivo nei bambini. Egli studi\u00f2 i suoi tre figli e il loro sviluppo intellettuale e produsse una teoria che descrive le fasi attraversate dai bambini durante lo sviluppo.\nLa teoria dello sviluppo di Piaget affronta lo sviluppo cognitivo dall'infanzia all'et\u00e0 adulta.\nEsperimenti cognitivi comuni.\nPosizione seriale\nL'esperimento della posizione seriale serve a testare una teoria della memoria, secondo cui quando si forniscono ad un soggetto delle informazioni in modo seriale, il soggetto tender\u00e0 a ricordare le informazioni all'inizio della sequenza - effetto \"primacy\" - e le informazioni alla fine della sequenza - effetto \"recency\". Di conseguenza, le informazioni fornite nel mezzo della sequenza vengono tipicamente dimenticate, o non ricordate con facilit\u00e0. Questo studio prevede che l'effetto \"recency\" sia pi\u00f9 forte dell'effetto \"primacy\" in quanto le informazioni apprese pi\u00f9 recentemente, quando vengono richieste, si trovano ancora nella memoria di lavoro. D'altra parte, le informazioni che si apprendono ancora prima devono passare attraverso un processo di recupero. Questo esperimento si concentra sui processi della memoria umana.\nWord superiority\nNell'esperimento \"Word superiority\" si presenta ad un soggetto una parola o una lettera da sola per un breve periodo di tempo, ovvero 40 millisecondi, e viene poi chiesto di ricordare la lettera che era in una posizione particolare nella parola. Teoricamente, il soggetto deve essere in grado di ricordare pi\u00f9 correttamente la lettera quando \u00e8 stato presentata in una parola rispetto a quando \u00e8 stata presentata in isolamento. Questo esperimento si concentra sulle capacit\u00e0 di linguaggio umano.\nEsperimento di Brown-Peterson\nNell'esperimento di Brown-Peterson, ai partecipanti viene brevemente presentato un trigramma e in una particolare versione di questo esperimento, viene poi assegnato un compito distrattore ai soggetti, in cui viene chiesto loro di identificare se una sequenza di parole \u00e8 fatta di parole effettive o di non-parole. Dopo il compito distrattore, viene chiesto ai soggetti di ricordare il trigramma che era stato loro presentato prima del compito distrattore. In teoria, pi\u00f9 lungo \u00e8 il compito distrattore, pi\u00f9 difficile sar\u00e0 per i partecipanti recuperare correttamente il trigramma. Questo esperimento si concentra sulla memoria umana a breve termine.\nMemory span\nDurante l'esperimento di \"Memory span\" (\"Portata della memoria\"), a ciascun soggetto viene presentata una sequenza di stimoli dello stesso tipo; possono essere parole che raffigurano oggetti, numeri, lettere dal suono simile, o lettere dal suono dissimile. Dopo che gli stimoli sono stati presentati, al soggetto viene chiesto di ricordare la sequenza di stimoli nell'ordine esatto in cui sono stati dati. In una particolare versione di questo esperimento, se il soggetto ricorda un elenco correttamente, la lunghezza della lista aumenta di uno stimolo, e viceversa la stringa di stimoli viene diminuita se viene ricordata in modo errato. Teoricamente, gli individui hanno una capacit\u00e0 di memoria di circa sette elementi per i numeri; altrettanto per le lettere dal suono diverso e per le parole brevi. La capacit\u00e0 di memoria sar\u00e0 per\u00f2 minore se devono essere ricordate lettere dal suono simile o parole lunghe.\nRicerca visiva\nIn una versione dell'esperimento di ricerca visiva, ai partecipanti viene presentata una finestra con cerchi e quadrati visualizzati in modo sparso su di essa. Il partecipante deve individuare un cerchio verde sulla finestra. Nella ricerca \"\"featured\", al soggetto vengono presentate diverse finestre di prova che possono avere quadrati o cerchi blu e un cerchio verde, o nessun cerchio verde. Nella ricerca \"conjunctive\"\", al soggetto vengono presentate delle finestre di prova che, in mezzo a cerchi blu e quadrati verdi, possono avere o non avere un cerchio verde, di cui si richiede la posizione al soggetto. Quello che ci si aspetta \u00e8 che nelle ricerche \"featured\", il tempo di reazione, cio\u00e8 il tempo necessario per capire se un cerchio verde sia presente o meno, non cambi con l'aumento del numero di distrattori. Nelle ricerche \"conjunctive\" dove il target \u00e8 assente si dovrebbe riscontrare un tempo di reazione pi\u00f9 lungo di quello riscontrato nelle ricerche \"featured\" in cui il bersaglio \u00e8 invece presente. La teoria \u00e8 che nelle ricerche \"featured\" sia facile individuare il bersaglio o la sua assenza a causa della differenza di colore tra il target e i distrattori. Nelle ricerche \"conjunctive\" in cui l'obiettivo \u00e8 assente, il tempo di reazione aumenta perch\u00e9 il soggetto deve guardare ogni forma per determinare se il bersaglio \u00e8 presente o meno, in quanto alcuni se non tutti i distrattori sono dello stesso colore degli stimoli target. Le ricerche \"conjunctive\" dove il bersaglio \u00e8 presente richiedono meno tempo in quanto se l'obiettivo viene trovato la ricerca tra ogni forma cessa."}
{"id": "667129", "revid": "1543377", "url": "https://it.wikipedia.org/wiki?curid=667129", "title": "Istituto universitario olandese di storia dell'arte", "text": "L'Istituto universitario olandese di storia dell'arte (in olandese \"Nederlands Interuniversitair Kunsthistorisch Instituut\", con acronimo \"NIKI\") \u00e8 situato \nin viale Torricelli 5 a Firenze.\nStoria e descrizione.\nL'Istituto esiste dal 1958 nella suggestiva area collinare vicino alla villa di Poggio Imperiale, e si occupa di ospitare artisti e storici dell'arte in residenza, fornendo anche assistenza e una cospicua biblioteca.\nIn occasione del suo quarantesimo anniversario (1998) era stato allestito un giardino con sculture di arte contemporanea di artisti olandesi, tra cui Karel Appel, Nic Jonk, Arthur Spronken, Geer Steyn, Willem de Kooning, Shinkichi Tajiri.\nL'istituto organizza mostre temporanee dedicate all'arte contemporanea, sia nel giardino, sia nei locali all'interno dell'istituto stesso."}
{"id": "667131", "revid": "1123126", "url": "https://it.wikipedia.org/wiki?curid=667131", "title": "Chiesa cattolica in Irlanda", "text": "La Chiesa cattolica in Irlanda \u00e8 parte della Chiesa cattolica, sotto la guida spirituale del papa, presente nell'isola di Irlanda, sia nella repubblica d'Irlanda sia nell'Irlanda del Nord.\nStoria.\nL'evangelizzazione e la Chiesa celtica.\nLa fede cristiana fu predicata in Irlanda inizialmente da Palladio e successivamente da san Patrizio. Il soggiorno di Palladio in Irlanda fu molto breve, appena un anno, ma durante questo periodo riusc\u00ec a stabilire tre comunit\u00e0 cristiane, Teach-Renan (Tigroney), e Donard nella contea Wicklow, e Ceille-Finne nella contea di Kildare. Quando la notizia della morte di Palladio giunse a Roma nel 431, Patrizio fu scelto per la missione irlandese e consacrato vescovo. Viene considerato l'Apostolo dell'Irlanda, e si stabil\u00ec nella parte settentrionale dell'isola. Gli arcivescovi di Armagh ne sono considerati gli eredi. Non appena ottenne il permesso di Leoghaire, re d'Irlanda, di predicare il Vangelo, visit\u00f2 tutta l'isola e convert\u00ec la popolazione.\nIn Irlanda si svilupp\u00f2 un'organizzazione ecclesiastica unica nel suo genere, che avr\u00e0 paragoni solo con le contemporanee chiese di Scozia e del Galles. Essa fu generata dalla divisione della popolazione in diverse trib\u00f9 o clan, ognuna gelosa della propria identit\u00e0 e sovente in lotta con le altre; e dall'assenza di importanti centri abitati, che sul continente furono all'origine, per esempio, delle sedi metropolitane. A partire dalla met\u00e0 del VI secolo sorsero nell'isola importanti monasteri, che pian piano assorbirono o sostituirono le molte diocesi esistenti, legate ai clan ed originate dalla predicazione di san Patrizio (morto nel 492). Si svilupp\u00f2 cos\u00ec un'organizzazione ecclesiastica non basata sulle diocesi, come sul continente, ma sui monasteri.\nQueste le peculiarit\u00e0 principali. Ogni trib\u00f9 o clan aveva il proprio monastero a cui fu assegnata come dotazione una parte delle terre della trib\u00f9; spesso i monasteri vennero fondati dai capi stessi delle trib\u00f9. Non vi era poi una chiara definizione territoriale della \"diocesi monastica\"; ad essa infatti appartenevano il monastero principale, eventuali monasteri affiliati, e le popolazioni che attorno a questi monasteri vivevano; ci\u00f2 implicava una suddivisione sul territorio delle diocesi monastiche a macchie di leopardo. A capo di questo \"distretto monastico\" vi era l'abate, il quale, in virt\u00f9 della separazione del potere d'ordine dal potere di giurisdizione, non necessariamente era vescovo. A lui spettava il compito di governare i monaci ed i laici affidatigli (potere di giurisdizione), e nel caso non fosse vescovo era affiancato da un monaco, a lui subordinato, che veniva consacrato vescovo per le necessit\u00e0, soprattutto per le ordinazioni sacerdotali (potere d'ordine).\nUn periodo di crisi si ebbe con la conquista danese dell'815: i Danesi erano infatti pagani e non risparmiarono i monasteri da saccheggi e incendi. Il primo re danese a convertirsi al Cristianesimo fu Stiric, battezzato in Inghilterra nel primo terzo del X secolo. Tuttavia, in breve tempo il re fece ritorno al paganesimo. Nel 943 si convert\u00ec definitivamente suo figlio Olaf. Il potere danese cess\u00f2 con la vittoria di re Brian Boru nel 1014.\nLa riorganizzazione del XII secolo.\nA partire dal IX-X secolo il sistema monastico entr\u00f2 in profonda crisi, soprattutto perch\u00e9 le famiglie, che erano all'origine dei monasteri, finirono per acquisire un diritto, quello di nomina degli abati, carica che sempre pi\u00f9 spesso finiva nelle mani dei laici, che dunque non solo non erano vescovi, ma nemmeno avevano emesso i voti religiosi. Cos\u00ec nel XII secolo la Chiesa irlandese fu profondamente riformata. Fu sant'Anselmo d'Aosta che insistette con Gilbert, vescovo di Limerick, perch\u00e9 fosse abbandonato il sistema monastico e si istituisse il sistema continentale basato sulle diocesi e sulle metropolie. Nel 1111 si tenne il sinodo di Rathbreasail, che stabil\u00ec ventiquattro diocesi pi\u00f9 quella di Dublino, che gi\u00e0 da un secolo non era una fondazione monastica, mentre la citt\u00e0 era rimasta soggetta ai Danesi. San Malachia vescovo di Connor nel 1127 si rec\u00f2 a Roma da papa Innocenzo II, chiedendogli di elevare Armagh e Cashel a sedi metropolitane. Fu papa Eugenio III che nel 1151 diede mandato al cardinal Paparo di stabilire in Irlanda quattro sedi metropolitane. L'anno successivo il sinodo di Kells approv\u00f2 la riorganizzazione territoriale e stabil\u00ec le circoscrizioni ecclesiastiche che in larga parte si sono mantenute fino ad oggi. In questo modo termin\u00f2 l'antica dipendenza dall'arcidiocesi di Canterbury.\nLa Riforma protestante.\nUn grave periodo per il Cattolicesimo irlandese fu quello seguito alla Riforma protestante varata da Enrico VIII d'Inghilterra fra il 1533 e il 1538, che impose una gerarchia legata alla Comunione anglicana, spogli\u00f2 la Chiesa cattolica dei suoi beni e delle sue chiese e perseguit\u00f2 i cattolici. In questo periodo molti vescovi furono martirizzati e altri dovettero fuggire in esilio. Le sedi vescovili restarono a lungo vacanti sia nel XVI secolo, sia in quello successivo, mentre le leggi penali (\"penal laws\") imponevano una dura repressione del Cattolicesimo, che tuttavia continu\u00f2 a sopravvivere clandestinamente. Nel 1705 in Irlanda era rimasto un solo vescovo, Patrick O'Donnelly vescovo di Dromore, rinchiuso nella prigione di Newgate, a Dublino. Dalla sua cella risorse la gerarchia cattolica: ivi consacr\u00f2 nel 1707 mons. O'Rourke, vescovo di Killala, e successivamente consacr\u00f2 Edmund Byrne, arcivescovo di Dublino.\nL'emancipazione dei cattolici.\nNella seconda met\u00e0 del XVIII secolo e pi\u00f9 compiutamente nel XIX secolo le leggi penali furono gradualmente abolite e la persecuzione si tramut\u00f2 in discriminazione e pian piano cess\u00f2, fino alla Legge di Emancipazione (\"Act of Emancipation\") del 1829.\nQuesto processo di emancipazione dei cattolici favor\u00ec una rapida rifioritura del Cattolicesimo e, sebbene i protestanti continuino a possedere le antiche cattedrali, i cattolici furono presto maggioranza nelle citt\u00e0 da cui erano stati banditi. Nel XIX secolo furono costruite in tutte le diocesi decine di nuove chiese e anche nuove cattedrali in sostituzione di quelle di cui si erano impossessati i protestanti. Alcune volte le cattedrali furono costruite in localit\u00e0 diverse da quelle originarie, anche per tener conto dell'ascesa di nuove citt\u00e0 e dell'abbandono di vecchi borghi. Ci\u00f2 spiega perch\u00e9 numerose diocesi irlandesi, pur conservando il titolo antico, hanno sede in una localit\u00e0 diversa. Nel 1875 fu celebrato il sinodo nazionale di Maynooth, presieduto da Paul Cullen, il primo cardinale irlandese.\nOrganizzazione ecclesiastica.\nLe circoscrizioni ecclesiastiche della Chiesa cattolica in Irlanda furono stabilite al sinodo di Rathbreasail nel 1111 e modificate al sinodo di Kells nel 1152. Il paese \u00e8 da allora suddiviso in quattro province ecclesiastiche, con a capo un arcivescovo. L'unica modifica al sistema \u00e8 avvenuta nel 1831 con l'erezione della diocesi di Galway a seguito dell'abolizione della \"Wardenship of Galway\" e con l'unione di alcune diocesi (quelle che attualmente hanno i nomi di due o pi\u00f9 citt\u00e0).\nL'estensione delle diocesi non tiene conto dei confini tra repubblica d'Irlanda e Irlanda del Nord: l'isola d'Irlanda \u00e8 considerata nella sua totalit\u00e0. Solo le diocesi di Down e Connor e di Dromore sono interamente in Irlanda del Nord, mentre l'arcidiocesi di Armagh e le diocesi di Clogher, di Derry e di Kilmore si estendono in entrambi gli stati.\nElenco delle diocesi.\nArcidiocesi di Armagh\nArcidiocesi di Cashel e Emly\nArcidiocesi di Dublino\nArcidiocesi di Tuam\nNunziatura apostolica.\nLa nunziatura apostolica di Dublino \u00e8 stata eretta il 27 novembre 1929 con il breve apostolico \"De Romanorum Pontificum\" di papa Pio XI.\nConferenza episcopale.\nLa Conferenza dei vescovi cattolici irlandesi comprende i vescovi di tutta l'isola d'Irlanda, sia della Repubblica d'Irlanda sia dell'Irlanda del Nord."}
{"id": "667132", "revid": "247222", "url": "https://it.wikipedia.org/wiki?curid=667132", "title": "Oblast' di Belgorod", "text": " \nL'oblast' di Belgorod () \u00e8 unoblast della Russia, con estensione di e abitanti, ai piedi del Rialto Centrale Russo del quale occupa la parte sud. La capitale \u00e8 Belgorod.\nGeografia fisica.\nLa \"oblast\"' di Belgorod si estende all'estremit\u00e0 occidentale della Russia, intorno al 51\u00ba parallelo nord. Il suo territorio \u00e8 fra i meno vasti fra le varie unit\u00e0 amministrative russe; si estende su circa chilometri quadrati, con un'estensione massima di 190 chilometri in senso latitudinale e 270 in senso longitudinale.\nConfini amministrativi.\nLa \"oblast\"' confina con le oblasti di Vorone\u017e (a est) e di Kursk (a nordovest) e, con una lunga frontiera a sud, con l'Ucraina.\nGeografia fisica.\nIl territorio \u00e8 compreso per intero nella regione collinare del rialto centrale russo; \u00e8 caratterizzato per la maggior parte da modesti rilievi che superano solo raramente i 200 metri di quota, intervallate da aree pianeggianti poco estese e limitate alle valli dei fiumi maggiori.\nLa \"oblast'\" appartiene ai bacini idrografici dei fiumi Don e Dnepr; a quest'ultimo tributa la sezione orientale (tramite i fiumi Vorskla e Sejm), mentre al bacino del Don appartengono, fra gli altri, i fiumi Severskij Donec, Oskol e Tichaja Sosna, che drenano con i loro numerosi affluenti le sezioni centrale e occidentale della \"oblast'\".\nIl clima \u00e8 continentale, data la posizione geografica lontana da tutti i mari europei. Gli inverni sono freddi (a Belgorod la temperatura media di gennaio \u00e8 di ), caratterizzati da frequenti alternanze fra influssi continentali siberiani portatori di intenso freddo secco e influssi oceanici occidentali portatori di tempo atmosferico pi\u00f9 mite e umido. Le estati sono invece moderatamente calde e umide (sempre a Belgorod la temperatura media di luglio \u00e8 ), con temperature generalmente moderate ma con punte termiche notevoli in occasioni delle invasioni calde provenienti da sud o sudest. Le precipitazioni sono moderate, con massimi estivi non molto accentuati; il totale medio annuo a Belgorod \u00e8 di circa 600 millimetri.\nIl territorio della \"oblast'\" si trova nella zona di transizione fra i biomi della steppa e della foresta temperata. Nelle zone pi\u00f9 secche, soprattutto nella parte meridionale, prende il sopravvento la prima, caratterizzata da vegetazione erbacea e presenza di ampie zone interessate dal \u010dernoz\u00ebm, la terra nera delle praterie; nelle zone pi\u00f9 fredde o umide compaiono i boschi, dove predominano latifoglie ad alto fusto accompagnate da conifere di ambiente freddo. Le foreste coprono circa il 10% del territorio.\nCitt\u00e0 principali.\nOltre al capoluogo, le principali citt\u00e0 sono:\nGeografia antropica.\nSuddivisioni amministrative.\n\"Rajon\".\nLa \"oblast\"' di Belgorod comprende 21 \"rajon\" (fra parentesi il capoluogo):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 11 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 18 (al 1\u00ba gennaio 2010):"}
{"id": "667133", "revid": "767487", "url": "https://it.wikipedia.org/wiki?curid=667133", "title": "Giuseppe Trevisani", "text": "Collabor\u00f2 a Politecnico di Elio Vittorini, succedendo ad Albe Steiner nella realizzazione grafica.\nProgett\u00f2 l'impaginazione per \"il manifesto\". Progett\u00f2 anche, l'impaginazione del milanese \"Il Giorno\", con soluzioni grafiche ed estetiche rivoluzionarie per l'epoca. \"Il Giorno\" usc\u00ec in edicola il 21 aprile 1956, per iniziativa del gruppo ENI di Enrico Mattei."}
{"id": "667134", "revid": "2455", "url": "https://it.wikipedia.org/wiki?curid=667134", "title": "Chiesa cattolica irlandese", "text": ""}
{"id": "667139", "revid": "287204", "url": "https://it.wikipedia.org/wiki?curid=667139", "title": "Leon Gambetta", "text": ""}
{"id": "667140", "revid": "2012330", "url": "https://it.wikipedia.org/wiki?curid=667140", "title": "Italo...", "text": "Italo... \u00e8 stato uno show trasmesso da MTV Italia condotto da Fabio Volo.\nIl programma ha avuto tre edizioni: la prima, col nome completo di Italo Spagnolo, \u00e8 andata in onda da Barcellona, Spagna, dal 4 aprile al 1\u00ba giugno 2006, per 27 puntate; la seconda, denominata Italo Francese, \u00e8 stata trasmessa da Parigi, Francia, dal 3 aprile al 10 maggio 2007, per 18 puntate; la terza edizione, col nome Italo Americano (Homeless Edition), \u00e8 stata trasmessa da varie citt\u00e0 degli Stati Uniti, dal 17 giugno al 10 luglio 2008, per 12 puntate.\nLa programmazione per tutte le edizioni prevedeva tre puntate settimanali, dal marted\u00ec al gioved\u00ec in seconda serata, della durata di circa un'ora.\n\"Italo Spagnolo\": Barcellona.\nIl programma, trasmesso da un appartamento affittato su La Rambla a Barcellona si propone di raccontare, attraverso filmati realizzati nella citt\u00e0 e chiacchierate con ospiti, gli spagnoli e le loro condizione e stili di vita negli anni 2000. Passando dalla cultura all'attualit\u00e0, dalla politica alla cucina, il programma offre un'ora e mezza di intrattenimento leggero e ironico, attraverso cui conoscere e scoprire una delle citt\u00e0 europee pi\u00f9 in fermento di quegli anni.\nAlcuni degli ospiti intervistati durante la prima stagione del programma sono stati: Jasmine Trinca, Negramaro, Caparezza, Vanessa Incontrada, Cor Veleno, Elisabetta Canalis, Samuele Bersani e Renzo Arbore.\n\"Italo Francese\": Parigi.\nLa seconda serie di \"Italo...\" non \u00e8 pi\u00f9 stata trasmessa da un appartamento, ma dalla sala panoramica della funicolare di Montmartre, a un centinaio di metri dalla Basilica del Sacro Cuore. La location rappresentava un po' di tutto: un po' bistr\u00f4t, un po' ristorante, un po' teatro. Il canovaccio del programma \u00e8 molto simile a quello della precedente edizione ma ovviamente adattato al nuovo contesto. La parte musicale \u00e8 curata dal cantante Pacifico assieme ad altri due musicisti (a volte anche tre).\nSono stati ospiti della trasmissione, tra gli altri, Marcello Lippi, Mauro Bergamasco e Mirco Bergamasco (questi ultimi sono i due famosi fratelli della nazionale italiana di rugby che giocano nello Stade fran\u00e7ais, la squadra di rugby di Parigi), Neffa, Stefania Rocca, Piero Pel\u00f9, Paola Cortellesi, Corrado Augias, Mario Biondi, Jovanotti, Simone Cristicchi, i Negrita, Zucchero Fornaciari, Francesco Renga, Ambra Angiolini, Stefano Accorsi, Gad Lerner, Giovanna Mezzogiorno, Neri Marcor\u00e8, Daniele Silvestri.\nCast.\nSophie \u00e8 la seducente barista ventiquattrenne che sta per quasi tutto il tempo al bancone del bar. All'inizio della puntata legge sempre, col suo marcato accento francese e in un italiano un po' stentato, la scaletta della serata.\nIn ogni puntata Vittoria Matarrese, giornalista italiana che vive e lavora a Parigi dal 1993, propone dei brevi documentari turistici in cui presenta i vari angoli della citt\u00e0, in alcuni casi anche con l'aiuto di ospiti, come ad esempio lo scrittore Fr\u00e9d\u00e9ric Beigbeder nel caso del quartiere di Saint-Germain-des-Pr\u00e9s.\n\"Italo Americano (Homeless Edition)\": Stati Uniti.\nLa nuova stagione, \u00e8 iniziata il 17 giugno 2008 ed \u00e8 stata trasmessa da MTV alle 23:00 ogni marted\u00ec, mercoled\u00ec e gioved\u00ec, con replica il sabato e la domenica. In questa nuova edizione vediamo Fabio Volo e il suo inseparabile amico Ivo alla ricerca di una location per il loro programma. L'avventura inizia da New York ma si sposta anche a Chicago, New Orleans, San Francisco, e Washington DC. L'ultima puntata \u00e8 stata trasmessa dalla citt\u00e0 di Las Vegas il 10 luglio 2008."}
{"id": "667141", "revid": "149485", "url": "https://it.wikipedia.org/wiki?curid=667141", "title": "Polca", "text": ""}
{"id": "667143", "revid": "767487", "url": "https://it.wikipedia.org/wiki?curid=667143", "title": "Terminator X", "text": "Nel periodo di collaborazione con i Public Enemy, Terminator X ha anche prodotto due album solisti: \"Terminator X &amp; The Valley of Jeep Beats\" del 1991 e \"Super Bad\" del 1994, in cui sono presenti artisti come Chuck D, Sister Souljah, DJ Kool Herc, i Cold Crush Brothers, e una traccia di musica Bass realizzata dai Punk Barbarians.\nAnche grazie alla sua natura particolarmente riservata, si \u00e8 detto che Terminator X \"only speaks with his hands\" (parla solo attraverso le sue mani) in riferimento alla sua straordinaria abilit\u00e0 nello scratch. Terminator X ha abbandonato definitivamente la scena hip hop nel 2003, avviando un'attivit\u00e0 di allevamento di struzzi nel North Carolina .\nOrigine del nome.\nL'iniziale pseudonimo di Terminator X fu DJ Mellow D. Con questo nome compare anche nelle liriche nei singolo dei Public Enemy \"Public Enemy #1\". Chuck D dei Public Enemy gli diede solo successivamente il nome di \"Terminator X\". Chuck racconta che: Chuck D ha anche affermato che inizialmente il nome non fu molto ben accettato da Norman."}
{"id": "667156", "revid": "7082", "url": "https://it.wikipedia.org/wiki?curid=667156", "title": "Canon Inc.", "text": ""}
{"id": "667163", "revid": "92723", "url": "https://it.wikipedia.org/wiki?curid=667163", "title": "Massimo di Alessandria", "text": "Gi\u00e0 a capo della Chiesa alessandrina durante l'esilio di san Dionisio (257 - 260), fu pastore della diocesi dal 265 fino alla sua morte, avvenuta nel 282. Durante il suo episcopato esili\u00f2 Paolo di Samosata dall'Egitto, dove si era rifugiato dopo la sua destituzione da vescovo di Antiochia.\nCulto.\nSecondo il Martirologio Romano il giorno dedicato al santo \u00e8 il 9 aprile:"}
{"id": "667164", "revid": "767487", "url": "https://it.wikipedia.org/wiki?curid=667164", "title": "La grande truffa del rock'n'roll", "text": "La grande truffa del Rock 'n' Roll (\"The Great Rock 'n' Roll Swindle\") \u00e8 un film del 1980 diretto da Julien Temple.\nLa pellicola \u00e8 un falso documentario che narra in maniera volutamente romanzata la nascita, l'ascesa e lo scioglimento dei Sex Pistols, il tutto dal punto di vista del loro agente e scopritore Malcolm McLaren.\nTrama.\nMcLaren asserisce di aver creato i Sex Pistols e di averli guidati nella loro breve carriera fino al successo nel mondo del music business, utilizzandoli come marionette consenzienti, al solo scopo di promuovere il caos, l'anarchia ed accumulare il denaro ricevuto dalle etichette discografiche che firmarono con la band, ossia EMI, A&amp;M, Virgin, e Warner Bros. Records.\nMalcolm McLaren, manager del gruppo Punk rock dei Sex Pistols, racconta come riusc\u00ec a creare dal nulla una delle band che avrebbero segnato per sempre il mondo della musica. E come tutto ci\u00f2 fu per lui solamente una truffa. Il chitarrista Steve Jones interpreta il ruolo di un bizzarro detective privato (in originale \"The Crook\" cio\u00e8 l'imbroglione, il truffatore) che, attraverso diversi flashback, scopre la verit\u00e0 circa la natura del progetto Sex Pistols. Il batterista Paul Cook ed il bassista Sid Vicious interpretano ruoli minori, mentre lo stesso McLaren, che svolge la funzione del narratore della storia, viene accreditato come \"The Embezzler\", l'uomo che manipol\u00f2 i Pistols.\nProduzione.\nLe scene furono girate all'inizio e alla met\u00e0 del 1978, in concomitanza con l'abbandono della band da parte del cantante John Lydon ed il conseguente scioglimento del gruppo. Il film venne distribuito nelle sale solo due anni dopo. Lydon (che viene ironicamente indicato nei crediti del film come \"Il collaboratore\") e il primo bassista dei Pistols Glen Matlock appaiono solamente in filmati d'archivio. Nello specifico l'ex Johnny Rotten dichiar\u00f2 di non voler avere assolutamente niente a che fare con la produzione del film.\nCast.\nIl criminale latitante Ronnie Biggs, Edward Tudor-Pole, l'attrice Irene Handl e la pornostar (nonch\u00e9 regina dei sex shop inglesi) Mary Millington, parteciparono anch'essi al film come comprimari.\nDistribuzione.\nNel 1982 il film venne pubblicato in formato VHS (VVB 010). Nel 2005 arriv\u00f2 anche l'edizione in DVD prodotta dalla Sony/Shout Factory (n. catalogo 2028859) con un'intervista a Julien Temple come contenuto extra. La versione in videocassetta riportava sulla custodia un'inaccurata durata di 104 minuti, invece dei 100 minuti e 4 secondi di entrambe le versioni; l'unica differenza tra le due edizioni \u00e8 che la canzone \"I Thought I Saw A Puddy Tat\" venne rimossa dalla versione in DVD e sostituita da vari effetti sonori. Infine il DVD ha dei titoli di coda pi\u00f9 lunghi di circa 10 secondi rispetto al VHS."}
{"id": "667166", "revid": "124426317", "url": "https://it.wikipedia.org/wiki?curid=667166", "title": "Flash (notiziario)", "text": "Flash \u00e8 stato il telegiornale della rete televisiva TMC 2 dal 1996 al 2001, e successivamente di MTV Italia fino al 2010.\nNacque il 1\u00ba giugno 1996, con la nascita di TMC 2, in sostituzione del \"VM Giornale\" a seguito dell'acquisizione di Videomusic da parte di Vittorio Cecchi Gori.\nVi erano 6 edizioni del Flash, 3 di \"hard news\" (alle 16, alle 18 e alle 20) e 3 di \"soft news\":\nInoltre, dalle 5:40 alle 7:00 del mattino MTV Italia trasmetteva le notizie pi\u00f9 importanti del giorno precedente provenienti da tutto il mondo, seguite da una rubrica di oroscopo e alle previsioni meteo.\nNel 2005 \u00e8 stata prodotta anche una speciale edizione del notiziario, chiamata \"Flash Weekend\" in onda la domenica sera alle 20.00. L'edizione riassumeva le pi\u00f9 importanti notizie d'alleggerimento della settimana e l'arricchiva qualche speciale e intervista inedita.\nLa realizzazione e la conduzione del telegiornale \"hard news\" era affidata a giornalisti dell'agenzia di stampa APCOM (l'attuale askanews, fino al 2010 partner italiano dell'Associated Press): Pino Di Feo, Lucilla Nuzzo e Alessandra Velluto. La realizzazione del flash musicale e d'alleggerimento, invece, era curata da MTV Italia.\nDal 1\u00ba marzo 2010 \u00e8 stato sostituito dal nuovo telegiornale della rete, \"MTV News\", di cui la parte hard news era sempre a cura dei giornalisti citati sopra, i quali si occupavano anche del notiziario on line sul sito web."}
{"id": "667172", "revid": "287204", "url": "https://it.wikipedia.org/wiki?curid=667172", "title": "Hanecco", "text": ""}
{"id": "667173", "revid": "287204", "url": "https://it.wikipedia.org/wiki?curid=667173", "title": "Popocco", "text": ""}
{"id": "667174", "revid": "287204", "url": "https://it.wikipedia.org/wiki?curid=667174", "title": "Watacco", "text": ""}
{"id": "667175", "revid": "123990853", "url": "https://it.wikipedia.org/wiki?curid=667175", "title": "Giuliano Sarti", "text": "Considerato uno dei migliori portieri nella storia del calcio italiano, ha trascorso i migliori anni della propria carriera con le maglie di Fiorentina e Inter, conquistando complessivamente 3 scudetti, una Coppa Italia, 2 Coppe dei Campioni, 2 Coppe Intercontinentali e una Coppa delle Coppe, oltre ad una Coppa Grasshoppers.\nL'IFFHS lo ha annoverato tra i pi\u00f9 forti portieri europei del XX secolo, collocandolo in 43\u00aa posizione.\nCaratteristiche tecniche.\nPortiere \u00abgeometrico\u00bb, con un'interpretazione del ruolo priva di fronzoli e improntata sul senso della posizione, Sarti spiccava per la capacit\u00e0 di compiere interventi efficaci senza dover ricorrere a gesti atletici particolarmente vistosi; caratteristica, questa, per la quale fu ribattezzato \"Portiere di ghiaccio\" dalla stampa specializzata e \"Hombre de la revoluci\u00f3n\" da Helenio Herrera. Il suo stile di gioco, che negli anni seguenti trov\u00f2 in Dino Zoff il pi\u00f9 autorevole successore, gli consent\u00ec di sostituire tra i pali dell' il pi\u00f9 acrobatico e spettacolare Lorenzo Buffon senza farlo rimpiangere. Efficace anche nelle uscite, era inoltre avvezzo a seguire l'andamento dell'azione e ad \u00abaccorciare la distanza dal resto della squadra\u00bb, ritenendosi in tal senso un precursore del ruolo.\nCarriera.\nGiocatore.\nClub.\nEsordi e Fiorentina.\nDopo essere cresciuto nel San Matteo della Decima, in Seconda Categoria, nella e nella Bondenese, con la quale gioca titolare nel campionato di Promozione Regionale, arriva nel 1954 alla assieme a Raul Tassinari. Con la squadra viola esordisce in Serie A il 24 aprile 1955 contro il ; all'inizio del campionato seguente, ventiduenne, si ritrova titolare al posto di Leonardo Costagliola: si tratta del campionato 1955-1956 e con lui fra i pali la Fiorentina vince il suo primo scudetto, perdendo solo all'ultima giornata contro il , subendo due gol negli ultimi dieci minuti.\nLo scudetto port\u00f2 la Fiorentina a disputare la Coppa dei Campioni, appena istituita, e i viola persero in finale contro il ; la prova di Sarti, molto positiva nonostante la sconfitta, gli valse le lodi di Alfredo Di St\u00e9fano. Nei quattro campionati dopo quello vinto la formazione toscana si piazz\u00f2 regolarmente seconda, con Sarti ancora titolare. Dal 1958 il suo secondo divent\u00f2 Enrico Albertosi, all'inizio della carriera. Con la Fiorentina conquist\u00f2 poi anche una Coppa Grasshoppers nel 1957, una Coppa Italia e una Coppa delle Coppe, entrambe nel 1961; fu inoltre finalista nella Coppa delle Coppe 1961-1962 e nelle edizioni di Coppa Italia del 1958 e del 1959-1960.\nInter.\nNell'estate del 1963 pass\u00f2 all' di Helenio Herrera, che si era imposta in campionato l'anno precedente. Nella prima stagione perse lo spareggio-scudetto con il , vincendo la Coppa dei Campioni, bissata l'anno successivo. Presto arrivarono anche le vittorie in campionato, con gli scudetti del 1964-1965 e 1965-1966. Con i nerazzurri si aggiudic\u00f2 anche due Coppe intercontinentali, nel 1964 e nel 1965.\nNel campionato 1966-1967, dopo un'annata condotta sempre in testa, l'Inter perse sia la finale di Coppa dei Campioni a Lisbona con il \u2013 nonostante un'eccellente prestazione di Sarti \u2013, sia l'ultima partita della stagione, in trasferta, contro il : in quest'ultimo incontro pass\u00f2 alla storia il suo errore nel decisivo 1-0 avversario, giunto \u00abdopo una stagione ricca di prodezze\u00bb; la sconfitta relega l'Inter al secondo posto a vantaggio della di Heriberto Herrera.\nJuventus e ritiro.\nNel 1968, ormai trentacinquenne, si trasfer\u00ec alla , dove chiuse la carriera in Serie A facendo da secondo a Roberto Anzolin, di cinque anni pi\u00f9 giovane. Gioc\u00f2 la sua ultima stagione in Serie D, all'Unione Valdinievole, per poi abbandonare nel 1970.\nNazionale.\nArriv\u00f2 in Nazionale il 29 novembre 1959, contro l', vestendo poi la maglia azzurra in otto partite.\nNel 1967 fece parte della selezione del Resto del Mondo che affront\u00f2 la nazionale spagnola, per celebrare il 65\u00ba compleanno del portiere Ricardo Zamora. La formazione FIFA vinse 3-0 e ne fecero parte altri quattro italiani: Tarcisio Burgnich, Gianni Rivera, Sandro Mazzola e Mario Corso. Fu il terzo portiere italiano a essere convocato dalla FIFA: prima di lui lo erano stati Aldo Olivieri negli anni quaranta e Lorenzo Buffon negli anni cinquanta; in seguito lo saranno Dino Zoff, Walter Zenga, Gianluca Pagliuca e Gianluigi Buffon.\nAllenatore.\nDopo il ritiro dalla carriera agonistica, assunse per qualche mese la guida della ."}
{"id": "667176", "revid": "287204", "url": "https://it.wikipedia.org/wiki?curid=667176", "title": "Eipam", "text": ""}
{"id": "667177", "revid": "76963", "url": "https://it.wikipedia.org/wiki?curid=667177", "title": "Piergiorgio Maoloni", "text": "Originario di Orvieto, \u00e8 stato uno dei grandi padri della grafica italiana. Ha creato un nuovo dialogo tra la parola e l'immagine. Si pu\u00f2 definire un intellettuale della comunicazione, un designer sempre in anticipo sui tempi. I luoghi che ha amato di pi\u00f9 sono stati: Vienna, con Moser, Loos e la secessione viennese, e New York, con i grandi architetti. Sempre attento a quello che vedeva intorno a s\u00e9, Maoloni annotava nei suoi taccuini nomi, esperienze e segni che puntualmente riemergevano nei suoi lavori. Da queste esperienze hanno visto la luce progetti che hanno cambiato il modo di fare e di scrivere i giornali, in Italia e non solo.\nHa contribuito alla realizzazione grafica e al restyling di alcuni dei pi\u00f9 importanti quotidiani e periodici italiani, tra cui \u00abLa Stampa\u00bb, \u00abl'Unit\u00e0\u00bb, \u00abCarta\u00bb, \u00abAvvenimenti\u00bb, \u00abIl Vernacoliere\u00bb, \u00abIl Messaggero\u00bb, \u00abPaese Sera\u00bb, \u00abIl Giorno\u00bb, \u00abAvvenire\u00bb, \u00abL'Unione Sarda\u00bb, \u00abIl Sabato\u00bb, \u00abGiornale di Sicilia\u00bb, \u00abIl Giornale di Brescia\u00bb, \u00abCuore\u00bb, \u00abil manifesto\u00bb e relativi inserti (\u00abExtra\u00bb, \u00abGambero Rosso\u00bb, di cui disegn\u00f2 anche la testata, ecc.). Per la Fondazione Sigma-tau ha curato le grafiche dei numeri monografici della rivista \u00abSfera\u00bb tra il 1988 e il 1995. L'ultimo progetto al quale ha lavorato \u00e8 stato quello del \u00abGiornale di Sardegna\u00bb."}
{"id": "667179", "revid": "1610933", "url": "https://it.wikipedia.org/wiki?curid=667179", "title": "Argali", "text": ""}
{"id": "667181", "revid": "6923", "url": "https://it.wikipedia.org/wiki?curid=667181", "title": "Grande Inter", "text": "Con l'appellativo Grande Inter si identifica il ciclo di vittorie conseguito dalla societ\u00e0 calcistica italiana del Football Club Internazionale Milano negli anni 60 del XX secolo, periodo storico in cui si afferm\u00f2 come una delle migliori squadre di sempre a livello italiano ed europeo.\nPresieduta dal petroliere Angelo Moratti e guidata in panchina dall'allenatore argentino Helenio Herrera, l'Inter si laure\u00f2 fra il 1963 e il 1966 per tre volte campione nazionale (1962-63, 1964-65, 1965-66) e per due consecutive vincitrice della Coppa dei Campioni (1963-64, 1964-65) e della Coppa Intercontinentale (1964, 1965).\nLo schema tattico.\nA contraddistinguere il gioco della formazione erano la solidit\u00e0 difensiva \u2014 spesso assimilata al catenaccio \u2014 e le veloci ripartenze in contropiede, cui si assommava la prolificit\u00e0 dei terminali offensivi.\nDifesa.\nEstremo difensore fu inizialmente Lorenzo Buffon, brevemente sostituito da Bugatti nelle ultime battute del torneo 1962-63: a difendere i pali giunse in seguito il concreto Sarti, con Miniussi di riserva.\nCon i laterali Burgnich e Facchetti (al quale Masiero lasci\u00f2 spazio sul principio del campionato 1962-63) \u2014 rispettivamente dislocati a destra e sinistra \u2014 incaricati di contrastare le ali avversarie, il centrale Guarneri (che pure aveva iniziato la carriera in veste di terzino) agiva in marcatura sul centravanti: a coordinare i movimenti della retroguardia era il capitano Picchi, arretrato a libero dopo l'esperienza sulle fasce e divenuto un \u00aballenatore in campo\u00bb tanto da contraddire persino le indicazioni di Herrera.\nIl contributo del pacchetto difensivo era inoltre rintracciabile nell'innesco del contropiede, col supporto di Facchetti alla manovra d'attacco che ne fece il primo \u00abfluidificante\u00bb nella storia del calcio italiano. Tra i principali rincalzi del reparto arretrato si segnalarono gli stopper Bolchi e Malatrasi, col primo talvolta utilizzato nel ruolo di centrosostegno.\nCentrocampo.\nIn mediana \u2014 con l'obiettivo di neutralizzare il \"numero 10\" opposto \u2014 venne dapprima schierato Zaglio, in cui luogo fu scelto Tagnin nel 1963: a consacrarsi in tale posizione sar\u00e0 poi Bedin, promosso titolare nel corso dell'annata 1964-65. Fulcro del gioco era il regista Su\u00e1rez, calatosi nella parte dopo gli inizi da incursore: abile in fase d'impostazione, lo spagnolo era inoltre capace di armare con precisi lanci le punte.\nLe sortite offensive erano demandata alla mezzala destra, posizione nella quale Mazzola rilev\u00f2 Maschio gi\u00e0 nell'autunno 1962: alla suddetta innovazione si associ\u00f2 un contestuale ricambio dell'ala destra, col brasiliano Jair \u2014 la cui dote principale risiedeva nella velocit\u00e0 \u2014 preferito a Bicicli. Lungo l'out sinistro agiva poi il \"fantasista\" Corso, inviso a Herrera per uno scarso atletismo bilanciato tuttavia dalle qualit\u00e0 tecniche e balistiche.\nMinor spazio fu concesso al centrocampista Gori, risultato comunque la prima riserva in mediana.\nAttacco.\nCon Di Giacomo a rimpiazzare Hitchens all'inizio del campionato 1962-63, nel ruolo di punta centrale ag\u00ec successivamente un Milani le cui movenze aprirono spazi utili agli inserimenti offensivi di Mazzola: quest'ultimo ricopr\u00ec talvolta la suddetta posizione, altrimenti affidata al duttile Domenghini (la cui collocazione originaria di ala destra fu impedita da Jair).\nUlteriori interpreti del ruolo di centrattacco furono Cappellini (con Ciccolo in seconda battuta) e l'opportunista Peir\u00f3, col suo impiego circoscritto in prevalenza alle manifestazioni europee stante il regolamento dell'epoca riguardo il tetto massimo di stranieri in campo.\nStoria.\nPrologo.\n1960-61: il polemico esordio di Herrera.\nNel 1960, dopo i modesti risultati conseguiti dal suo insediamento alla presidenza dell' avvenuto cinque anni prima, Angelo Moratti ingaggi\u00f2 dal l'allenatore Helenio Herrera, soprannominato il \"Mago\", di cui era rimasto impressionato in seguito una partita di Coppa delle Fiere nella quale i catalani avevano travolto i meneghini. Sul mercato vennero acquistati il portiere Buffon, il terzino Picchi e il mediano Zaglio: la squadra aveva i suoi punti di forza nello stopper Bolchi e negli attaccanti Firmani e Angelillo, quest'ultimo capace di segnare 34 gol nel campionato 1958-59.\nLa Serie A 1960-1961 vide una partenza bruciante dell'Inter, che segn\u00f2 nelle prime quattro giornate ben 18 gol: il 23 ottobre gli uomini di Herrera si ritrovarono soli in testa, inseguiti dai campioni uscenti della e dalla . Dopo una sconfitta dell'Inter col i capitolini tentarono la fuga, ma furono riacciuffati dai milanesi a Natale: i nerazzurri a fine gennaio si aggiudicarono il titolo d'inverno con 3 punti sui rivali cittadini del e 4 sul . Il girone di ritorno inizi\u00f2 all'insegna della Juve del \"Trio Magico\": i torinesi, che avevano accusato una flessione nei mesi precedenti, vinsero 5 partite di fila e avvicinarono l'Inter. Furono, per\u00f2, quattro sconfitte consecutive fra marzo e aprile, contro , , Milan e , a far scendere i nerazzurri in classifica dietro i bianconeri e i rossoneri.\nIl 16 aprile si gioc\u00f2 Juventus-Inter: a Torino, sullo 0-0, la partita venne sospesa per un'invasione di campo da parte di tifosi entrati all'interno dello stadio senza biglietto. I nerazzurri ottennero in primo grado una vittoria 0-2 a tavolino, tuttavia la Juventus fece ricorso e, la sera prima dell'ultima giornata di campionato, con le due contendenti a pari punti (46 a testa), la CAF modific\u00f2 il verdetto iniziale, ordinando la ripetizione della gara e comminando ai bianconeri soltanto una multa. La decisione fu molto contestata, da parte meneghina, per via del doppio ruolo che ricopriva al tempo Umberto Agnelli, dall'agosto del 1959 presidente sia della FIGC (eletto anche con il sostegno della stessa societ\u00e0 nerazzurra) che del club bianconero.\nA quel punto tra le due squadre si cre\u00f2 una distanza di due punti ma il 4 giugno, nonostante uno scialbo pareggio casalingo della Juventus (1-1) contro il Bari, quest'ultima si riconferm\u00f2 campione d'Italia a causa della contemporanea sconfitta per 2-0 subita dall'Inter a Catania (circostanza che verr\u00e0 ricordata con la famosa espressione \"Clamoroso al Cibali!\"). Il 10 giugno, in occasione dell'ormai ininfluente recupero del derby d'Italia, il presidente nerazzurro Moratti ordin\u00f2 a Herrera di schierare la squadra De Martino per protesta contro la CAF, accusata di aver subito l'ingerenza di Agnelli (il quale si dimise dalla presidenza federale poco tempo dopo). La partita fin\u00ec 9-1 per i padroni di casa; per i milanesi segn\u00f2 su rigore il diciottenne Sandro Mazzola, figlio dell'indimenticato Valentino e futura bandiera nerazzurra, che realizz\u00f2 cos\u00ec il suo primo gol con la maglia dell'Inter. I nerazzurri chiusero il campionato al terzo posto con 44 punti, dietro anche ai concittadini del Milan.\n1961-62: lo scudetto sfumato.\nPer la stagione successiva Moratti, dietro richiesta dell'allenatore, acquist\u00f2 Luis Su\u00e1rez dal Barcellona: il regista era stato un pupillo del \"Mago\" gi\u00e0 in blaugrana. Giunsero anche il portiere di riserva Bugatti e l'attaccante britannico Hitchens. A tali arrivi corrispose l'addio di Angelillo, complice un rapporto sempre pi\u00f9 difficile con il tecnico: l'argentino venne ceduto alla .\nIn campionato l'Inter domin\u00f2 il girone d'andata, perdendo solamente il derby di Milano e laureandosi \"campione d'inverno\" il 10 dicembre 1961 con quattro punti di vantaggio su e , nonch\u00e9 cinque sul . Ancora una volta, per\u00f2, la seconda parte di stagione fu fatale per i nerazzurri, cui non bast\u00f2 vincere il 4 febbraio 1962 la stracittadina di ritorno: un crollo primaverile favor\u00ec infatti la rimonta dei rivali rossoneri, che si aggiudicarono il tricolore lasciando alla \"Beneamata\" il secondo posto a cinque lunghezze di distacco.\nNel frattempo Moratti, afflitto da problemi di salute, aveva rassegnato il 20 marzo le dimissioni, pensando al contempo ad un'alternativa per Herrera: a pesare sul conto del \"Mago\" fu anche una diatriba col presidente bianconero Gianni Agnelli, sorta dopo alcune dichiarazioni polemiche dell'argentino sul cammino dei piemontesi in Coppa Campioni. Il petroliere torn\u00f2 sui suoi passi il 9 aprile per difendere la squadra da uno scandalo doping, il quale aveva coinvolto, fra numerosi calciatori di Serie A e B, anche gli interisti Bicicli, Guarneri e Zaglio: i tre nerazzurri subiranno una squalifica e una multa.\nIl ciclo vincente.\n1962-63: il primo successo in campionato.\nDopo il secondo posto della stagione precedente, sul mercato l'Inter pesc\u00f2 soprattutto dal campionato italiano (Burgnich, Maschio, Di Giacomo), lanciando stabilmente tra i titolari anche l'emergente Facchetti, terzino con ottime doti offensive, e il primogenito di Valentino Mazzola, Sandro. Importante fu poi la riconferma di Helenio Herrera: l'allenatore franco-argentino, che aveva chiesto la risoluzione del contratto coi nerazzurri in seguito alla crisi societaria, fu riaccolto invece a Milano al termine della Coppa del Mondo 1962, nella quale aveva guidato la Nazionale spagnola, proprio quando Edmondo Fabbri era pronto a insediarsi sulla panchina dell'Inter.\nIn porta c'era Lorenzo Buffon; la difesa veniva guidata da Armando Picchi, trasformato in libero da Herrera, il capitano; davanti a lui c'erano Tarcisio Burgnich, prelevato dal Palermo, e Aristide Guarneri. Sulla fascia sinistra venne attuata la prima rivoluzione tattica di Herrera: Giacinto Facchetti, confermato ormai in pianta stabile in prima squadra, divent\u00f2 il primo terzino capace di affondare in avanti e trasformarsi in una vera e propria ala, il cosiddetto \"fluidificante\". A centrocampo c'erano il mediano Franco Zaglio e il regista Luis Su\u00e1rez; all'ala destra c'era il nuovo arrivato brasiliano Jair, riserva di Garrincha nella nazionale verdeoro, prelevato a novembre mentre l'estrosit\u00e0 di Mario Corso dava un tocco di fantasia alla squadra e in attacco Sandro Mazzola, anch'egli confermato in prima squadra, fungeva da mezz'ala con al centro Beniamino Di Giacomo (scambiato a novembre con Hitchens).\nNelle prime giornate i nerazzurri stentarono ma riuscirono comunque a rimanere nella parte alta della classifica. Il 23 dicembre venne sconfitta la ma un doppio pareggio intralci\u00f2 la corsa nerazzurra e, il 13 gennaio, furono i bianconeri a terminare il girone d'andata in testa con un punto di vantaggio sui rivali, due sul Bologna e quattro sul Lanerossi Vicenza. L'aggancio dell'Inter sulla Juventus arriv\u00f2 infine il 3 febbraio.\nSuccessivamente, dopo un mese di coabitazione al primo posto, i torinesi persero il derby e l'Inter balz\u00f2 in testa: non lasci\u00f2 pi\u00f9 la prima posizione, aument\u00f2 il suo vantaggio e termin\u00f2 il campionato a quattro punti di distanza dalla Juventus. Il 5 maggio la capolista perse seccamente sul campo della Roma, ma risult\u00f2 essere matematicamente Campione d'Italia; fu il primo scudetto dell'era Moratti-Allodi (e ottavo della storia interista), arrivato su rimonta dopo che nei due tornei precedenti erano stati proprio i nerazzurri ad essere superati. A contribuire in modo decisivo alla vittoria fu la difesa, gi\u00e0 distintasi nei due precedenti tornei: Herrera punt\u00f2 in questa stagione su un modulo maggiormente affine al \"catenaccio\". Questa la formazione titolare: Buffon, Burgnich, Facchetti, Zaglio, Guarneri, Picchi, Jair, Mazzola, Di Giacomo, Su\u00e1rez, Corso.\n1963-64: sul tetto d'Europa.\nCon la conquista dello scudetto, l'Inter pot\u00e9 cos\u00ec partecipare per la prima volta alla Coppa dei Campioni. I nerazzurri, rinforzatisi con gli acquisti del portiere Giuliano Sarti, in sostituzione di Buffon, e della punta Aurelio Milani e promosso titolare Carlo Tagnin al posto di Zaglio, esordirono in Europa al Goodison Park, la tana dell'Everton, pareggiando per 0-0. La vittoria nel ritorno per 1-0 garant\u00ec il passaggio al turno successivo. Vennero in seguito eliminati in sequenza i francesi del Monaco, gli jugoslavi del Partizan e in semifinale i tedeschi del . In finale al Prater di Vienna, davanti a 72.000 spettatori, incontrarono gli spagnoli del , gi\u00e0 vincitori per cinque volte consecutive nel torneo. Herrera azzecc\u00f2 tutte le mosse: Tagnin in marcatura su Di St\u00e9fano, alla sua ultima partita in maglia bianca, Guarneri su Pusk\u00e1s, Facchetti su Amancio, Burgnich su Gento e in pi\u00f9 Su\u00e1rez arretr\u00f2 occupandosi di Felo. L'Inter, chiusa a riccio nella propria met\u00e0 campo, controll\u00f2 le sfuriate iniziali di Amancio e Di St\u00e9fano che conversero il gioco su Puskas; Mazzola, controllato da Zoco che spesso gli lascia ampi spazi, staziona sul centrocampo pronto a sfruttare il contropiede.\nAl 42' del primo tempo la prima rete. Sulla tre quarti nerazzurra, Guarneri tolse palla a Puskas e la smist\u00f2 sulla sinistra a Facchetti, questi, dopo una breve volata serv\u00ec di precisione Mazzola che controll\u00f2 rapidamente la palla e con un tiro preciso la colloc\u00f2 alle spalle di Vicente. Alla rete di Mazzola segu\u00ec un palo di Gento in apertura di ripresa e poi il raddoppio di Milani al 61', e quando il ritorno dei madrileni si fece pi\u00f9 insistente dopo che Felo al 70' aveva accorciato le distanze, ancora in una classica manovra di contropiede Mazzola rub\u00f2 la palla a Santamaria e trafisse Vicente in uscita: fu 3-1 e con lo stesso risultato si chiuse l'incontro facendo cos\u00ec diventare l'Inter la prima squadra in Europa a vincere la coppa senza neanche subire una sconfitta (7 vittorie e 2 pareggi).\nIn campionato l'Inter rimase nelle zone alte nel girone d'andata ma alla fine fu il ad aggiudicarsi il titolo d'inverno alla pari con il , il 12 gennaio. Il 9 febbraio il Milan perse e il Bologna and\u00f2 in testa. Poche settimane dopo, il 4 marzo, la FIGC comunic\u00f2 che cinque giocatori del Bologna erano stati trovati positivi alle amfetamine dopo la partita vinta il 2 febbraio contro il : ai granata fu assegnata la vittoria a tavolino e ai rossobl\u00f9 un punto di penalizzazione. La magistratura ordinaria, tuttavia, intervenne sequestrando le provette di urina dei calciatori e, dopo un controllo accurato all'interno del Centro Tecnico di Coverciano, si scopr\u00ec che i campioni erano stati manomessi. Per tale motivo, il 16 maggio la CAF annull\u00f2 le sentenze. I responsabili della manipolazione delle provette non vennero mai individuati, sebbene nei decenni successivi alcune testimonianze fecero ricadere i sospetti su Gipo Viani, l'allora direttore tecnico del Milan.\nDurante questi due mesi e mezzo, per\u00f2, la squadra emiliana aveva subito il ritorno dell'Inter, che alla ventisettesima giornata vinse lo scontro diretto a Bologna portandosi a un solo punto dalla vetta. I rossobl\u00f9 provarono a resistere, ma il 17 maggio l'Inter li raggiunse. Entrambe le squadre terminarono il campionato al primo posto a quota 54 punti, circostanza mai verificatasi fino ad allora in Serie A. Dopo aver inizialmente accolto la proposta del direttore responsabile della \"Gazzetta dello Sport\" Gualtiero Zanetti di assegnare in via eccezionale all'Inter lo scudetto 1964 e al Bologna quello del 1927 (revocato al Torino per il caso Allemandi e mai assegnato), il presidente federale Giuseppe Pasquale decise alla fine di non derogare al regolamento e far quindi disputare uno spareggio per l'assegnazione del titolo; lo Stadio \"Olimpico\" di Roma vinse il ballottaggio con il \"Ferraris\" di Genova per ospitare la gara, che venne fissata per il 7 giugno.\nPochi giorni prima dello spareggio, l'Inter si aggiudic\u00f2 la Coppa dei Campioni, mentre il Bologna fu colpito da un lutto: il presidente Dall'Ara mor\u00ec improvvisamente il 4 giugno, colto da un infarto mentre erano in corso le discussioni con Moratti, presidente dell'Inter, sui dettagli per lo spareggio. Ai funerali, il 5 giugno, non poterono partecipare i giocatori, visto che la FIGC decise di non rinviare la gara. Il 7 i bolognesi s'imposero con due gol nella ripresa e vinsero il loro settimo scudetto.\n1964-65: tripletta di vittorie in Serie A, Coppa dei Campioni e Intercontinentale.\nPer la stagione successiva vennero acquistati l'attaccante spagnolo Joaqu\u00edn Peir\u00f3, l'ala destra Angelo Domenghini (trasformato in centravanti da Herrera a causa della presenza nel suo ruolo di Jair) e il duttile difensore Saul Malatrasi ed entr\u00f2 definitivamente in prima squadra il ventenne mediano Gianfranco Bedin che a stagione in corso prese il posto di Carlo Tagnin.\nIn campionato alla fine del girone d'andata si ritrov\u00f2 in testa il con ben 5 punti di vantaggio sui nerazzurri, laureandosi \"campione d'inverno\". Il 31 gennaio 1965 i punti diventarono sette. Dalla settimana successiva inizi\u00f2 la serie positiva dell'Inter: otto vittorie consecutive (tra cui un 5-2 nel derby di ritorno) che le permisero l'aggancio in vetta. Il Milan inizialmente reag\u00ec ritornando in testa, dopo il pareggio dei nerazzurri a Vicenza, ma il 16 maggio la sconfitta interna contro la Roma cost\u00f2 ai rossoneri lo scudetto, che l'Inter si aggiudic\u00f2 aritmeticamente all'ultima giornata. La lotta per il titolo di capocannoniere si chiuse anch'essa con il trentaquattresimo turno: a Genova, Alberto Orlando segn\u00f2 nel finale il gol della bandiera per la Fiorentina, che perse 4-1. Sandro Mazzola rispose segnando un rigore al 90'. I due risultarono essere entrambi primi con 17 reti.\nLa striscia di vittorie prosegu\u00ec con la conquista della seconda Coppa dei Campioni: l'Inter non trov\u00f2 ostacoli sul suo cammino fino alle semifinali dove, nella partita di andata, fu sconfitta per 3-1 dagli inglesi del Liverpool; nella partita di ritorno, in un San Siro gremito (90.000 spettatori), l'Inter doveva vincere con tre gol di scarto (all'epoca infatti non esisteva la regola dei gol fuori casa): e cos\u00ec fu. All'ottavo minuto di gioco Corso, su calcio di punizione \"a foglia morta\", la sua specialit\u00e0, port\u00f2 i nerazzurri in vantaggio. Un minuto dopo Peir\u00f2 segn\u00f2 uno di quei gol che raramente si vedono sui campi di calcio. Corso esegu\u00ec la rimessa laterale sulla fascia sinistra verso Peir\u00f2, il quale, appostato vicino alla linea laterale e strettamente marcato, tocc\u00f2 la palla di testa indirizzandola all'indietro, verso il centrocampo, dove Mazzola attendeva il pallone; quest'ultimo lasci\u00f2 rimbalzare la sfera, poi di prima lanci\u00f2 in profondit\u00e0 lo spagnolo che scatt\u00f2 verso il fondo inseguendo il lancio e, sfruttando al meglio la velocit\u00e0 che lo contraddistingueva, non consentivail recupero al difensore Smith.\nL'uscita del portiere Lawrence, per\u00f2, fu ottima; il portiere scatt\u00f2 lateralmente e blocc\u00f2 il pallone rischiando di uscire dall'area di rigore ma lo fece soltanto con un piede e, nel frattempo, colp\u00ec Peir\u00f2 con una spallata mandandolo a terra. L'azione parve essersi conclusa ma mentre il portiere osservava la disposizione dei compagni prima del rinvio e fece qualche passo per avvicinarsi al limite dell'area, Peir\u00f2 si alz\u00f2 rapidamente e part\u00ec alla carica. Il portiere inglese fece rimbalzare il pallone a terra due volte, alla terza sbuc\u00f2, da dietro, il piede sinistro del \"numero nove\" nerazzurro, che spost\u00f2 il pallone, mettendolo fuori portata del portiere, poi, dopo due soli passi e prima che l'estremo difensore potesse intervenire, insacc\u00f2 nella porta sguarnita con il destro. Lawrence quasi non si rese conto dell'accaduto, i suoi compagni aggredirono verbalmente l'arbitro, chiedendo l'annullamento del gol ma senza successo. Al 62' Facchetti in proiezione offensiva segn\u00f2 il 3-0.\nLa finale si disput\u00f2 a San Siro e la squadra super\u00f2 il Benfica per 1-0 con gol di Jair. In quell'anno giunse anche la prima Coppa Intercontinentale vinta battendo l'Independiente; dopo aver perso la gara di andata in Argentina per 1-0, i nerazzurri prevalsero a San Siro per 2-0 con le reti di Mazzola e Corso. Nella terza e decisiva partita giocata allo stadio Santiago Bernab\u00e9u di Madrid l'Inter vinse per 1-0 con gol di Corso nei supplementari: fu la prima squadra italiana a vincere la coppa.\nIn Coppa Italia l'Inter arriv\u00f2 in finale ma venne battuta dalla per 1-0. Questa la formazione titolare della stagione: Sarti, Burgnich, Facchetti, Bedin, Guarneri, Picchi, Jair, Mazzola, Domenghini, Su\u00e1rez, Corso.\n1965-66: arrivano la \"Stella\" e un nuovo trionfo mondiale.\nUn organico pressoch\u00e9 immutato andava ad affrontare la stagione 1965-1966. I lombardi nella nona giornata conquistarono la vetta, tallonati da Milan e Napoli, rispettivamente seconda e terza forza alla fine del girone d'andata, il 16 gennaio 1966. Nel girone di ritorno l'Inter manc\u00f2 pi\u00f9 volte il colpo decisivo, e spesso rischi\u00f2 di lasciarsi recuperare. La sconfitta di Catania (1-0) fece vacillare i nerazzurri, che videro avvicinarsi il Napoli a due punti. Sistemarono tutto sei vittorie consecutive, tra cui una vittoria nel derby per 2-1: al termine di questa serie, il 17 aprile, il Milan aveva ceduto e si era ritrovato a 11 punti di distanza; il Napoli e il Bologna erano seconde a 6 punti di distanza. Il finale mise in dubbio la vittoria dell'Inter, allorch\u00e9 due pareggi e una sconfitta nello scontro diretto contro il Bologna diminuirono lo svantaggio di tre punti. Due vittorie contro (3-1) e Lazio (4-1) permisero ai nerazzurri, il 15 maggio, di vincere lo scudetto, quello della stella sul petto, simbolo di dieci scudetti.\nIn Coppa dei Campioni, dopo aver eliminato la Dinamo Bucarest (1-2 e 2-0) e il Ferencvaros (4-0 e 1-1), il si prese la rivincita di due anni prima, eliminando i nerazzurri (0-1 e 1-1) e si invol\u00f2 verso il suo trionfo. In Coppa Italia l'Inter venne eliminata in semifinale. Arriv\u00f2 di nuovo anche la Coppa Intercontinentale, ancora contro l'Independiente. A San Siro l'Inter vinse 3-0 con gol di Peir\u00f3 e doppietta di Mazzola, poi fece 0-0 in Argentina. Con queste tre vittorie l'Inter divenne la prima squadra in Europa e l'unica squadra italiana a realizzare il particolare \"treble\" costituito da scudetto, Coppa dei Campioni e Coppa Intercontinentale in un anno solare (dopo aver conseguito lo stesso risultato nell'arco della stagione 1964-65).\nEpilogo.\n1966-67: una doppia, amara, beffa.\nL'estate successiva alla \"d\u00e9b\u00e2cle\" della nazionale italiana al in Inghilterra, port\u00f2 a una grande rivoluzione nel calcio italiano. La Federcalcio arriv\u00f2 alla drastica decisione di bloccare gli ingaggi di giocatori stranieri provenienti dai campionati esteri; i soli gi\u00e0 militanti in Italia poterono continuare a calcare i campi della penisola. La chiusura delle frontiere sconvolse i piani di mercato dell'Inter, costretta a rinunciare ad accordi conclusi con due dei maggiori campioni internazionali del tempo, il tedesco Beckenbauer e il lusitano Eus\u00e9bio. Il club scelse quindi di confermare quasi del tutto la squadra campione uscente, limitandosi a operazioni di secondo piano come le cessioni di Malatrasi e Peir\u00f3, e gli acquisti del trentaquattrenne Vin\u00edcio e di Bicicli (per quest'ultimo si tratt\u00f2 di un ritorno).\nL'Inter part\u00ec bene, vinse le prime sette gare (subendo un'unica rete) e, nel giro di poche settimane, stacc\u00f2 Napoli e Juventus. Col tempo, per\u00f2, la squadra di Helenio Herrera sembr\u00f2 dare varie occasioni alla Juventus per raggiungerla; il 18 dicembre i nerazzurri caddero a Roma, contro una Lazio in cerca di punti-salvezza, e vennero agganciati dai bianconeri, i quali si lasciarono poi sfuggire la rivale dopo appena una settimana, a causa di un pareggio arrivato nel finale con l'incostante Milan. Superato indenne lo scontro diretto, l'Inter si laure\u00f2 \"campione d'inverno\" il 22 gennaio, con un punto di vantaggio sui rivali penalizzati, nella gara contro la Lazio, dall'arbitro De Marchi di Pordenone, che neg\u00f2 a De Paoli una rete regolare.\nI tre pareggi consecutivi in cui incapp\u00f2 la Juventus nelle prime giornate del girone di ritorno spinsero l'Inter a pi\u00f9 quattro. Nelle settimane a venire il vantaggio oscill\u00f2 sempre tra i due e i quattro punti; alla trentesima, la Juve cadde a San Siro contro il Milan, e l'Inter sembr\u00f2 ormai vicina al titolo. Ma il logorio di alcuni giocatori e la stanchezza pesarono sui lombardi, che persero lo scontro diretto e impattarono contro Napoli e Fiorentina: la Juve, a un turno dal termine, si ritrov\u00f2 a meno uno. Il 25 maggio, a Lisbona, i nerazzurri persero la Coppa dei Campioni contro il di Glasgow e la settimana dopo, a Mantova, vennero sconfitti 0-1 per un errore del portiere Sarti, che si fece sfuggire un tiro-cross dell'ex Di Giacomo, assistendo al sorpasso-scudetto di una Juventus, da par suo, vittoriosa sulla Lazio.\nNella sfida contro i virgiliani, inizialmente la squadra recrimin\u00f2 per la direzione di gara di Francesco Francescon; il presidente Angelo Moratti, tuttavia, tronc\u00f2 sul nascere ogni polemica con le sue parole:\n1967-68: la fine di un'epoca.\nLa stagione 1967-1968 dell'Inter si concluse al quinto posto in Serie A e al terzo nel girone finale di Coppa Italia. Il 18 maggio 1968 Angelo Moratti lasci\u00f2, dopo tredici anni, la presidenza e la maggioranza delle quote azionarie del club a Ivanoe Fraizzoli e con lui se ne andarono anche Helenio Herrera e Italo Allodi. Pi\u00f9 tardi, Moratti dir\u00e0:\nControversie.\nNel 2004 l'ex giocatore dell'Inter Ferruccio Mazzola rivolse all'allenatore Helenio Herrera, deceduto nel 1997, l'accusa di sottoporre titolari e riserve a pratiche dopanti facendo ricorso ad amfetamine sciolte nel caff\u00e8 dei calciatori. Nel 2005 la societ\u00e0 nerazzurra ha querelato per diffamazione il suo ex giocatore, chiedendo 3 milioni di euro per danni morali e patrimoniali da devolvere in beneficenza ma il giudice ha respinto la richiesta della societ\u00e0.\nLa maggioranza dei giocatori della Grande Inter interpellati neg\u00f2 le accuse: le uniche eccezioni furono quelle di Franco Zaglio, che defin\u00ec le pratiche dopanti di Herrera come fatto comune nel calcio dell'epoca, e Sandro Mazzola; quest'ultimo, tuttavia, ritratt\u00f2 in seguito la propria posizione, spiegando che il vero doping del \"Mago\" era a conti fatti \u00abpsicologico\u00bb e che la denuncia di suo fratello era motivata da un desiderio di \u00abrivalsa\u00bb nei confronti dell'Inter. Luna Herrera, figlia di Helenio, difese la memoria paterna argomentando che il \"Mago\", convinto salutista, forniva come stimolante ai suoi calciatori delle semplici cialde a base di acido acetilsalicilico associate a caffeina.\nElenco di rose.\nQui di seguito \u00e8 riportata la lista di tutte le rose dell'Inter durante il periodo indicato come quello della \"Grande Inter\"."}
{"id": "667185", "revid": "124701284", "url": "https://it.wikipedia.org/wiki?curid=667185", "title": "D-Link", "text": "D-Link Systems, Inc. \u00e8 un'azienda di elettronica taiwanese, fondata nel 1986 a Taipei come Datex Systems Inc. Ha iniziato la propria attivit\u00e0 come fornitore di adattatori di rete, evolvendo in un'azienda di progettazione, sviluppo e produzione di soluzioni di rete orientate sia al mercato dei consumatori sia a quello aziendale.\nNel 2007 si \u00e8 posizionata come azienda leader del settore mondiale delle piccole e medie aziende (SMB), ottenendo il 21.9% delle quote di mercato e nel marzo 2008 ha conquistato la \"leadership\" nella distribuzione di prodotti Wi-Fi su scala mondiale, detenendo il 33% del mercato totale. Nel 2007 \u00e8 stata inclusa in \u2018Info Tech 100\u2019, un elenco che include le migliori aziende IT del mondo. \u00c8 stata inoltre quotata dal BusinessWeek tra le prime 9 aziende IT su scala mondiale per i ritorni che garantisce agli investitori.\nL'azienda dispone di 127 uffici di vendita distribuiti in 64 paesi e di 10 centri di distribuzione globale che si rivolgono a 100 paesi in tutto il mondo. D-Link utilizza un modello di canale indiretto, vendendo i propri prodotti mediante distributori, rivenditori, dettaglianti, VAR e fornitori di servizi di telecomunicazione.\nStoria.\nD-Link Corporation ha cambiato il proprio nome da Datex Systems Inc. nel 1994 quando \u00e8 stata quotata in borsa ed \u00e8 diventata la prima azienda nel settore delle soluzioni di rete nella borsa di Taiwan. Attualmente \u00e8 quotata nelle borse TSEC e NSE.\nL'azienda \u00e8 stata fondata da sette persone tra cui Ken Kao, ultimo Chairman D-Link. Tony Tsao \u00e8 stato nominato CEO e Presidente il 21 giugno 2008.\nGamma di prodotti.\nI prodotti D-Link sono destinati ai mercati delle soluzioni di rete e di comunicazione. I prodotti aziendali includono soluzioni di \"switching\", sicurezza e \"business wireless\", mentre quelli per i consumatori comprendono soluzioni \"wireless\", a banda larga e per la \"Digital Home\" (tra cui media player, supporti di memorizzazione e dispositivi di sorveglianza).\nD-Link \u00e8 stata la prima azienda nel settore delle reti a lanciare prodotti Green Ethernet, utilizzando tecnologie orientate al risparmio energetico e applicandole in una prima fase agli smart switch e, successivamente, anche ai router \"wireless\"."}
{"id": "667186", "revid": "729019", "url": "https://it.wikipedia.org/wiki?curid=667186", "title": "Manzoni (metropolitana di Roma)", "text": "Manzoni \u00e8 una fermata della linea A della metropolitana di Roma, inaugurata il .\nLa stazione si trova sotto l'incrocio di viale Manzoni e via Emanuele Filiberto nel rione Esquilino.\nStoria.\nLa stazione di Manzoni fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nLa stazione venne chiusa per lavori di ristrutturazione nel mese di gennaio del 2006: i treni passavano senza fermarsi. I lavori riguardarono interventi di sostituzione delle scale mobili, ammodernamento degli impianti elettrici, di sicurezza e comunicazione; furono realizzati ascensori per consentire l'accesso ai portatori di disabilit\u00e0, percorsi e segnaletica in braille per non vedenti ed ipovedenti, servizi igienici e un nuovo sistema informativo. Inizialmente i lavori avrebbero dovuto concludersi entro dicembre 2006, ma il ritrovamento di importanti reperti archeologici determinarono lo slittamento della riapertura rispetto alla data prevista inizialmente di quasi un anno, infatti la fermata venne riaperta al pubblico l'8 ottobre 2007. Al termine della ristrutturazione venne modificato anche il nome aggiungendo l'indicazione \"Museo della Liberazione\".\nStrutture e impianti.\nLa stazione di Manzoni \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nLa ristrutturazione operata tra il 2006 e il 2007 comprese una profonda rivisitazione del design della stazione, discostandosi totalmente da quello adottato fino ad allora nelle altre stazioni della linea A (seppur con alcune varianti) introducendo pannelli bianchi lungo le pareti dell'atrio e delle banchine, nuove insegne verticali nei pressi degli ingressi al livello stradale e adottando uno stile grafico compatto e moderno per quanto riguarda le indicazioni e il nome della stazione. Tale stile fu adottato sulla stessa linea \u2013 seppur non in modo fedele \u2013 durante le ristrutturazioni delle stazioni Termini, Lepanto e Ottaviano."}
{"id": "667188", "revid": "767487", "url": "https://it.wikipedia.org/wiki?curid=667188", "title": "S\u0153ur Sourire", "text": "Biografia.\nJeanne-Paule Marie Deckers nasce vicino a Bruxelles nel 1933 ed entra nella congregazione delle domenicane missionarie di Nostra Signora di Fichermont negli anni cinquanta prendendo il nome di Suor Luc-Gabriel. Viene ben presto apprezzata dalle sue consorelle per l'abilit\u00e0 con la chitarra e decide quindi di incidere alcuni brani per poter far circolare le sue canzoni anche tra i fedeli.\nQueste incisioni giungono nelle mani di alcuni discografici della Philips Records che intuiscono il loro potenziale. L'ordine concede cos\u00ec uno speciale permesso per la pubblicazione, ma sotto le condizioni che la suora non sarebbe mai apparsa in pubblico; che le incisioni non sarebbero state pubblicate col vero nome e che tutti i proventi derivati dalla vendita dei dischi sarebbero confluiti direttamente nelle casse dell'ordine stesso. Sulla copertina dei dischi destinati al mercato europeo, viene cos\u00ec utilizzato il nome d'arte di S\u0153ur Sourire, mentre su quelli destinati al mercato statunitense il nome di The Singing Nun.\nIl primo singolo a uscire \u00e8 la celebre \"Dominique\", canzone dedicata al fondatore dell'ordine di cui fa parte, Domenico di Guzm\u00e1n. Il successo del singolo \u00e8 immediato e straordinario. Nel 1963 il singolo raggiunge la prima posizione nella Billboard Hot 100 statunitense mantenendola per quattro settimane e arrivando in vetta anche in Australia, Canada e Nuova Zelanda; secondo in Norvegia; quarto in Danimarca e Irlanda; quinto in Sudafrica; sesto nei Paesi Bassi e settimo in Germania Ovest.\nIn breve tempo viene immesso sul mercato anche un album con tutte le canzoni registrate dalla Deckers. Anche questo disco ottiene un grande successo, grazie soprattutto al singolo, e negli Stati Uniti diviene la prima interprete femminile con album e singolo contemporaneamente al primo posto della classifica.\nCon la notoriet\u00e0, per la piccola suora iniziano i guai tanto che, il 6 gennaio 1964, pu\u00f2 cantare in diretta dal suo convento davanti alle telecamere de \"The Ed Sullivan Show\" solo dopo che l'intervento del vescovo vince le resistenze della madre superiora.\nNel 1966 S\u0153ur Sourire intraprende una tourn\u00e9e negli Stati Uniti, ma al suo ritorno scopre che il fisco belga pretende da lei le tasse arretrate sugli introiti derivati dalla vendita dei suoi dischi. Lei, non potendo dimostrare di aver devoluto tutto all'ordine religioso che non ha mai rilasciato una sola ricevuta, subisce un processo che alla fine perde.\nNel luglio del 1966 decide di lasciare il convento, non riuscendo pi\u00f9 a vivere seguendo le regole della vita monastica. Intraprende quindi la carriera di cantante a tempo pieno, incidendo nel 1967 la canzone \"Je ne suis pas une vedette\". Ma si trova anche qui a non poter pi\u00f9 usare lo pseudonimo di S\u0153ur Sourire, dato che questo \u00e8 di propriet\u00e0 della Philips.\nL'ex-suora cade cos\u00ec in depressione, tuttavia continua a sopravvivere grazie alla vendita dei suoi scritti e alle lezioni di chitarra che impartisce. \u00c8 in questo periodo che incontra Anne P\u00e9cher, anch'essa ex-suora, che va a vivere con lei e con la quale progetta di costruire una scuola per bambini autistici.\nNel 1983 il giornalista e produttore discografico Gilles Verlant la contatta per pubblicare una versione rimixata di \"Dominique\", ma il disco rimane invenduto. Perseguitate dai debiti e dai pettegolezzi sulla loro relazione omosessuale, Jeanine Deckers e Anne P\u00e9cher nel 1985 mettono in atto un doppio suicidio, e, come da loro chiesto in una lettera di addio, vengono seppellite insieme, a Wavre.\nNome d'arte.\nIl nome d'arte S\u0153ur Sourire \u00e8 stato tradotto o adattato in varie lingue in tutto il mondo. Queste le varianti conosciute del nome:"}
{"id": "667189", "revid": "15756", "url": "https://it.wikipedia.org/wiki?curid=667189", "title": "Simulacri", "text": "Simulacri (\"SimulacreS\") \u00e8 un regolamento francese per gioco di ruolo generico, creato da Pierre Rosenthal, pubblicato inizialmente da Jeux Descartes e successivamente in una serie di speciali allegati alla rivista \"Casus Belli\". \u00c8 stato tradotto in italiano dalla Nexus Editrice nel 1993. Il manuale dell'edizione italiana offre un apparato di regole che consentono la gestione di una partita con qualsiasi scenario e con qualsiasi personaggio, dal Fantasy alla Fantascienza.\nIntroduzione.\nSimulacri ha l'indubbio pregio di avere un sistema di gioco semplicissimo e facile da imparare. In appena sei pagine viene spiegato tutto sulla creazione dei personaggi e sulle meccaniche di gioco. Il resto del manuale sono ambientazioni pre-generate e partite di prova nelle quali muovere i primi passi nel mondo del Gioco di Ruolo.\nSistema di gioco.\nLa creazione dei personaggi avviene mediante la spesa di punti abilit\u00e0 in tre ambiti:\nL'uso uno di questi elementi combinati, sommati al tiro di due dadi a sei facce danno il risultato se l'azione \u00e8 uscita o meno. Ad esempio cercare di convincere un Personaggio non giocante di qualcosa comporta l'utilizzo della mente sommata all'azione sommata all'umano. Il combattimento e le azioni contrapposte avvengono con lo stesso sistema. I danni inflitti dalle armi sono fissi e il tiro dei dadi \u00e8 riservato unicamente alla riuscita o meno delle azioni.\nPubblicazioni.\nIl gioco fu inizialmente autopubblicato da Pierre Lejoyeux nel 1988 e quindi pubblicato ufficialmente da Jeux Descartes.\nJeux Descartes pubblic\u00f2 quattro ambientazioni, ognuna delle quali comprendeva le regole, la descrizione dell'ambientazione e uno scenario. Il manuale era compreso in una scheda in cartoncino che poteva essere usata come schermo del master. \nIl gioco fu quindi pubblicato in una serie di numeri speciali di \"Casus Belli\" che contengono le regole e uno o pi\u00f9 universi.\nIn Italia il regolamento di \"Simulacri\" \u00e8 stato usato come base per due altri giochi:"}
{"id": "667193", "revid": "73537", "url": "https://it.wikipedia.org/wiki?curid=667193", "title": "Domenikos Theotokopulos", "text": ""}
{"id": "667194", "revid": "287204", "url": "https://it.wikipedia.org/wiki?curid=667194", "title": "Avere Ventanni", "text": "Avere Ventanni \u00e8 una serie di documentari trasmessi da MTV Italia a partire dall'inverno del 2004. L'ultima edizione \u00e8 andata in onda su LA7 nel 2007. Il programma \u00e8 stato ideato e condotto da Massimo Coppola, diretto dallo stesso Coppola con Giovanni Giommi e Alberto Piccinini e montato da Latino Pellegrini.\nIl programma.\nIl programma scopre aspetti sotterranei della realt\u00e0 dei ventenni degli anni 2000. La troupe capeggiata da Massimo Coppola sceglie di volta in volta un preciso obiettivo. In ogni puntata una storia, un ambiente, una citt\u00e0, dei personaggi normali che cercano di raccontarsi in maniera del tutto spontanea.\nTutte le puntate delle prime tre stagioni, ad eccezione delle quattro che compongono il ciclo \"Politica zero\" nella terza, sono state raccolte in un cofanetto (5 DVD e un libro) pubblicato nel novembre del 2010; il libro \u00e8 un diario di lavorazione delle puntate, con un'introduzione di Antonio Campo Dall'Orto, direttore generale di MTV Italia all'epoca della trasmissione, e un inserto fotografico.\nIl titolo del programma fa riferimento al film del 1978 \"Avere vent'anni\" di Fernando Di Leo, con Gloria Guida e Lilli Carati.\nLe edizioni.\nPrima serie.\nTrasmessa dal 7 dicembre 2004 al 15 gennaio 2005:\nSeconda serie.\nTrasmessa dal 22 marzo al 30 aprile 2005:\nTerza serie.\nAndata in onda a partire da aprile 2006, dal luned\u00ec al gioved\u00ec, dalle 19.30 alle 20.00 su MTV; il sabato alle 20.30 serata speciale, intitolata \"Avere Ventanni Raccolta\".\n\"Avere Ventanni\" segue, alla vigilia delle elezioni politiche del 9 e 10 aprile 2006, quattro fra i candidati pi\u00f9 giovani: Giorgia Meloni di Alleanza Nazionale, 29 anni di Roma, segretario nazionale di Azione Giovani, poi diventata vicepresidente della Camera dei deputati; Arturo Scotto Democratici di Sinistra, 28 anni di Torre del Greco; Mara Carfagna di Forza Italia, 30 anni di Salerno; Francesco Caruso di Rifondazione Comunista, 30 anni di Benevento.\nL'emarginazione nelle grandi citt\u00e0 italiane.\nLa citt\u00e0 di Sharm el-Sheikh del dopo attentato, vista attraverso gli occhi degli italiani e degli egiziani che ci vivono; l'Islam in Italia, visto da giovani islamici che hanno deciso di vivere nella nostra penisola.\nIl lavoro in una famosa multinazionale statunitense e il lavoro a Messina, con il racconto di giovani impiegati ed imprenditori alla caccia di lavoro nel sud d'Italia.\nQuarta serie.\nTre puntate da 40 minuti trasmesse nel 2007 da LA7\nLa vita in un campo rom alle porte di Milano.\nI rapporti tra i militari americani della base Dal Molin a Vicenza e la popolazione locale.\nLa sigla.\nLa sigla del programma \u00e8 \"Length of Love\" degli Interpol, tratta dall'album \"Antics\"."}
{"id": "667195", "revid": "1610933", "url": "https://it.wikipedia.org/wiki?curid=667195", "title": "Springbok", "text": ""}
{"id": "667196", "revid": "1610933", "url": "https://it.wikipedia.org/wiki?curid=667196", "title": "Silvicapra", "text": ""}
{"id": "667198", "revid": "599013", "url": "https://it.wikipedia.org/wiki?curid=667198", "title": "John Nicholson", "text": "Carriera.\nDopo essersi distinto nella Formula Atlantic, ha corso in Formula 1 un solo Gran Premio valido per il Campionato Mondiale, quello di Gran Bretagna del 1975, al volante di una Lyncar (nello stesso GP aveva tentato di qualificarsi anche l'anno precedente, sempre con la stessa vettura, ma senza successo); nello stesso anno partecip\u00f2 anche alla Race of Champions, gara non valida per il titolo."}
{"id": "667199", "revid": "1610933", "url": "https://it.wikipedia.org/wiki?curid=667199", "title": "Orice", "text": ""}
{"id": "667203", "revid": "1610933", "url": "https://it.wikipedia.org/wiki?curid=667203", "title": "Zeb\u00f9", "text": ""}
{"id": "667205", "revid": "661526", "url": "https://it.wikipedia.org/wiki?curid=667205", "title": "Parabola (Roberto Vecchioni)", "text": "Parabola, pubblicato nel 1971, \u00e8 il primo album inciso dal cantautore Roberto Vecchioni.\nLa storia del disco.\nVecchioni era da alcuni anni un paroliere di successo, legato alle edizioni musicali Chappell: fu proprio la casa di edizioni musicali a metterlo in contatto con una nuova casa discografica, la Ducale, fondata da Davide Matalon, ex padrone della Italdisc e scopritore di Mina, e a pagargli i tre giorni dello studio di registrazione di via Podgora.\nTre giorni sono veramente pochi anche per l'epoca, ed il risultato \u00e8 evidente negli arrangiamenti delle canzoni, che non sono molto curati (nonostante la presenza di musicisti molto dotati come Franco Cerri o Tullio De Piscopo), e nelle sonorit\u00e0, per nulla ricercate; inoltre la voce di Vecchioni spesso risulta impastata e tendente al singhiozzo. Il risultato non rende quindi giustizia alla scrittura delle canzoni, che sono invece in molti casi notevoli.\nGli arrangiamenti sono curati da Sergio Parisini, e il produttore del disco \u00e8 Renato Pareti; la copertina \u00e8 la rielaborazione di una foto di Maurizio Doglia. All'interno della copertina \u00e8 inserita una presentazione del disco scritta dal padre del cantautore, Aldo Vecchioni.\nBrani.\n\"Lui se n'\u00e8 andato\" \u00e8 ispirata alla canzone \"L'absent\" di Gilbert B\u00e9caud, e nel ritornello contiene una citazione di \"Sera\", scritta da Lo Vecchio e Vecchioni nel 1968 per Gigliola Cinquetti e Giuliana Valci.\n\"Per la cruna di un ago\", l'unico brano con un ritmo pi\u00f9 vivace, affronta il tema della religione, che ricorrer\u00e0 spesso nella produzione futura del cantautore, mentre \"Parabola\", con la storia dei due fratellastri \"Poeta\" e \"Ragioniere\", sviluppa il tema del doppio, che diverr\u00e0 un argomento ricorrente nella produzione di Vecchioni.\n\"Povero ragazzo\" venne reincisa su 45 giri da Dori Ghezzi. All'inizio del 1972 viene pubblicato dalla Italdisc il 45 giri \"Povero ragazzo/Io non devo andare in via Ferrante Aporti\".\nLuci a San Siro.\nL'album contiene anche \"Luci a San Siro\", universalmente considerato come uno dei brani pi\u00f9 famosi del cantautore milanese."}
{"id": "667206", "revid": "290948", "url": "https://it.wikipedia.org/wiki?curid=667206", "title": "UNICHIM", "text": "UNICHIM (Associazione per l'Unificazione del Settore dell'Industria Chimica) \u00e8 un ente federato all'UNI che si occupa dell'unificazione e normalizzazione nell'ambito della simbologia grafica utilizzata in ingegneria chimica per descrivere tramite disegno tecnico un impianto chimico. Su mandato UNI partecipa a commissioni ISO e Comitato Europeo di Normazione (CEN).\nMotivi per l'unificazione.\nL'unificazione risulta particolarmente importante nei seguenti riguardi:\nNell'ambito del disegno di impianti chimici l'unificazione \u00e8 necessaria riguardo a:"}
{"id": "667207", "revid": "57342", "url": "https://it.wikipedia.org/wiki?curid=667207", "title": "Giovanni Guarino Amella", "text": "Biografia.\nGiovanni Guarino Amella, canicattinese (Canicatt\u00ec) di adozione, fu un deputato del Regno per tre legislature, fino alla \"Secessione aventiniana\", di cui fu il segretario. Fece parte della Massoneria .\nGli inizi in politica.\nIl barone Francesco Lombardo, suo grande benefattore, lo appoggi\u00f2 subito nelle sue battaglie in favore delle classi meno agiate e in difesa dei contadini e dei disoccupati. Si trasfer\u00ec giovanissimo a Canicatt\u00ec dove entr\u00f2 nelle grazie del barone\nLombardo, ricchissimo proprietario lungimirante e aperto ad ogni forma di progresso che, conquistato dall'intelligenza del giovane e dalle sue idee, rivoluzionarie per l'epoca, lo pose sotto la sua protezione, finanziandogli tutti gli studi fino alla laurea in giurisprudenza, conseguita presso l'ateneo palermitano e che fin\u00ec per considerarlo come un vero e proprio figlio adottivo.\nNel 1912, con una promettente carriera politica davanti a s\u00e9, divenne prima assessore e braccio destro dell'allora sindaco Gaetano Rao, successivamente assunse le funzioni di pro-sindaco mantenendo tale ruolo per tutta la durata della prima guerra mondiale. Nonostante le ristrettezze economiche che il conflitto comportava per tutte le amministrazioni comunali del periodo riesce a realizzare alcune tra le pi\u00f9 importanti opere pubbliche della storia della Canicatt\u00ec moderna: l'istituto scolastico Rapisardi, l'ampliamento del cimitero, la bonifica del torrente Naro, il lazzaretto e soprattutto costituisce il Consorzio tra sette comuni per la gestione dell'acquedotto Tre Sorgenti.\nL'attivit\u00e0 parlamentare.\nNel 1919, con votazioni quasi plebiscitarie, con 37.845 voti, fu eletto deputato alla Camera, e correttamente, decide, per tutto il tempo in cui esercita la funzione di deputato, di interrompere l'esercizio della professione di avvocatura, poich\u00e9 giudica eticamente incompatibili le due attivit\u00e0. Tuttavia la legge elettorale che prevede la rappresentanza delle minoranze, concede anche all'avversario di sempre, Enrico La Loggia (1872-1960), un seggio in Parlamento. Il seggio parlamentare di Guarino Amella sarebbe stato confermato nelle successive elezioni per due consecutive legislature, nel 1921 e nel 1924, elezioni in cui l'illustre avvocato si present\u00f2 nella lista della Democrazia sociale.\nAnche nei confronti del fascismo mantenne un atteggiamento coraggioso, ma obiettivo, a differenza della retorica melensa degli antifascisti dell'ultima ora, divenuti pronti ad ergersi in tutta la loro integrit\u00e0 morale contro il regime liberticida, ma solo quando lo stesso era rotolato nella polvere. Guarino era stato coerente ai suoi ideali lottando contro il fascismo fin dal suo sorgere, nonostante alcuni esponenti del suo partito, come Giovanni Antonio Colonna di Cesar\u00f2 fossero stati chiamati a far parte del primo governo Mussolini. Fu segretario dell'Aventino, scelto per ricoprire tale incarico appunto per il suo noto coraggio e per l'onest\u00e0 intellettuale. E il coraggio, in effetti, lo dimostr\u00f2 in due particolari episodi: quando a Pontecorvo, vicino a Roma, rischi\u00f2 di essere bruciato vivo dentro una casa assediata dai fascisti che il giorno prima gli avevano intimato di lasciare il paese e di rinunziare al comizio contro il governo e quando, dopo l'inizio della dittatura vera e propria, entr\u00f2 a Montecitorio, con le armi in pugno, per superare l'opposizione di Farinacci e degli altri gerarchi fascisti. Ritiratosi nella sua Canicatt\u00ec, dopo le leggi fasciste del 1925, vi esercit\u00f2 la professione forense fino all'arrivo degli Alleati che lo investirono dell'incarico di sindaco del suo paese.\nFautore dell'autonomia.\nFu cos\u00ec il primo sindaco antifascista nominato nel 1943 dagli alleati sbarcati in Sicilia. Fu soprattutto alla fine del secondo dopoguerra che Guarino Amella diede il meglio di s\u00e9, dedicandosi, anima e corpo, alla realizzazione di quell'autonomia speciale che fin dal 1906 aveva fortemente auspicato. In un momento in cui l'accentramento politico e amministrativo appariva indiscutibile, Guarino dalle pagine del suo giornale Il Moscone, sosteneva che l'autonomia era l'unico rimedio, data la contrapposizione di interessi fra nord e sud e la diversit\u00e0 di energie e di risorse, per risolvere il divario economico e avviare la Sicilia verso il progresso: \"[\u2026] C'\u00e8 troppa disuguaglianza tra i nostri caratteri e finch\u00e9 saremo governati da uniche leggi, i nostri sforzi per avanzare saranno vani, quel che c'\u00e8 di barbaro in mezzo a noi metter\u00e0 pi\u00f9 solide radici, perch\u00e9 \u00e8 impossibile che un popolo si possa levare ad altezza di sentire, ad alte idealit\u00e0, quando le leggi che lo governano non mirano al suo benessere materiale e morale\".(20) Erano idee che auspicavano ad una secessione della Sicilia da un governo centrale nazionale e una legislazione diversa per le due parti del Regno. Era anche l'idea propugnata da Salvemini che, seppur diversa nel suo ambito territoriale di applicazione, aspirava almeno a quel federalismo fiscale, che sarebbe stato abbracciato dal Guarino, proprio nel suo schema di statuto regionale. Infine, Guarino esponeva la sua opinione sulle garanzie costituzionali per l'intangibilit\u00e0 dello Statuto da parte degli organi centrali dello Stato.\nProponeva, inoltre, la costituzione di un organo giurisdizionale che egli chiamava Suprema Corte Costituzionale e che poi avrebbe preso il nome di Alta Corte, con sede in Sicilia, composta da membri nominati pariteticamente dal governo regionale. Anche lo Stato avrebbe dovuto valersi di un organo di controllo sull'operato della Regione e il Nostro lo individuava nella figura di un Commissario Generale nominato dal governo centrale che, con le funzioni di Pubblico Ministero, avesse la facolt\u00e0 di impugnare innanzi alla Suprema Corte gli atti del governo regionale ritenuti contrari alla costituzione dello Stato italiano.\nL'Alta Corte, poi, sancita dall'art. 22 dello Statuto, sarebbe in seguito stata di fatto abolita dallo Stato italiano. Guarino era gi\u00e0 morto, ma nel 1948 intuiva il pericolo di tale abolizione e ne scrisse in una lettera accorata ad Alessi, primo presidente della Regione siciliana e suo personale amico. Viene tutt'oggi considerato uno dei padri dell'autonomia regionale siciliana. Partecip\u00f2 ai lavori della Consulta regionale e contribu\u00ec alla stesura dello Statuto autonomistico.\nGuarino Amella si distinse inoltre nei campi del giornalismo e della cultura, sia a livello regionale che nazionale.\nIn occasione del discorso di commemorazione tenuto dall'on. Paolo D'Antoni al Circolo della Stampa di Palermo il 6 febbraio 1950, Pier Luigi Ingrassia, direttore de L'Ora di Palermo, che lo conobbe molto da vicino, scrisse in quell'occasione che \u00abGiovanni Guarino Amella aveva speso un'esistenza intera con il popolo siciliano\u00bb."}
{"id": "667209", "revid": "1610933", "url": "https://it.wikipedia.org/wiki?curid=667209", "title": "Bongo (zoologia)", "text": ""}
{"id": "667210", "revid": "14691", "url": "https://it.wikipedia.org/wiki?curid=667210", "title": "La grande truffa del Rock 'n' Roll", "text": ""}
{"id": "667211", "revid": "1610933", "url": "https://it.wikipedia.org/wiki?curid=667211", "title": "Antilope quadricorne", "text": ""}
{"id": "667212", "revid": "1305772", "url": "https://it.wikipedia.org/wiki?curid=667212", "title": "Bruay", "text": ""}
{"id": "667213", "revid": "1305887", "url": "https://it.wikipedia.org/wiki?curid=667213", "title": "Pimp My Wheels", "text": "Pimp My Wheels era uno show prodotto da MTV Italia (ispirato al format statunitense \"Pimp My Ride\") condotto tra il 2005 ed il 2006 dal gruppo dei Gemelli DiVersi in collaborazione con il \"Technical Bike World\".\nOgni settimana un mezzo ad almeno due ruote (camioncini, moto, motorini ma in almeno un caso anche un Ape Piaggio) in pessime condizioni viene prelevato, smontato, ricostruito ed elaborato in modo unico, ispirandosi al carattere e agli hobby del suo proprietario."}
{"id": "667215", "revid": "298055", "url": "https://it.wikipedia.org/wiki?curid=667215", "title": "Nasuada", "text": ""}
{"id": "667220", "revid": "1610933", "url": "https://it.wikipedia.org/wiki?curid=667220", "title": "Bisonte ungherese", "text": ""}
{"id": "667221", "revid": "509876", "url": "https://it.wikipedia.org/wiki?curid=667221", "title": "Spirit (automobilismo)", "text": "La Spirit \u00e8 stato un \"team\" britannico di Formula 1 che ha corso dal 1983 al 1985. Fondata da John Wickham, esperto manager di scuderia di Formula 2, non \u00e8 mai riuscita a segnare punti mondiali, pur potendo utilizzare i progetti di Gordon Coppuck.\nL'esordio in Formula 2.\nIl \"team\" fu fondato nel 1981 da John Wickham, proveniente dalla March, e Gordon Coppuck, progettista di assoluta fama. L'intento iniziale era quello di partecipare al campionato europeo di Formula 2 dell'anno successivo, in stretta collaborazione con la Honda. Il colosso nipponico aveva gi\u00e0 fornito il suo motore, V6 di 2000\u00a0cm\u00b3, nel 1981 alla Ralt, con il quale il costruttore britannico aveva conquistato il campionato con Geoff Lees.\nL'idea di fondo era quella per\u00f2 di preparare il ritorno della Honda nella Formula 1, da cui il costruttore giapponese mancava dal 1968. L'appoggio della Honda consent\u00ec alla Spirit di contare sul lavoro del \"designer\" della McLaren John Baldwin. La sede fu posta nella vecchia struttura del \"team\" motociclistico della Honda a Slough, in Inghilterra. Vennero scelti come piloti Stefan Johansson, pilota svedese con una breve esperienza in F1, e Thierry Boutsen, che nel 1981 era giunto secondo nel campionato di F2.\nLa vettura preparata, chiamata \"201\", viene disegnata da Coppuck, e fa il suo esordio nel febbraio 1982. Essa cerca di ripercorrere le linee pi\u00f9 moderne delle vetture di Formula 1, con un telaio a monoscocca a nido d'ape. Il telaio venne preparato per accogliere il motore Honda aspirato da 2000\u00a0cm\u00b3. La vettura era un po' pesante per gli standard della F2, ma il motore era alquanto potente.\nMalgrado l'inesperienza, il team sfiorer\u00e0 il successo, restando in corsa per il titolo sino all'ultima gara con Thierry Boutsen; il belga chiuder\u00e0 terzo, dietro Corrado Fabi e Johnny Cecotto, entrambi su March-BMW. Il belga vince tre gare (\"ADAC-Eiffelrennen\" al N\u00fcrburgring, il \"Gran Premio del Belgio\" a Spa e il \"Gran Premio del Mediterraneo\" ad Enna). L'altro pilota, lo svedese Stefan Johansson, chiuder\u00e0 all'ottavo posto. I due conquisteranno otto \"pole\" e Boutsen guider\u00e0 le gare in testa per pi\u00f9 giri di qualsiasi altro pilota.\nI risultati, migliori di quelli della Ralt, convinceranno la Honda a puntare, definitivamente, sulla Spirit per il ritorno in Formula 1 dopo 14 anni d'assenza.\nNel 1983 Jo Gartner acquist\u00f2 due vetture Spirit di Formula 2 per affrontare il campionato di quell'anno con il \"team\" \"Emco Racing\". I motori Honda vennero sostituiti con dei BMW preparati da Heidegger. Gartner conquist\u00f2 una vittoria (il \"Gran Premio di Pau\", gara in cui part\u00ec dalla \"pole\") ma la perdita dei motori giapponesi rese la monoposto meno competitiva, tanto che in tutta la stagione conquist\u00f2 solo 14 punti, chiudendo sesto nel campionato mondiale.\nSempre nel 1983 il pilota britannico Geoff Lees si aggiudic\u00f2 il campionato giapponese di F2, vincendo due gare con una Spirit-Honda. Nella stagione utilizz\u00f2 anche una March.\nLa Formula 1.\nStagione 1983.\nLe voci di un ritorno della Honda in Formula 1 si fanno pi\u00f9 insistenti e, nel novembre del 1982, presso il poco noto circuito californiano di Willow Springs, Boutsen e Johansson iniziano a testare la vettura di Formula 1 per il 1983.\nLa vettura era la stessa F2 dell'anno prima, opportunamente adattata. Si trattava di una vettura laboratorio per sviluppare il motore, non necessariamente con lo scopo di esordire nel campionato mondiale.\nL'esordio avvenne nella Race of Champions, gara non valida per il mondiale, disputata il 10 aprile presso il Circuito di Brands Hatch. Con Johansson alla guida la vettura si qualific\u00f2 dodicesima, a ben 19 secondi dalla \"pole\". Dopo 4 giri fu costretta al ritiro causa un guasto al motore.\nDopo altri mesi di test, l'esordio nel mondiale avvenne nel Gran Premio di Gran Bretagna, il 16 luglio dello stesso anno, sempre con al volante Stefan Johansson. Il miglior risultato dell'anno, e della storia della scuderia, sar\u00e0 il settimo posto nel Gran Premio d'Olanda. La vettura utilizzata era la stessa di Formula 2 riadattata, tanto da chiamarsi \"201 C\".\nA Monza fu presentata ma non completata la nuova vettura la \"101\". I ritardi e la scarsa competitivit\u00e0 portarono la Honda ad abbandonare la Spirit, dopo che gi\u00e0 nel corso dell'anno era stato trovato un accordo con la pi\u00f9 attrezzata e prestigiosa Williams.\nStagione 1984.\nDopo l'addio della Honda, la scuderia si adatter\u00e0, per la stagione 1984, alla motorizzazione Hart. Il motorista inglese fornisce un motore turbo con 4 cilindri in linea.\nIl primo Chassis della 101 (quello apparso incompleto a Monza) fu convertito al nuovo motore creando la vettura \"101 B\"\nLa vettura fu inizialmente testata dall'ex campione del mondo Emerson Fittipaldi sul circuito di Jacarepagu\u00e1 sebbene il suo ingaggio risultasse troppo oneroso. Fu poi la volta dell'italiano Fulvio Ballabio, la cui iscrizione al campionato fu bloccata dalla FIA. La scuderia cos\u00ec scelse un altro pilota italiano, Mauro Baldi.\nAl volante del modello 101B si alterna al pilota italiano l'olandese Huub Rothengatter, ma senza ottenere nessun risultato migliore dell'ottavo posto, colto in ben quattro occasioni.\nIn una gara (Detroit) verr\u00e0 utilizzato anche un motore Ford Cosworth DFV aspirato, anche se con poca fortuna visto che la vettura non si qualifica. Per tale occasione lo Chassis n.1 (quello in origine destinato al motore Honda) fu nuovamente modificato (adottando l'aerodinamica dell'anno precedente) nella versione 101C. Ci\u00f2 fu deciso anche per la difficolt\u00e0 della Hart di produrre pezzi di ricambio, in quanto il motorista inglese era penalizzato dallo sciopero dei metalmeccanici in Germania Ovest, in cui erano presenti dei fornitori del motorista. Problemi coi ricambi vi erano stati anche per la Toleman e la RAM.\nStagione 1985.\nNel 1985 parteciper\u00e0 solo alle prime tre gare; dopo la gara di San Marino la scuderia abbandoner\u00e0 la Formula 1, cedendo la fornitura di pneumatici Pirelli alla Toleman.\nLa Formula 3000.\nIl \"team\" riapparve in Formula 3000 come \"Spirit Motorsport\" nel 1988, sempre con la guida di Wickham e il supporto di Geoff Mitchell e Tony Searles. La scuderia fece correre Bertrand Gachot e Paolo Barilla, con vetture della Reynard, motorizzate Ford-Cosworth. Gachot ottenne due secondi posti a Vallelunga e Silverstone, tanto da lottare nelle prime gare per il titolo, mentre Barilla fu quarto a Brands Hatch.\nA met\u00e0 stagione Wickham venne allontanato e Steve Kempton, pilota britannico prese il controllo del \"team\". Il pilota britannico, gi\u00e0 presente ma non partente nella gara inaugurale a Jerez, corse a Birmingham cogliendo l'undicesimo posto. Successivamente vennero ingaggiati il pilota brasiliano Marco Greco e il belga Eric Bachelart ma, entrambi, non riuscirono mai a qualificarsi. A fine stagione la Spirit usc\u00ec definitivamente dal mondo delle corse."}
{"id": "667222", "revid": "1610933", "url": "https://it.wikipedia.org/wiki?curid=667222", "title": "Pecari dal collare", "text": ""}
{"id": "667223", "revid": "41949", "url": "https://it.wikipedia.org/wiki?curid=667223", "title": "Mplayer", "text": ""}
{"id": "667225", "revid": "71155", "url": "https://it.wikipedia.org/wiki?curid=667225", "title": "David Shankle", "text": "Breve storia.\nDavid \u00e8 entrato a far parte dei Manowar nel 1989 e nel 1993 ha abbandonato la band per continuare un progetto heavy metal con il suo gruppo David Shankle Group. Ha prodotto con i Manowar l'album The Triumph of Steel e due cd con la sua band.\nIn quanto a tecnica chitarristica, vanta una notevole velocit\u00e0 d'esecuzione sullo strumento."}
{"id": "667229", "revid": "1610933", "url": "https://it.wikipedia.org/wiki?curid=667229", "title": "Lama (animale)", "text": ""}
{"id": "667233", "revid": "62244", "url": "https://it.wikipedia.org/wiki?curid=667233", "title": "Bruma", "text": "Il termine bruma pu\u00f2 indicare:"}
{"id": "667235", "revid": "339392", "url": "https://it.wikipedia.org/wiki?curid=667235", "title": "Yu il grande", "text": ""}
{"id": "667236", "revid": "1610933", "url": "https://it.wikipedia.org/wiki?curid=667236", "title": "Cervo delle paludi", "text": ""}
{"id": "667238", "revid": "767487", "url": "https://it.wikipedia.org/wiki?curid=667238", "title": "Teresa De Sio", "text": "\u00c8 sorella dell'attrice Giuliana De Sio.\nBiografia.\nGli anni settanta.\nNasce a Napoli e trascorre l'infanzia a Cava de' Tirreni. Nel 1976 comincia la sua attivit\u00e0 artistica con Eugenio Bennato e i Musicanova muovendosi nell'ambito della tradizione popolare napoletana, e distinguendosi per il timbro molto particolare che le conferisce genuinit\u00e0 e raffinatezza al tempo stesso. L'esperienza culmina nel 1978 con un LP dalle forti atmosfere folk intitolato \"Villanelle popolaresche del '500\".\nGli anni ottanta.\nNel 1980 viene pubblicato il suo primo album da solista \"Sulla terra sulla luna\" in cui la giovane cantautrice affronta tematiche e sonorit\u00e0 pi\u00f9 moderne iniziando cos\u00ec la scalata verso un ruolo di prestigio nell'ambito della canzone d'autore partenopea e nazionale. Gi\u00e0 in questo primo album la cantautrice si avvale della collaborazione, proseguita fino al suo quarto album, di bravi musicisti, autori della parte musicale di molte delle sue canzoni di maggior successo, quali Francesco Bruno, chitarrista e compositore romano, e Gigi De Rienzo, bassista, entrambi facenti parte del suo gruppo. Nel 1982 pubblica l'omonimo album \"Teresa De Sio\" in cui l'artista conferma la sua predilezione per il napoletano come lingua ideale grazie alla sua fluidit\u00e0. L'album supera inaspettatamente le 500.000 copie vendute: brani come \"Voglia 'e turn\u00e0\", \"Aumm aumm\" e \"Pianoforte e voce\" diventano popolarissimi - soprattutto il primo, destinato a rimanere il suo pi\u00f9 celebre.\nL'anno successivo pubblica l'album \"Tre\", e ottiene alcuni riconoscimenti per i testi delle canzoni, alcune diventate anche in questo caso abbastanza popolari come \"E pazzielle\", \"Terra 'e nisciuno\" e \"Ario\". Nel 1983 partecipa anche al programma televisivo \"Fantastico\", la quarta edizione della serie, con Gigi Proietti e Heather Parisi, in cui presenta brani tratti dai primi tre album e canta la sigla di coda \"O sole se ne va\".\nNel 1985 intraprende una pi\u00f9 specifica ricerca musicale in realt\u00e0 mai cessata. L'album \u00e8 \"Africana\", Teresa \u00e8 affiancata da Brian Eno. Compaiono pi\u00f9 di una composizione in lingua italiana, e le atmosfere sono diventate pi\u00f9 rock. L'anno successivo pubblica \"Toledo e regina\", in cui la De Sio dimostra la sua conoscenza e il suo amore nei confronti della musica partenopea di fine Ottocento e inizio Novecento. All'album collabora Paul Buckmaster che scrive gli archi per l'accompagnamento di raffinatissime riletture-capolavoro tra cui \"Passione\", \"Catar\u00ec\" e \"Io te vurria vas\u00e0\".\nNel 1988 \u00e8 la volta di una particolarissima pubblicazione in doppio album intitolata \"Sindarella suite\": infatti all'interno dell'opera \u00e8 compresa una suite vera e propria dal titolo \"La storia vera di Lupita Mendera\", musicata ancora una volta in collaborazione con Brian Eno. Ovviamente il riscontro discografico non \u00e8 pi\u00f9 quello della prima met\u00e0 degli anni ottanta. Nello stesso anno interpreta insieme all'autore il brano \"La volpe\", contenuta nell'album \"La pianta del t\u00e8\" di Ivano Fossati.\nGli anni novanta.\nNel 1991 la De Sio pubblica ben due album: uno di inediti intitolato \"Ombre rosse\" che contiene anche \"Colomba\" e \"Bello mio\" (quest'ultima a tematica gay); inoltre esce anche una raccolta, \"Voglia 'e turn\u00e0\", con tutti i grandi successi di Teresa presenti anche nella scaletta dei suoi due lunghi tour di quell'anno. L'artista chiude cos\u00ec non solo il rapporto con la Phonogram, ma anche un intero ciclo artistico.\nNel 1993 approda alla Cgd con un album dal titolo \"La mappa del nuovo mondo\" in cui l'impegno e la tematica sociale entrano a far parte del suo mondo poetico in composizioni come \"Teresa stanca di guerra\" e soprattutto \"Io non mi pento\". Nel 1994 consolida una forma di spettacolo originalissima intitolato \"Parole e musica\", in cui pubblico e artista interagiscono attraverso il dialogo unitamente alle performance dal vivo.\nNel 1995 registra in presa diretta e senza pubblico l'album \"Un libero cercare\" al teatro Petrella di Longiano. Collaborano anche Fabrizio De Andr\u00e9 e Fiorella Mannoia.\nNegli anni successivi Teresa riprende con frequenza e intensit\u00e0 l'attivit\u00e0 concertistica presentando dal vivo i brani pi\u00f9 famosi del suo repertorio riarrangiati per l'occasione con l'aiuto del chitarrista Sas\u00e0 Flauto e degli Almonjav\u00e0, il nuovo gruppo. \u00c8 cos\u00ec che nel 1997 viene infatti pubblicato il live \"Primo viene l'amore\", con alcune straordinarie riletture dei suoi grandi successi unitamente a tre inediti, tra cui \"Rondine\".\nNel 1999 l'artista realizza il progetto \"La notte del Dio che balla\", fra tradizione e tecnologia. \u00c8 in questo periodo che Teresa si avvicina alla musica popolare pugliese, alla taranta in particolare. Infatti, dopo molti concerti e progetti live come \"Da Napoli a Bahia da Genova a Bastia\", che raccolgono ovunque ottimi consensi da parte della critica pi\u00f9 esperta, Teresa si mette a punto \"Craj\", un originalissimo spettacolo a met\u00e0 tra musica e teatro che intende omaggiare la tradizione popolare pugliese, elemento alla base del progetto, che spiega l'intensa collaborazione con Matteo Salvatore.\nGli anni duemila.\nIn quest'ambito nasce un nuovo lavoro in studio pubblicato alla fine del 2004, \"A Sud! A Sud!\", in cui Teresa torna a celebrare in forma ancora pi\u00f9 compiuta la musicalit\u00e0 mediterranea in brani come \"Salta salta\", scritta per il progetto \"La notte del Dio che balla\", \"Mamma Napoli\", in cui il fido Sas\u00e0 Flauto \u00e8 la seconda voce, e soprattutto \"Lu bene mio\" del compianto Matteo Salvatore, autore particolarmente caro a Teresa. C'\u00e8 spazio anche per \"Stelle\", scritto dall'amico brasiliano Lenine: Teresa opera un parallelismo tra il Sud che \u00e8 solita raccontare nel Folk mediterraneo e partenopeo, e il Sud dell'America Latina, in cui ritroviamo gli stessi colori e la stessa malinconia.\n\"Craj\" \u00e8 diventato nel frattempo anche opera cinematografica. Partecipando alla 62\u00aa edizione della Mostra internazionale d'arte cinematografica di Venezia 2005 vince il Premio \"Lino Miccich\u00e8\" del CSC per la miglior opera prima. Nel maggio del 2007 pubblica il nuovo lavoro \"Sacco e fuoco\". Nel 2008 Teresa presenta \"Riddim a Sud\". In tiratura limitata (200 copie) \u00e8 uscito anche Riddim a Book, un libro che raccoglie le foto dei musicisti che hanno partecipato ai cinque concerti del tour.\nA fine 2009 esce per Einaudi (Coralli) il suo primo romanzo \"Metti Il Diavolo A Ballare\". Un noir socio-antropologico ambientato nella Puglia del dopoguerra che con perizia racconta romanzando la vita di una famiglia nel sud dell'Italia tra povert\u00e0, ignoranza, violenza, tradizioni e la magia legata al mito della \"taranta\" che coinvolger\u00e0 in un crescendo di colpi di scena un intero paese che con omert\u00e0 cerca di nascondersi una dura verit\u00e0. Nella primavera del 2010 \"Metti Il Diavolo A Ballare\" vince il premio Rapallo Carige come migliore opera prima.\nNel 2010 Teresa De Sio trasforma il suo romanzo \"Metti Il Diavolo A Ballare\" in uno spettacolo a met\u00e0 fra teatro, concerto e narrazione, con l'attore Ippolito Chiarello e tre musicisti (HER, Upapadia, Egidio Marchitelli), intitolato \"Reading - Metti il diavolo a ballare\". Il 25 marzo del 2010 ha partecipato alla serata \"Rai per una notte\", organizzata contro la censura e in difesa della libert\u00e0 di stampa. Il 17 giugno dell'anno successivo ha preso parte alla serata \"Tutti in piedi: signori, entra il lavoro\", organizzata in occasione dei 110 anni della Fiom. Ha collaborato con Arcilettore. Nel 2011 viene pubblicato l'album \"Tutto cambia\". Nel mese di febbraio del 2015 viene pubblicato il suo secondo romanzo dal titolo \"L'attentissima\" Il 3 maggio 2019 esce il nuovo album \"Puro desiderio\"."}
{"id": "667240", "revid": "62004", "url": "https://it.wikipedia.org/wiki?curid=667240", "title": "Donny Hamzik", "text": ""}
{"id": "667243", "revid": "123203494", "url": "https://it.wikipedia.org/wiki?curid=667243", "title": "Sika", "text": "Sika pu\u00f2 riferirsi a:"}
{"id": "667244", "revid": "109651", "url": "https://it.wikipedia.org/wiki?curid=667244", "title": "Loveline", "text": "Loveline \u00e8 stato un programma televisivo di MTV Italia condotto da Camila Raznovich per le prime otto edizioni, e da Angela Rafanelli nella nona e ultima edizione, con la consulenza del sessuologo Marco Rossi per le prime quattro stagioni, della psicologa Laura Testa per la quinta, sesta, settima e l'ottava e del dottor Roberto Bernorio per la nona.\nIl programma.\nIn un salotto rosso la conduttrice parla apertamente di sesso e sentimenti ad un pubblico composto principalmente da ragazzi. Durante la trasmissione il pubblico in studio (tramite bigliettini anonimi) e da casa (tramite telefono) pu\u00f2 intervenire in diretta per chiarire i propri dubbi.\nRubriche.\nComprende varie rubriche al suo interno:\nA fine puntata \u00e8 da segnalare il cartone animato intitolato \"Pene e Vagina\" ideato da Fabrizio Biggio.\nPene e Vagina.\n\"Pene &amp; Vagina\" \u00e8 un cartone animato ideato da Fabrizio Biggio ed animato e diretto da Simone Antonucci, trasmesso a fine puntata del programma \"Loveline\". \u00c8 composto da tre stagioni: la prima intitolata \"Le avventurine di Pene e Vagina\", la seconda \"Le letterine di Pene e Vagina\" e la terza \"Le incredibili avventure di Pene e Vagina\".\nEditoria.\nNel 2004 al programma \u00e8 stato prodotto un libro intitolato \"Loveline Il sesso affrontato senza morbosit\u00e0 o imbarazzo\", scritto da Camila Raznovich e Marco Rossi per le edizioni Baldini Castoldi Dalai Editore."}
{"id": "667245", "revid": "1013865", "url": "https://it.wikipedia.org/wiki?curid=667245", "title": "Pegu", "text": "Pegu (: ), in italiano Peg\u00f9, conosciuta anche col nome Bago, \u00e8 una delle maggiori citt\u00e0 della Birmania, con 254.423 abitanti secondo il censimento del 2014. \u00c8 situata nella Regione di Bago e si trova a 80 chilometri a nord-est di Rangoon. Nel 1364 divenne la capitale del pi\u00f9 importante dei regni del popolo mon, che si liber\u00f2 dell'influenza dei mongoli nel sud dell'odierna Birmania. La citt\u00e0 fu importante anche durante il periodo coloniale britannico.\nStoria.\nCapitale del Regno mon di Hanthawaddy.\nSecondo fonti scarsamente attendibili, la citt\u00e0 fu fondata dai mon di Thaton nel 573 d.C. I mon ne mantennero il controllo per lungo tempo e nel 1287 fondarono il Regno Ramanya con capitale a Martaban. Nel 1363 prese il nome Regno di Hanthawaddy, l'antico nome di Pegu, che ne divenne la capitale. A nord si era intanto stabilita una dinastia dei bamar ad Ava, contro la quale Pegu fu coinvolta in una continua lotta.\nCapitale del secondo impero birmano.\nNel 1539, il re bamar Tabinshwehti del Regno di Toungoo sottomise i mon e spost\u00f2 la propria capitale a Pegu, dove rimase per 60 anni. Fu in questo periodo che il suo successore, il re birmano Bayinnaung, sottomise gran parte del Sud-est asiatico e Pegu divenne la capitale di quello che fu definito il secondo impero birmano. In questi anni Pegu fu visitata anche dall'orafo veneziano Gasparo Balbi che lasci\u00f2 una vivace descrizione della capitale e degli usi della corte. \nAlla morte di Bayinnaung il regno si disgreg\u00f2 e la capitale fu riportata ad Ava nel 1599.\nCapitale del breve regno restaurato mon di Hanthawaddy.\nLa dinastia Toungoo riprese il controllo del Paese e Pegu, che per alcuni anni era stata assoggettata da altri regni birmani minori, torn\u00f2 nuovamente sotto il dominio birmano agli inizi del XVII secolo. Fu nuovamente la capitale birmana dal 1617 al 1634. Il regno Toungoo ebbe fine a seguito di una rivolta dei mon di Pegu sostenuta dai francesi nel XVIII secolo. In tale occasione i mon istituirono il Regno restaurato di Hanthawaddy che ebbe fine nel 1757, quando la citt\u00e0 fu saccheggiata dal re birmano Alaungpaya, fondatore della dinastia Konbaung. Ebbe cos\u00ec fine l'ultimo periodo indipendente dei mon.\nStoria moderna.\nIn seguito Pegu, ricostruita dal re Bodawpaya di Ava (regno dal 1782 al 1819), segu\u00ec le sorti della Birmania, che fu sconfitta dai britannici in tutte e tre le guerre anglo-birmane. La citt\u00e0 fu annessa all'India britannica nel 1853, dopo la seconda guerra anglo-birmana. I mon di Pegu subirono grandi persecuzioni dai birmani dopo le dure sconfitte subite, molti furono sterminati ed altri furono costretti ad abbandonare la citt\u00e0 o addirittura la regione. Sotto il controllo britannico, i mon furono maggiormente protetti e poterono sopravvivere. Oggi la maggioranza degli abitanti \u00e8 comunque di etnia birmana, in netta prevalenza sui mon rimasti."}
{"id": "667249", "revid": "1610933", "url": "https://it.wikipedia.org/wiki?curid=667249", "title": "Cervo di Eld", "text": ""}
{"id": "667251", "revid": "307923", "url": "https://it.wikipedia.org/wiki?curid=667251", "title": "Bago", "text": ""}
{"id": "667252", "revid": "1610933", "url": "https://it.wikipedia.org/wiki?curid=667252", "title": "Tameng", "text": ""}
{"id": "667253", "revid": "339392", "url": "https://it.wikipedia.org/wiki?curid=667253", "title": "Cervo dalle labbra bianche", "text": ""}
{"id": "667256", "revid": "339392", "url": "https://it.wikipedia.org/wiki?curid=667256", "title": "Cervo di Thorold", "text": ""}
{"id": "667266", "revid": "484362", "url": "https://it.wikipedia.org/wiki?curid=667266", "title": "Riccardo da Lentini", "text": "Biografia.\nSulla base di un documento del 1239 fu \"praepositus aedificiorum\", ovvero supervisore delle fabbriche regie, essenzialmente dei castelli che in quel periodo venivano realizzati in Sicilia. Nel documento in questione (una lettera del 17 novembre 1239 da Lodi) l'imperatore Federico II scrive a Riccardo riassumendogli i cantieri architettonici in corso in Sicilia ai quali egli \u00e8 preposto.\nIn base a ci\u00f2 gli studiosi ritengono pertanto che Riccardo potrebbe aver realizzato (forse progettato o solo diretto nei cantieri costruttivi) una serie di edifici: il Castello di Augusta, un vivaio a San Cosmo, il Castello Maniace di Siracusa, il castello di Caltagirone (non pi\u00f9 esistente), il castello di Milazzo, il castello di Lentini (chiamato anche \u201cCastellaccio\u201d e di cui rimane, oltre ai ruderi, una sala ipogea). Nella lettera inoltre l'imperatore raccomanda al tecnico la scelta del luogo dove costruire in Catania una rocca, da identificare ovviamente con il Castello Ursino, e l'individuazione della cava di pietra idonea a quella costruzione. La lettera prosegue disponendo di provvedere di cibi, di vestiti e di tutto il necessario i saraceni a servizio dell'esercito del re (facendo luce sulle mansioni diversificate del \"praepositus\"); ma gli ordina anche di sospendere i lavori edili e i pagamenti, poich\u00e9 i tesori dello stato erano volti ad altri pi\u00f9 imponenti bisogni (certamente la lotta contro i Comuni nell'Italia settentrionale).\nSulla base di questa testimonianza, alcuni studiosi ritengono che Riccardo potrebbe aver lavorato anche al rimaneggiamento dei castelli di Agira, di Licodia Eubea, di Castelvetrano (oggi non pi\u00f9 esistenti), alla Torre di Federico II a Enna, alla modifica del 1\u00ba ordine e realizzazione del 2\u00ba (delle quattro stratificazioni) della cinta muraria del Castello di Montalbano Elicona.\nAltri aggiungono il Castel del Monte, per\u00f2, se i documenti confermano che l'incarico di preposto che Riccardo ricopr\u00ec era limitato alla parte insulare del Regno, sarebbero da espungere dalle sue competenze.\nNel 1246 era a Prato per il Castello dell'Imperatore, nell'ufficio di \"magister castri imperatoris\".\nGli \u00e8 stata attribuita, non senza controversie, anche un'attivit\u00e0 di urbanista, in particolare nella realizzazione della pianta a scacchiera della \"citt\u00e0 nuova\" di Augusta negli anni venti del XIII secolo."}
{"id": "667268", "revid": "22475", "url": "https://it.wikipedia.org/wiki?curid=667268", "title": "Tecno (automobilismo)", "text": "La Tecno \u00e8 stata una scuderia automobilistica italiana. Fondata dai fratelli Pederzani, gi\u00e0 costruttori di kart con la Tecnokart, il team corse in varie categoria tra cui Formula 3, Formula 2 e Formula 1.\nStoria.\nFormule minori.\nNel 1966 la Tecno fece il debutto in Formula 3. Dopo due anni, nel 1968, arriv\u00f2 la conquista del primo titolo nel campionato, a cui ne seguirono altri tre, fino al 1971. \nContemporaneamente, la scuderia gareggi\u00f2 pure in Formula 2. Nel 1968, Clay Regazzoni, pilota di punta, ottenne due podi e concluse il campionato al settimo posto. L'anno seguente corsero per il team pure Fran\u00e7ois C\u00e9vert, che concluse terzo nella classifica finale con una vittoria, la prima per la Tecno, e Nanni Galli. Avvenne pure l'esordio (con una Formula 2, dal momento che il regolamento dell'epoca lo consentiva) al Gran Premio di Germania di Formula 1 del 1969, con al volante il pilota francese. Nel 1970 Regazzoni port\u00f2 poi la scuderia alla vittoria nel campionato europeo di Formula 2.\nFormula 1.\nL'esordio vero e proprio in Formula 1 avvenne nel 1972 al Gran Premio del Belgio con Nanni Galli alla guida. La vettura, denominata PA123/3 e sponsorizzata dal Martini Racing, montava un motore a 12 cilindri contrapposti (detto anche \"a V di 180\u00b0 \") costruito dalla stessa scuderia. La stagione fu poco positiva, tanto che solo nel Gran Premio d'Austria la vettura chiuse a nove giri dal vincitore, senza essere classificata.\nNel 1973 Chris Amon giunse sesto nel Gran Premio del Belgio, regalando alla scuderia il primo e unico punto nella sua storia in Formula 1. Seguirono per\u00f2 delle traversie nei rapporti tra lo sponsor Martini e il team. Venne infatti imposto ai fratelli Pederzani l'uso di una vettura progettata in Inghilterra al posto di quella usata sino ad allora. Monoposto che si rivel\u00f2 ancora meno competitiva. Ancor prima del termine della stagione il ritiro dei finanziamenti dello sponsor Martini segner\u00e0 la fine della scuderia."}
{"id": "667270", "revid": "647919", "url": "https://it.wikipedia.org/wiki?curid=667270", "title": "Daino della Mesopotamia", "text": ""}
{"id": "667299", "revid": "287204", "url": "https://it.wikipedia.org/wiki?curid=667299", "title": "Klub Sportowy Dyskobolia Grodzisk Wielkopolski", "text": "Il Klub Sportowy Dyskobolia Grodzisk Wielkopolski, meglio noto come Dyskobolia Grodzisk Wielkopolski o solamente Dyskobolia, \u00e8 stata una societ\u00e0 calcistica polacca con sede nella citt\u00e0 di Grodzisk Wielkopolski. Fondata il 30 aprile 1922, ha vinto in due occasioni la Coppa di Polonia. Nel 2008 \u00e8 avvenuta la fusione del club con il , che ne ha acquisito il posto nella massima divisione polacca. Il club ha proseguito nei campionati regionali, interrompendo le attivit\u00e0 nel 2016.\nOrganico.\nRosa 2007-2008.\n "}
{"id": "667300", "revid": "324090", "url": "https://it.wikipedia.org/wiki?curid=667300", "title": "Ospedale universitario AHEPA", "text": "L'ospedale universitario AHEPA di Salonicco (), conosciuto anche come AHEPA Hospital, \u00e8 uno dei pi\u00f9 grandi ospedali della Grecia del nord, famoso in tutto il Paese.\nLegato strettamente all'Universit\u00e0 Aristotele di Salonicco (), \u00e8 situato all'interno della vasta zona universitaria. Oltre a essere un importante ospedale universitario, \u00e8 parte del sistema sanitario nazionale greco (ESY).\nL'ospedale universitario AHEPA \u00e8 stato fondato nel 1947 con il supporto economico dell'AHEPANS (American Hellenic Educational Progressive Association), un'organizzazione per gli scambi culturali greco-statunitensi."}
{"id": "667301", "revid": "5296", "url": "https://it.wikipedia.org/wiki?curid=667301", "title": "Jerome S. Bruner", "text": ""}
{"id": "667302", "revid": "14806", "url": "https://it.wikipedia.org/wiki?curid=667302", "title": "DJ Mellow D", "text": ""}
{"id": "667306", "revid": "22356", "url": "https://it.wikipedia.org/wiki?curid=667306", "title": "Aliwalia rex", "text": ""}
{"id": "667308", "revid": "14806", "url": "https://it.wikipedia.org/wiki?curid=667308", "title": "Bomb Squad", "text": ""}
{"id": "667309", "revid": "5296", "url": "https://it.wikipedia.org/wiki?curid=667309", "title": "Jerome Seymour Bruner", "text": ""}
{"id": "667311", "revid": "124554043", "url": "https://it.wikipedia.org/wiki?curid=667311", "title": "Franco Turigliatto", "text": "\u00c8 stato portavoce nazionale di Sinistra Critica per i tutti cinque anni di esistenza di tale organizzazione (2008-2013), e successivamente il leader del movimento Sinistra Anticapitalista.\nI primi passi politici e la nascita di Rifondazione.\nFranco Turigliatto comincia, nel 1966, la militanza politica nel Movimento Studentesco di Mario Capanna .\nA partire dalle lotte operaie del 1969 segue le dinamiche del movimento operaio torinese e nazionale. Aderisce quello stesso anno alla Quarta Internazionale. Guida poi, con Livio Maitan, la Lega comunista rivoluzionaria IV internazionale fino al 1989, quando questo gruppo confluisce in Democrazia Proletaria.\nMembro subito dopo della direzione nazionale di DP, nel 1991 partecipa alla costruzione del Partito della Rifondazione Comunista. Diventa membro della direzione nazionale e dirigente di una minoranza interna del PRC, \"Bandiera Rossa\", guidata da Maitan, che in seguito confluir\u00e0 in \"Sinistra Critica\" (la cui rivista di riferimento \u00e8 \"Erre\"). Da membro della direzione nazionale del PRC si occupa per diversi anni, all'interno del Dipartimento Lavoro, della divisione Grandi Fabbriche, seguendo da vicino la crisi della Fiat e recandosi quotidianamente davanti ai cancelli degli stabilimenti torinesi di Mirafiori.\nAlle politiche del 2006 \u00e8 stato eletto al Senato nella circoscrizione Piemonte. \u00c8 membro dell'11\u00aa Commissione permanente (Lavoro e previdenza sociale), della 14\u00aa Commissione permanente (Politiche dell'Unione europea) e della delegazione italiana all'assemblea parlamentare dell'Organizzazione per la sicurezza e la cooperazione in Europa (OSCE).\nHa ricoperto inoltre il ruolo di Responsabile lavoro del PRC in Piemonte e si \u00e8 occupato delle politiche industriali nel Dipartimento nazionale lavoro.\nIl caso Turigliatto-Rossi.\nIl 21 febbraio 2007, la sua non partecipazione al voto assieme al senatore Fernando Rossi del PdCI sulla mozione del Ministro degli Esteri Massimo D'Alema riguardo alla politica estera del Governo, scatena notevoli polemiche, pur non essendo determinante per la crisi del governo Prodi II, causata dall'astensione, che al senato equivaleva ad un voto contro, anche di due senatori a vita, Giulio Andreotti e Sergio Pininfarina, e del voto contrario di Francesco Cossiga (anch'egli senatore a vita). Tuttavia a causa dell'astensione, essendosi posto \"fuori dalla comunit\u00e0 di Rifondazione\", secondo le parole della segreteria del partito, questa ha raccomandato che ne venga decretato l'allontanamento. L'allontanamento per due anni dal partito (il provvedimento disciplinare pi\u00f9 grave previsto dallo Statuto del PRC) \u00e8 deciso, con 14 voti a favore e 6 contrari, dal Collegio Nazionale di Garanzia il 1\u00ba marzo 2007.\nIl 23 febbraio 2007 Turigliatto, dopo essere stato espulso dal gruppo parlamentare di Rifondazione, aderisce, come da regolamento, al Gruppo misto del Senato, costituendo la componente della Sinistra Critica, dal nome dell'associazione di cui \u00e8 membro, la quale \u00e8 poi interamente uscita da Rifondazione Comunista l'8 dicembre 2007, giorno in cui tale partito formalizzava la propria adesione a La Sinistra l'Arcobaleno.\nDurante la discussione della Legge Finanziaria del 2008, Turigliatto ha proposto un emendamento in cui si proponeva di dimezzare lo stipendio e le indennit\u00e0 dei parlamentari. L'8 novembre 2007, l'emendamento \u00e8 stato respinto con 36 voti a favore e 266 contro. In un altro emendamento, approvato dal Senato, ha proposto di istituire un fondo per risanare gli edifici pubblici dall'amianto.\nCrisi di governo.\nIl 24 gennaio 2008 Turigliatto \u00e8 tra i senatori che votano \"no\" alla fiducia nei confronti del Governo Prodi II, provvedimento che far\u00e0 aprire la crisi di governo con le successive dimissioni.\nAlle seguenti elezioni politiche del 2008, Turigliatto presenta il suo movimento Sinistra Critica (che candida la giovane Flavia D'Angeli come Premier) guidandone le liste al Senato, in autonomia dagli altri schieramenti. Durante la campagna elettorale, nella puntata del 13 marzo 2008 di \"Porta a Porta\", Turigliatto abbandona gli studi del programma televisivo di approfondimento politico in polemica con la presenza di Roberto Fiore, leader del movimento Forza Nuova, di ispirazione neofascista.\nNessun candidato di Sinistra Critica viene eletto in Parlamento, a causa del mancato raggiungimento dello sbarramento posto al 4% a livello nazionale per la Camera e all'8% a livello regionale per il Senato.\nSviluppi recenti.\nAnche dopo le elezioni del 2008 Turigliatto continua la sua militanza politica; nel novembre 2009 \u00e8 stato confermato fra i tre portavoce nazionali di Sinistra Critica.\nIn un'intervista al Corriere della Sera del 15 agosto 2010 afferma di non essersi mai pentito di aver fatto cadere l'ultimo Governo Prodi.\nNel 2011 \u00e8 candidato al Consiglio Comunale di Torino nella lista di Sinistra Critica che, assieme alla Federazione della Sinistra, sostiene Juri Bossuto come candidato a Sindaco, senza risultare eletto.\nNel 2012 in occasione del Congresso Nazionale di Sinistra Critica \u00e8 il primo firmatario degli emendamenti al documento congressuale. In sede di congresso le due posizioni (documento principale ed emendamenti) si eguagliano. Dopo un anno di convivenza le due aree decidono di porre fine all'esistenza di Sinistra Critica: dall'estate 2013 Turigliatto \u00e8 uno dei principali esponenti della nuova formazione Sinistra Anticapitalista.\nIn occasione delle elezioni politiche del 2018 il suo movimento fa parte della lista Potere al Popolo!, senza per\u00f2 poi aderire al successivo processo costituente che lo porter\u00e0 a diventare un movimento politico a tutti gli effetti.\nVicende giudiziarie.\nDurante la campagna elettorale del 2008, ospite della trasmissione \"Porta a Porta\" su Rai 1, Turigliatto \u00e8 messo a confronto con Roberto Fiore, segretario di Forza Nuova. Prima che Fiore possa dire nulla, Turigliatto abbandona lo studio, affermando di non poter dibattere con un fascista. In seguito a ci\u00f2, Fiore querela Turigliatto per diffamazione a mezzo stampa.\nIl 4 luglio 2014 il Giudice per le indagini preliminari dispone il giudizio immediato per Turigliatto. Tuttavia, il 16 settembre 2015 il Senato (con 219 s\u00ec, 0 no e 2 astenuti) dichiara le dichiarazioni di Turigliatto insindacabili ai sensi dell'art.68, primo comma della Costituzione. Turigliatto \u00e8 quindi prosciolto dalle accuse."}
{"id": "667312", "revid": "71594", "url": "https://it.wikipedia.org/wiki?curid=667312", "title": "B. F. Skinner", "text": ""}
{"id": "667314", "revid": "729019", "url": "https://it.wikipedia.org/wiki?curid=667314", "title": "Metropolitana di Shanghai", "text": "La metropolitana di Shanghai () \u00e8 la rete metropolitana a servizio della citt\u00e0 cinese di Shanghai.\nComplessivamente nel 2018 si compone di 16 linee e 393 stazioni, con una lunghezza del percorso operativo di 673 chilometri, il che la rendeva al tempo la pi\u00f9 lunga del mondo. Inoltre, secondo i dati del 2013, era la terza per numero di utenza annuale, con 2,5 miliardi di passeggeri ed una media di 6,86 milioni di passeggeri giornalieri. Il 28 aprile 2017 \u00e8 stata raggiunta la cifra record di 11,867 milioni di passeggeri giornalieri.\n\u00c8 tra le metropolitane con il maggiore tasso espansivo.\nRete.\nNel 2018 la rete metropolitana si compone di 16 linee."}
{"id": "667315", "revid": "767487", "url": "https://it.wikipedia.org/wiki?curid=667315", "title": "Mr. Smith va a Washington", "text": "Mr. Smith va a Washington (\"Mr. Smith Goes to Washington\") \u00e8 un film del 1939 diretto da Frank Capra e interpretato da James Stewart e Jean Arthur, adattamento del racconto inedito \"The Gentleman from Montana\" scritto da Lewis R. Foster e ispirato alla figura del senatore degli Stati Uniti Burton K. Wheeler.\nOltre a risultare un grande successo di pubblico e critica ricevette 11 candidature ai Premi Oscar, aggiudicandosi quello per il miglior soggetto originale.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2009 \u00e8 entrato nella \"Film Hall of Fame\" della Online Film &amp; Television Association.\nNel 1998 \u00e8 risultato 29\u00ba nella lista dei 100 migliori film statunitensi di sempre dell'American Film Institute, mentre nell'edizione aggiornata del 2007 \u00e8 salito al 26\u00ba posto. L'AFI lo ha inoltre posizionato al 5\u00ba posto tra i 100 film pi\u00f9 commoventi e il personaggio di Jefferson Smith, che lanci\u00f2 definitivamente la carriera di James Stewart, \u00e8 risultato 11\u00ba tra i 100 migliori \"eroi\" della storia del cinema americano.\nTrama.\nChiamato a sostituire un senatore da poco scomparso, il governatore Hopper viene incaricato dal potente capo politico Jim Taylor di nominare uno \"yes man\" che non interferisca con il suo progetto, quello di una diga la cui costruzione porterebbe lauti guadagni a finanzieri e politicanti interessati. Mentre i comitati popolari vorrebbero il riformatore Henry Hill, Hopper sceglie il giovane Jefferson Smith, patriottico leader dei Boy Rangers, calcolando che la sua ingenuit\u00e0 piacer\u00e0 alla gente e che, allo stesso tempo, lo render\u00e0 facile da manipolare. Preso sotto l'ala dello stimato ma corrotto senatore Joseph Paine, la natura onesta e pulita di Smith consente alla spietata stampa di Washington di approfittarsi di lui ed offuscare la sua reputazione con titoli che lo marchiano come un burattino.\nCon l'aiuto della sua segretaria Clarissa, Smith presenta un disegno di legge per autorizzare l'acquisto di un terreno da trasformare in un campo nazionale di Boy Rangers. Tuttavia, il terreno fa gi\u00e0 parte del progetto della diga sostenuto da Taylor e Clarissa mette al corrente il giovane senatore della situazione. Non volendo crocifiggere Smith, Paine comunica a Taylor di volersi ritirare ma quest'ultimo gli ricorda che se \u00e8 al potere \u00e8 grazie alla sua influenza. Il giorno seguente, quando Smith espone il disegno di legge al Senato, Paine lo accusa con prove false di possedere gi\u00e0 il terreno in questione e di volerne trarre profitto. Scioccato dal tradimento del suo mentore, Smith \u00e8 deciso a lasciare Washington, ma Clarissa lo convince a lanciare un ostruzionismo per rinviare la legge sugli stanziamenti e dimostrare la sua innocenza. Smith parla al Senato ininterrottamente per 23 ore, riaffermando gli ideali americani di libert\u00e0 e svelando le vere motivazioni dello schema della diga, ma nessuno dei senatori \u00e8 convinto.\nGli elettori cercano di stringersi intorno a lui, ma l'opposizione \u00e8 troppo potente e tutti i tentativi sono schiacciati. A causa dell'influenza di Taylor, giornali e stazioni radio distorcono i fatti contro il senatore e anche lo sforzo dei Boy Rangers di diffondere il loro sostegno a Smith si traduce in feroci attacchi verso di loro da parte dei tirapiedi di Taylor. Ogni speranza sembra persa ma Paine ha un'ultima carta nella manica e mostra lettere e telegrammi dallo stato di origine di Smith che ne chiedono l'espulsione. Smith crolla svenuto e Paine, sopraffatto dal senso di colpa, lascia la camera del Senato e tenta di suicidarsi con un colpo di pistola ma viene fermato in tempo dai senatori. Quindi irrompe di nuovo nella camera del Senato, confessando l'intero piano e riconoscendo l'innocenza di Smith.\nProduzione.\nNel 1937 la Columbia Pictures opzion\u00f2 il racconto inedito \"The Gentleman from Montana\" di Lewis R. Foster, storia della graduale disillusione di un giovane senatore idealista. L'idea della realizzazione di un film si scontr\u00f2 per\u00f2 con la Production Code Administration, alla quale gli \"studios\" erano tenuti a sottoporre tutto il materiale che intendevano trasporre sul grande schermo. Nel gennaio 1938 il direttore della PCA Joseph Breen scrisse al presidente dello studio Harry Cohn, respingendo la richiesta a causa della rappresentazione poco lusinghiera del sistema americano e del presunto attacco nascosto alla forma di governo democratica. In seguito anche la Paramount e la Metro-Goldwyn-Mayer presentarono una copia del racconto alla PCA per l'approvazione ma l'esito non fu diverso. Rispondendo a un funzionario della Paramount, Breen lo invit\u00f2 \"ad accettare un consiglio serio prima di intraprendere la produzione di qualsiasi film basato su questa storia. Ci sembra che potrebbe benissimo essere materia esplosiva, sia per l'industria cinematografica che per il Paese in generale\u00bb.\nA quel punto Cohn decise di rischiare ed acquist\u00f2 i diritti del racconto, intenzionato a produrre un film con Ralph Bellamy come protagonista. La regia, inizialmente offerta a Rouben Mamoulian che rinunci\u00f2 per dirigere il dramma \"Passione\", fu quindi affidata a Frank Capra che accett\u00f2 dopo aver accantonato l'idea di un film sulla vita del compositore Fryderyk Chopin. Il progetto divenne quello di una sorta di sequel di \"\u00c8 arrivata la felicit\u00e0\", con il titolo previsto \"Mr. Deeds Goes to Washington\" e Gary Cooper chiamato a riprendere il ruolo di Longfellow Deeds. Data l'indisponibilit\u00e0 dell'attore, la scelta finale ricadde su James Stewart che venne \"preso in prestito\" dalla MGM.\nJoseph Breen avvis\u00f2 la Columbia che il film avrebbe dovuto sottolineare che \u00abil Senato \u00e8 composto da un gruppo di bravi cittadini onesti, che lavorano instancabilmente per i migliori interessi della nazione\u00bb.\nSceneggiatura.\nPer la sceneggiatura Capra pens\u00f2 di rivolgersi al suo collaboratore di lunga data Robert Riskin che per\u00f2 era appena passato con il produttore Samuel Goldwyn (cosa che fece infuriare il regista che inform\u00f2 Harry Cohn che il film sarebbe stato l'ultimo con la Columbia). Dopo aver optato per Jo Swerling, anche lui in procinto di passare con Goldwyn, la scelta ricadde infine su Sidney Buchman, con il quale aveva gi\u00e0 lavorato in \"Strettamente confidenziale\" (1934) e \"Orizzonte perduto\" (1937).\nUna volta completata con il contributo (non accreditato) di Myles Connolly, la sceneggiatura venne sottoposta alla PCA e Joseph Breen invi\u00f2 una lettera al presidente della Motion Picture Association Will H. Hays in cui afferm\u00f2: \u00ab\u00c8 una grande storia che far\u00e0 molto bene a tutti coloro che la vedranno e, a mio giudizio, \u00e8 una fortuna che questo tipo di storia sia da fare in questo momento. Da tutte le difficolt\u00e0 del senatore Jeff si \u00e8 sviluppata l'importanza della democrazia e si \u00e8 splendidamente sottolineata la nostra ricca e gloriosa eredit\u00e0 che viene dall'avere un governo \"del popolo, fatto dal popolo e per il popolo\"\u00bb.\nLa storia sub\u00ec diversi cambiamenti in corso d'opera, anche perch\u00e9 verso il completamento del film gli avvocati della Columbia scoprirono che il soggetto originale di Foster mostrava alcune somiglianze con il dramma teatrale \"Both Your Houses\" di Maxwell Anderson, vincitore del Premio Pulitzer per la drammaturgia nel 1933. Per evitare potenziali problemi legali, lo studio acquist\u00f2 in ogni caso anche i diritti dell'opera di Anderson.\nCast.\nNel gennaio 1939, una volta abbandonata l'idea del sequel con Gary Cooper, Capra decise di assegnare il ruolo del protagonista a James Stewart e di affiancargli di nuovo Jean Arthur (dopo averli diretti l'anno precedente in \"L'eterna illusione\") nella parte della segretaria Clarissa Saunders. Claude Rains fu scelto per il ruolo del senatore Joe Paine e Edward Arnold per quello del corrotto Jim Taylor, mentre la parte del presidente del Senato fu inizialmente offerta a Edward Ellis, che rifiut\u00f2 venendo sostituito da Harry Carey.\nTra i numerosi attori non accreditati, nel film compaiono noti caratteristi tra cui Milton Kibbee (fratello di Guy Kibbee che interpreta il governatore Hopper), Erville Alderson, Dub Taylor, Russell Simpson, George Cooper, Wilson Benge, Edward Brophy, Jack Carson, George Chandler, Helen Jerome Eddy, Byron Foulger e Gino Corrado, oltre ad attori del cinema muto quali Edwin August, Wilfred Lucas (anche regista e collaboratore di David Wark Griffith), Chester Conklin, Hank Mann e Maurice Costello. Nel cast anche Dorothy Comingore (la Susan Alexander Kane di \"Quarto Potere\"), Craig Stevens, noto in seguito per il ruolo del detective privato Peter Gunn nell'omonima serie tv, e Philip Hurlic, uno dei primi attori bambini afroamericani.\nRiprese.\nIl film venne prodotto con un budget di 1.900.000 dollari e le riprese furono effettuate dal 3 aprile al 7 luglio 1939 nei Sunset Gower Studios della Columbia a Washington, dove venne realizzata una riproduzione dettagliata dell'aula del Senato grazie anche al contributo del consigliere tecnico James D. Preston. Alcune sequenze in esterna furono girate in altre location della capitale, tra cui la Union Station, il Lincoln Memorial e il Campidoglio.\nDistribuzione.\nNegli Stati Uniti il film fu proiettato in anteprima il 17 ottobre 1939 alla Constitution Hall di Washington e due giorni dopo venne distribuito nelle sale. Nel 1942 diversi cinema in Francia decisero di proiettarlo di nuovo, come ultimo film prima che i nazisti bandissero le pellicole in lingua inglese.\nEdizione italiana.\nDoppiaggio.\nIl doppiaggio originale fu eseguito dalla C.D.C. presso gli studi della Fono Roma, sotto la direzione di Mario Almirante. Nel 1999, in occasione dell'uscita in Italia dell'edizione in VHS, \u00e8 stato effettuato un nuovo doppiaggio dalla SEFIT-CDC.\nEdizioni home video.\nLa prima edizione in DVD \u00e8 stata distribuita il 22 febbraio 2000 dalla Columbia TriStar. Nel 2006 il film \u00e8 uscito nel cofanetto \"The Premiere Frank Capra Collection\" della Sony Pictures (candidato ai Saturn Awards per la miglior collezione DVD) e il 2 dicembre 2014 \u00e8 stato distribuito in Blu-ray sempre dalla Sony Pictures, con numerosi extra tra cui il documentario \"Frank Capra's American Dream\" e cinque \"featurette\": \"Frank Capra Jr. Remembers... Mr. Smith Goes to Washington\", \"Conversations with Frank Capra Jr.: The Golden Years\", \"Conversations with Frank Capra Jr.: A Family History\", \"Frank Capra: Collaboration\" e \"The Frank Capra I Knew\".\nAccoglienza.\nDopo la \"premi\u00e8re\" del 17 ottobre 1939 ci fu una reazione fortemente negativa al film sia da parte del Congresso degli Stati Uniti che della stampa di Washington. Frederic William Wile del \"Washington Star\" scrisse che il film aveva mostrato \u00abil sistema democratico e la nostra decantata libera stampa esattamente con i colori che Hitler, Mussolini e Stalin amano dipingerli\u00bb, mentre l'editorialista Willard Edwards riport\u00f2: \u00abIl Senato crede di essere stato diffamato dall'industria cinematografica e si prepara a contrattaccare\u00bb. Il contrattacco fu guidato dal leader della maggioranza Alben W. Barkley, che lo defin\u00ec \"stupido e insignificante\" e disse che faceva apparire il Senato \"un branco di truffatori\". Per la sua rappresentazione della corruzione nel Governo federale venne bollato di comunismo e antiamericanismo e alcuni lo ritennero una propaganda per aiutare gli sforzi dell'Asse all'inizio della seconda guerra mondiale. Joseph P. Kennedy, allora ambasciatore degli Stati Uniti a Londra, ritenne che il film avrebbe danneggiato \u00abil prestigio dell'America in Europa\u00bb ed offr\u00ec 2 milioni di dollari a Harry Cohn per acquistare il negativo ed impedirne la distribuzione europea. Come \"rappresaglia\" per il danno che ritenevano Hollywood avesse inflitto alla loro reputazione, alcuni senatori premettero per l'approvazione del Neely Anti-Block Booking Bill, che alla fine degli anni quaranta port\u00f2 allo scioglimento delle catene di cinema di propriet\u00e0 degli \"studios\". In risposta, la Columbia rilasci\u00f2 un programma speciale contenente recensioni favorevoli che sottolineavano il patriottismo del film e il sostegno alla democrazia.\nNonostante le controversie che accompagnarono l'anteprima di Washington, il film si rivel\u00f2 un successo al \"box office\" e ottenne ottime recensioni da parte della critica.\nIncassi.\nNegli Stati Uniti il film incass\u00f2 9,6 milioni di dollari, risultando il terzo maggior successo del 1939 dopo \"Via col vento\" e \"Il mago di Oz\".\nCritica.\nIl sito \"Rotten Tomatoes\" riporta il 96% di recensioni professionali con giudizio positivo e il seguente consenso critico: \u00abIl signor Smith va a Washington e torna con un inno edificante all'idealismo che distilla la forza del suo regista e del protagonista\u00bb. Il sito \"Metacritic\" assegna al film un punteggio di 73 su 100 basato su 9 recensioni, indicando un \"consenso generalmente favorevole\".\nIl \"Daily News\" lo defin\u00ec \u00abil capolavoro di Capra\u00bb, il \"New York Herald Tribune\" \u00abun film commovente e memorabile\u00bb e il \"New York Daily Mirror\" \u00abgrande intrattenimento ispiratore\u00bb. \"The Nation\" lo giudic\u00f2 \u00abdi gran lunga il miglior film dell'anno\u00bb, aggiungendo che James Stewart \u00aboccupa il primo posto tra gli attori di Hollywood... Ora \u00e8 maturo e recita una parte difficile con molte sfumature, momenti di impatto tragicomico. Ed \u00e8 in grado di fare molto di pi\u00f9 che interpretare scene isolate in modo efficace. Mostra la crescita di un personaggio attraverso l'esperienza\u00bb. Anche il critico Andrew Sarris esalt\u00f2 la prova di Stewart, riconoscendolo come \u00abla pi\u00f9 completa personalit\u00e0 attoriale del cinema americano, in particolare dotato nell'esprimere l'ambivalenza emotiva dell'eroe d'azione\u00bb.\nIl \"Time\" giudic\u00f2 il film \u00abstravagante, la regia brillante, la sceneggiatura veloce e divertente cos\u00ec come in \"\u00c8 arrivata la felicit\u00e0\". La recitazione del cast \u00e8 brillante e a volte superba. Ma \"Mr. Smith va a Washington\" \u00e8 pi\u00f9 di tutte queste cose. Il suo vero eroe non \u00e8 l'ingenuo Jeff Smith ma le cose in cui crede, incarnate nell'eroe della prima crisi della democrazia degli Stati Uniti, Abraham Lincoln\u00bb. Il giornalista e sceneggiatore Frank Nugent scrisse sul \"New York Times\": \u00abNon \u00e8 solo una brillante canzonatura, ma un'emozionante e persino stimolante testimonianza della libert\u00e0 e dell'innata dignit\u00e0 proprie dell'uomo medio\u00bb.\nInfluenza culturale.\nIl film \u00e8 stato inoltre parodiato in alcuni episodi della serie tv \"I Simpson\":\nSequel e remake.\nSecondo quanto riport\u00f2 \"The Hollywood Reporter\", nel 1949 la Columbia programm\u00f2 un sequel del film, intitolato \"Mr. Smith Starts a Riot\", e nel 1952 pens\u00f2 di realizzare un remake con Jane Wyman nel ruolo originario di James Stewart, ma nessuno dei due progetti and\u00f2 in porto.\nIn seguito il film ha dato origine alla serie televisiva \"Mr. Smith Goes to Washington\", andata in onda sulla ABC dal 29 settembre 1962 al 16 marzo 1963 e incentrata sulle vicende del senatore Eugene Smith, interpretato da Fess Parker, e nel 1977 \u00e8 stato oggetto di un remake diretto da Thomas Laughlin intitolato \"Billy Jack Goes to Washington\". Liberamente ispirato al soggetto originale, \u00e8 stato il quarto e ultimo capitolo di una serie di film sul personaggio di Billy Jack, veterano della Guerra in Vietnam interpretato dallo stesso Thomas Laughlin, ed ha avuto una distribuzione limitata nelle sale."}
{"id": "667316", "revid": "767487", "url": "https://it.wikipedia.org/wiki?curid=667316", "title": "La nonna Sabella", "text": "La nonna Sabella \u00e8 un film del 1957 diretto da Dino Risi, tratto dall'omonimo romanzo di Pasquale Festa Campanile.\nTrama.\nRaffaele, studente napoletano, ha notizia che la sua amata nonna Sabella \u00e8 morente. Sconvolto, si reca subito a Pollena al capezzale della povera moribonda, e qui ritrova il paese addolorato per le condizioni di nonna Sabella. Tutti tranne la dolce Carmela, l'ormai matura sorella di Sabella completamente sottomessa a quest'ultima, e l'ufficiale postale Emilio, fidanzati da vent'anni, che non hanno potuto realizzare il loro sogno d'amore per l'ostinata opposizione da parte della nonnina. Ma nessuno aveva fatto i conti con l'arzilla vecchietta, che all'arrivo del nipote guarisce improvvisamente e svela i suoi piani, cio\u00e8 quelli di far tornare al paese il nipote e costringerlo a fidanzarsi con la frivola e svampita Evelina, figlia di un facoltoso proprietario terriero. Raffaele per\u00f2 s'innamora della storica compagna di giochi Lucia, nipote di Emilio, rivista al proprio ritorno in paese. Raffaele ed Emilio si coalizzano contro la prepotenza di nonna Sabella e riescono a ingannarla. Con la complicit\u00e0 del parroco, infatti, Emilio sposer\u00e0 in gran segreto l'antica fidanzata. Nonna Sabella dovr\u00e0 quindi accettare il matrimonio della sorella e benedire il matrimonio del nipote con Lucia. Ma Sabella si prender\u00e0 la sua rivincita, costringendo i due sposini a ospitarla nel viaggio di nozze verso Roma.\nIncassi.\nIncasso accertato a tutto il 30 giugno 1965 \u00a3 712.460.694\nCritica.\n\"(...) Il film riesce infatti a sostenersi per tutto il primo tempo, grazie soprattutto a una sceneggiatura che (pur essendo meno svelta di quella di \"Poveri ma belli\"), non manca di trovate gustose e di scenette indovinate (...)\"\n\"Il film vorrebbe essere un ameno quadretto di provincia e prospettare in chiave umoristica certe situazioni colte nella realt\u00e0. Sceneggiatori e regista hanno peraltro calcato la mano, imbottendo il racconto di luoghi comuni. La recitazione, specialmente quella di Rascel in una particina di parroco, risente di questa pesantezza di mano. Buona la fotografia.\"\nSequel.\nIl film ha avuto un sequel uscito l'anno dopo intitolato \"La nipote Sabella\" diretto da Giorgio Bianchi.\nManifesti e locandine.\nI manifesti cinematografici per l'Italia, furono realizzati dal pittore cartellonista Anselmo Ballester"}
{"id": "667317", "revid": "438678", "url": "https://it.wikipedia.org/wiki?curid=667317", "title": "Il buio oltre la siepe (film)", "text": "Il buio oltre la siepe (\"To Kill a Mockingbird\") \u00e8 un film del 1962 diretto da Robert Mulligan, tratto dal romanzo omonimo di Harper Lee (1960).\nIl film ha segnato l'esordio degli attori Mary Badham e Phillip Alford.\nVincitore di tre premi Oscar, venne inoltre presentato in concorso al 16\u00ba Festival di Cannes, dove vinse il Premio Gary Cooper.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nAlabama, 1932. L'avvocato Atticus Finch conduce una tranquilla esistenza nella cittadina di Maycomb, occupandosi dei suoi figli, Jem e Scout, con l'unico sostegno dell'affezionata domestica nera Calpurnia. I bimbi sono infatti orfani della madre, morta di infarto quando avevano rispettivamente 6 e 2 anni. La vita dei due bambini \u00e8 divisa fra il gioco e la curiosit\u00e0 per i fatti della citt\u00e0, particolarmente per il loro vicino di casa, Arthur \"Boo\" Radley, un malato di mente che non sono mai riusciti a vedere e che vive da anni rinchiuso in quella che viene chiamata \"la casa maledetta\", a cui i fratellini hanno spesso tentato di avvicinarsi. A loro si aggiunge Dill, un bimbo dalla bugia facile, che raggiunge la zia Rachel ogni estate a Mycomb, rimanendo l\u00ec tutto il periodo.\nUn giorno il giudice Taylor si reca da Atticus affinch\u00e9 assuma la difesa di Tom Robinson, un giovane nero che \u00e8 stato accusato dall'agricoltore Bob Ewell, noto come un ubriacone e un violento, di avere violentato la figlia diciannovenne Mayella; il giovane Robinson si \u00e8 dichiarato innocente.\nL'avvocato, con l'aiuto della sfrontatezza di Scout, riesce ad evitare il linciaggio del giovane da parte di un gruppo di cittadini animati dall'odio razziale e, durante il processo, riesce a dimostrare l'infondatezza dell'accusa di violenza carnale, ma la giuria, influenzata dall'ostilit\u00e0 dell'ambiente, emette ugualmente un verdetto di colpevolezza. Robinson, piuttosto che attendere il ricorso in appello, tenta di evadere durante il trasferimento in prigione, ma viene ucciso da un secondino.\nIntanto Bob Ewell, il vero responsabile delle violenze alla figlia, conscio di essere stato di fatto smascherato da Finch, giura di vendicarsi e, la sera della festa dell'agricoltura, assale Scout e Jem mentre stanno rientrando a casa attraverso il bosco da una rappresentazione a scuola; interviene per\u00f2 provvidenzialmente uno sconosciuto, che li mette in salvo uccidendo l'assalitore. Il salvatore si rivela essere proprio il misterioso Boo, affezionatosi ai due bimbi pur senza averli mai conosciuti direttamente. \u00c8 chiaro che si tratta di legittima difesa, tuttavia lo sceriffo, dato che Boo non riuscirebbe a sopportare la fama che otterrebbe se in citt\u00e0 si sapesse cosa ha fatto, decide di dichiarare la morte di Bob Ewell il risultato della caduta accidentale sul proprio coltello.\nDopo aver ringraziato un'ultima volta il suo salvatore, Scout lo riaccompagna a casa.\nProduzione.\nTitolo.\nIl titolo originale \"To Kill a Mockingbird\" (\"Uccidere un usignolo\") \u00e8 lo stesso del libro e come in questo viene citato due volte anche nel film: quando Atticus spiega a Walt che quando era piccolo suo padre gli regal\u00f2 un fucile e gli disse che poteva sparare contro qualsiasi volatile tranne che a un usignolo (che non d\u00e0 fastidio a nessuno) e alla fine quando il presunto mostro \"Boo\" viene paragonato ad un usignolo con riferimento alla sua timidezza. In realt\u00e0, la traduzione letterale di \"mockingbird\" \u00e8 \"tordo beffeggiatore\", ma si \u00e8 optato per un nome pi\u00f9 familiare per il lettore italiano.\nIl titolo italiano riprende quello della traduzione del romanzo e trova rispondenza, pur non letterale, in una frase che la voce narrante fuori campo di Scout adulta pronuncia poco prima dei titoli di coda, seppur solo nella versione italiana del film (la voce narrante fuori campo, nell'originale inglese, non fa menzione alcuna della siepe, n\u00e9 del buio).\nCast.\nLa scelta di Gregory Peck per il ruolo di Atticus Finch fu approvata da Harper Lee, autrice del romanzo, la quale aveva modellato il personaggio di Atticus sulla figura del proprio padre, descrivendolo come un uomo di saldi principi morali, amabile, tenero e affettuoso con i bambini, onesto e risoluto nella professione. Tuttavia le scelte iniziali caddero su Rock Hudson e James Stewart; quest'ultimo rifiut\u00f2 la parte giudicando il film \"too liberal\" (troppo progressista).\nKim Stanley, attrice di teatro e di cinema, fu la voce narrante non accreditata del film, interpretando Jean Louise \"Scout\" Finch da adulta, la quale rievoca la vicenda vissuta durante la propria infanzia. L'attrice Mary Badham, interprete di Scout, \u00e8 la sorella del regista John Badham. Rimase legata da stretta amicizia con Gregory Peck fino alla morte di lui, avvenuta nel 2003, continuando a chiamarlo familiarmente \"Atticus\", cos\u00ec come faceva Scout nel film.\nRobert Duvall recit\u00f2 nella parte del solitario incompreso Boo Radley. Per questa parte l'attore stette al riparo dai raggi solari per sei settimane.\nPremi e riconoscimenti.\nNel 1998 l'American Film Institute l'ha inserito al trentaquattresimo posto della classifica dei migliori cento film statunitensi di tutti i tempi. mentre dieci anni dopo, nella lista aggiornata, \u00e8 salito al venticinquesimo posto. Sempre l'AFI ha anche collocato il film al secondo posto nella lista AFI's 100 Years... 100 Cheers, dietro \"La vita \u00e8 meravigliosa\" e ha giudicato il personaggio di Atticus Finch, interpretato da Gregory Peck, come il pi\u00f9 grande eroe cinematografico del XX secolo."}
{"id": "667319", "revid": "110157", "url": "https://it.wikipedia.org/wiki?curid=667319", "title": "Turion 64 X2", "text": "Turion 64 X2 \u00e8 una CPU prodotta da AMD e introdotta nel 2006 per il mercato dei computer portatili.\nCaratteristiche principali comuni a queste CPU sono: \nSocket S1 e memorie DDR2.\nCon il Turion 64 x2 AMD ha introdotto anche il nuovo socket S1 che introduce il supporto alle ddr2 anche per i processori portatili. Al contrario il predecessore single core turion 64 supporta le classiche ddr.\nIl nuovo socket S1 ha 638 pin, contro i 754 del predecessore, ma le vere novit\u00e0 consistono nel supporto alle memorie ddr2 e alla modalit\u00e0 dual channel di queste ultime che si traducono in una banda passante pi\u00f9 che raddoppiata rispetto all'accoppiata ddr + single channel (accoppiata utilizzata dal turion 64 single core)\nLe modalit\u00e0 di frequenza di ddr2 supportate sono 400\u00a0MHz, 533\u00a0MHz e 667\u00a0MHz. \u00c8 necessario parlare di \"modalit\u00e0 di frequenza\" e non di frequenza pura perch\u00e9 negli athlon 64 (per via del memory controller integrato) la frequenza della memoria \u00e8 calcolata dividendo la frequenza del processore per un numero intero positivo; di conseguenza in alcuni casi a una determinata \"modalit\u00e0 di frequenza\" corrisponder\u00e0 una frequenza effettiva della memoria ram minore.\nTurion Neo X2.\nTurion Neo X2 \u00e8 una CPU prodotta da AMD ed introdotta nel settembre del 2009 per il mercato degli ultraportatili.\nCaratteristiche principali del modello L625: \nTurion II X2 &amp; Turion II Ultra X2.\nTurion II X2 e Turion II Ultra X2 sono CPU prodotte da AMD ed introdotte nel settembre del 2009 per il mercato dei computer portatili.\nCaratteristiche principali comuni a queste CPU sono: \nSchede tecniche dei processori:"}
{"id": "667320", "revid": "123928762", "url": "https://it.wikipedia.org/wiki?curid=667320", "title": "Album per la giovent\u00f9 (Schumann)", "text": "L'Album per la giovent\u00f9 (titolo originale tedesco: Album f\u00fcr die Jugend), op. 68, \u00e8 una raccolta di brani musicali semplici composti da Robert Schumann nel 1848 per le sue tre figlie. Questo album \u00e8 composto da 43 pezzi facili divisi tra \"\"per i pi\u00f9 piccoli\" e \"per i pi\u00f9 grandi\".\nEgli, a proposito di questi pezzi, scriveva cos\u00ec a Clara, sua moglie: \"Queste cose che ti stupiranno, cose folli e qualche volta solenni, scritte ridendo e piangendo\"\"."}
{"id": "667323", "revid": "125810370", "url": "https://it.wikipedia.org/wiki?curid=667323", "title": "Un uomo da marciapiede", "text": "Un uomo da marciapiede (\"Midnight Cowboy\") \u00e8 un film del 1969 diretto da John Schlesinger e interpretato da Dustin Hoffman e Jon Voight, basato sull'omonimo romanzo del 1965 di James Leo Herlihy.\nConsiderato una pietra miliare della storia del cinema e un archetipo della \"Nuova Hollywood\", alla sua uscita fu identificato dal \"New York Times\" come esempio di un'imminente ondata di film con tematiche per adulti che \u00abavrebbe potuto rimuovere tutti i vecchi tab\u00f9 riguardanti l'argomento e il suo trattamento\u00bb.\nLa cruda e realistica rappresentazione della prostituzione e dell'omosessualit\u00e0 in effetti fecero scalpore all'epoca e il film fu inizialmente distribuito con la classificazione \"X\" (vietato ai minori di 17 anni). Ci\u00f2 nonostante ricevette recensioni positive e ottimi incassi, oltre a lanciare la carriera di Dustin Hoffman come uno dei principali \"antieroi\" del cinema americano, e si aggiudic\u00f2 tre premi Oscar e cinque BAFTA Awards. Ad oggi \u00e8 l'unico film \"X\"-\"rated\" ad aver ricevuto l'Oscar al miglior film.\nNel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2001 \u00e8 stato introdotto nella \"Hall of Fame\" della Online Film &amp; Television Association.\nNel 1998 \u00e8 risultato 36\u00ba nella lista dei 100 migliori film statunitensi di sempre dell'American Film Institute, mentre nell'edizione aggiornata del 2007 \u00e8 sceso al 43\u00ba posto. Inoltre, nel 2004 l'AFI ha inserito il tema principale del film \"Everybody's Talkin\"' (cantato da Harry Nilsson) al 22\u00ba posto tra le 100 migliori canzoni del cinema americano e nel 2005 la battuta pronunciata da Dustin Hoffman \u00ab\"I'm walking here! I'm walking here!\"\u00bb \u00e8 risultata 27\u00aa tra le 100 migliori citazioni cinematografiche.\nTrama.\nStanco della sua vita monotona e del lavoro di lavapiatti (e per sfuggire dal triste passato che lo tormenta), il giovane texano Joe Buck decide di partire per New York dove spera di guadagnarsi da vivere facendo il gigol\u00f2 (egli \u00e8 convito che la grande mela sia brulicante di donne belle e ricche insoddisfatte a causa dell'impotenza o dell'omosessualit\u00e0 dei maschi newyorkesi). I primi tempi sono privi di risultati, fare lo spaccone vestito da cowboy lo rende ridicolo e non gli procura ingaggi. L'unica occasione in cui riesce ad avvicinare una cliente si rivela un disastro: quando le chiede il compenso, la donna scoppia in lacrime e, paradossalmente, \u00e8 un imbarazzato Joe a darle dei soldi per il taxi.\nUn giorno Joe incontra in un bar Enrico \"Rico\" Rizzo, un italo-americano zoppo che tira avanti con piccole truffe e furtarelli e che tutti chiamano spregiativamente \"Sozzo\". L'uomo si presenta a Joe in modo amichevole e per venti dollari gli organizza un incontro con uomo che a suo dire \u00e8 in grado di aiutarlo nella sua attivit\u00e0, ma che si rivela solo un fanatico religioso. Da quel momento le cose per Joe vanno sempre peggio: senza soldi, \u00e8 costretto a lasciare la sua camera (insieme alle valige come pegno) e cerca di prostituirsi anche con gli uomini, ma l'unico cliente che riesce a rimediare \u00e8 un giovane studente squattrinato e disperato.\nQuasi per caso Joe ritrova Rizzo all'interno di una tavola calda e tenta di riavere i suoi soldi. Rizzo \u00e8 al verde, ma si offre di aiutarlo ospitandolo nello scalcinato appartamento in un palazzo pericolante. I due cercano di tirare avanti aiutandosi a vicenda: Joe accompagna Rico nei suoi piccoli raggiri, mentre quest'ultimo cerca di fare da manager al texano (senza successo) nel suo lavoro di prostituto. La situazione per entrambi continua a peggiorare: Joe non riesce a trovare clienti, l'appartamento non offre riparo al freddo invernale e Rizzo vede aggravarsi le sue gi\u00e0 precarie condizioni di salute. Nonostante tutto tra i due si instaura una forte amicizia, che aiuta Joe a dimenticare i brutti ricordi del passato e rafforza in Rizzo l'illusione di potersi trasferire in Florida e superare i suoi problemi di salute.\nUn giorno, dopo aver incontrato una bizzarra coppia in una tavola calda, i due partecipano ad un surreale e grottesco party dove Joe conosce Shirley, che accetta di pagarlo per passare la notte con lui. Dopo le prime difficolt\u00e0, i due passano una notte di sesso sfrenato, tanto che al mattino la donna combina un incontro tra Joe e una sua amica. Raggiante e ottimista sul futuro, Joe torna nell'appartamento dove trova Rizzo febbricitante e incapace di camminare, ma deciso comunque a realizzare il suo sogno di andare a Miami. In cerca dei soldi necessari per la corriera, Joe viene invitato in albergo da un certo Towny, che per\u00f2 all'ultimo minuto si pente di ci\u00f2 che sta per fare. Joe per\u00f2 ha bisogno del denaro e lo sottrae all'uomo dopo averlo picchiato selvaggiamente.\nDopo aver comprato i biglietti per il viaggio Joe e Rizzo partono insieme. Nonostante le condizioni critiche di quest'ultimo, Joe cerca di fare di tutto per rendere migliore la loro situazione. Dopo che il compagno si \u00e8 urinato addosso, durante una sosta scende a comprare dei vestiti nuovi per entrambi, abbandonando cos\u00ec la sua identit\u00e0 da cowboy. Risalito sulla corriera, riprende a parlare del futuro all'amico, che per\u00f2 giace ormai privo di vita.\nProduzione.\nNell'agosto del 1965, subito dopo la sua pubblicazione, il romanzo di James Leo Herlihy fu proposto a diversi studi cinematografici per un possibile adattamento. Tutte le principali \"majors\" rifiutarono la proposta, inclusa la United Artists secondo cui l'azione andava \"costantemente in discesa\". Solo nell'ottobre del 1966 il presidente dello studio David V. Picker decise di acquistare i diritti del romanzo e di finanziare il film con un budget di circa 1 milione di dollari, affidando la regia al britannico John Schlesinger. Schlesinger conosceva il libro e lui stesso aveva gi\u00e0 proposto il progetto di un film al produttore Joe Janni, con il quale collaborava dal 1962. Quest'ultimo per\u00f2 era rimasto tutt'altro che impressionato e aveva risposto al regista: \u00abSei pazzo? Questa \u00e8 roba da froci, distrugger\u00e0 la tua carriera\u00bb. Ma Schlesinger non si era dato per vinto e aveva passato il romanzo al produttore Jerome Hellman dicendogli: \u00abHo letto un libro che \u00e8 davvero insolito... vorrei che tu lo leggessi e mi dicessi cosa ne pensi\u00bb. Hellman lo fece e lo trov\u00f2 affascinante, ma anche molto difficile da realizzare, accettando per\u00f2 la proposta.\nPer scrivere l'adattamento fu inizialmente assunto il drammaturgo Jack Gelber ma le sue prime bozze vennero scartate. Il produttore e \"talent scout\" George Litto propose quindi di rivolgersi allo sceneggiatore Waldo Salt, che non lavorava a un film di rilievo da quando all'inizio degli anni cinquanta era stato inserito nella lista nera di Hollywood. Salt scrisse le prime cinquanta pagine prima di collaborare con Schlesinger sul resto. Secondo quanto riportato in seguito sul \"Los Angeles Times\", la sceneggiatura finale incorpor\u00f2 \u00abun metodo intensivo di racconto e di scrittura dei dialoghi\u00bb che prevedeva esercizi di improvvisazione tra i co-protagonisti.\nMentre il film era in fase di sviluppo John Schlesinger termin\u00f2 la realizzazione di \"Via dalla pazza folla\", film distribuito dalla MGM che usc\u00ec nell'ottobre 1967 rivelandosi un insuccesso al botteghino. \u00abIl flop mi rese un po' nervoso\u00bb, ha ricordato in seguito il regista, \u00abci si aspetta che uno ottenga sempre grandi successi in America. Francamente, temo che quel terribile vecchio adagio secondo il quale il tuo valore corrisponde a quello del tuo ultimo film fosse davvero l'atteggiamento corrente. Credevo poco alle cose che la gente diceva e inoltre sapevo anche che \"Un uomo da marciapiede\" era un progetto dannatamente buono\u00bb. Ma la United Artists cominci\u00f2 a diventare diffidente nei confronti del progetto anche perch\u00e9, sebbene Picker fosse entusiasta della sceneggiatura, era chiaro che non poteva essere girata solo con 1 milione di dollari. Si tennero diversi incontri tra i dirigenti dello studio, preoccupati di non riuscire a recuperare l'investimento, per determinare se eliminarlo o meno dalla loro lista. Tuttavia il progetto venne portato avanti, l'offerta finale della United Artists fu di 2,3 milioni di dollari e a Schlesinger fu concesso il controllo artistico completo e un periodo di post-produzione di sei mesi.\n\"Un uomo da marciapiede\" rappresent\u00f2 la prima produzione hollywoodiana di Schlesinger e segn\u00f2 il debutto di Adam Holender come direttore della fotografia. Quest'ultimo fu suggerito al regista da Roman Pola\u0144ski, amico d'infanzia di Holender che come lui aveva frequentato l'Accademia cinematografica di \u0141\u00f3d\u017a.\nCast.\nDustin Hoffman fu scelto per la parte di Rizzo su suggerimento di Jack Gelber, che un giorno consigli\u00f2 a Jerome Hellman di andare a vedere uno spettacolo Off-Broadway: \u00abSi intitola \"Eh?\" e penso che dovremmo andare a vederlo perch\u00e9 c'\u00e8 un giovane attore che potrebbe essere un Ratso fantastico\u00bb. Hellman pens\u00f2 che Hoffman sarebbe stato perfetto per la parte, gli invi\u00f2 la sceneggiatura e l'attore accett\u00f2 subito. Schlesinger non era entusiasta di Hoffman, la cui performance ne \"Il laureato\" di Mike Nichols era stata cos\u00ec convincente e cos\u00ec lontana da Rizzo da fargli ritenere che non sarebbe stato in grado di interpretare un ruolo cos\u00ec diverso. Hoffman invit\u00f2 perci\u00f2 il regista a incontrarlo in un locale di Times Square: \u00abGli chiesi di incontrarci l\u00ec per potermi vestire come il personaggio, con un impermeabile sporco... Mi ero tirato indietro i capelli o qualcosa del genere... John mi guard\u00f2, si guard\u00f2 intorno e disse: \"Ti ho visto solo nel contesto de \"Il laureato\" ma te la caverai abbastanza bene\"\u00bb.\nLa presenza di Hoffman nel film venne annunciato da \"Variety\" il 21 febbraio 1968 e, proprio grazie alla candidatura all'Oscar ottenuta per \"Il laureato\", ricevette uno stipendio di 150.000 dollari. Lo stesso Mike Nichols cerc\u00f2 di dissuaderlo dall'accettare un ruolo secondario che temeva avrebbe compromesso la sua carriera \u00abMi chiam\u00f2 e mi disse \"Sei pazzo?\"\u00bb, ha raccontato in seguito al critico e giornalista Peter Travers, \u00ab\"Ti ho fatto diventare una star. Questo \u00e8 un brutto personaggio\"\u00bb. Ma l'attore temeva che secondo il pubblico stesse interpretando s\u00e9 stesso ne \"Il laureato\" e voleva fortemente la parte di Rizzo per mostrare le sue potenzialit\u00e0, per cui non segu\u00ec il consiglio ed accett\u00f2 il ruolo: \u00abStavo cercando di rimanere un attore caratterista e questo era il mio desiderio\u00bb.\nPer il ruolo di Joe Buck si proposero fra gli altri Robert Redford e Warren Beatty, ma alla fine furono presi in considerazione quattro attori: Jon Voight, Van Heflin, Michael Sarrazin e Harrison Ford. Voight, che era apparso in alcune serie televisive e aveva di recente vinto un Theatre World Award per la sua interpretazione in \"That Summer, That Fall\", conosceva i film di Schlesinger ed era determinato ad ottenere la parte, ma i produttori scelsero inizialmente Michael Sarrazin. Il 29 giugno 1969 il \"Los Angeles Times\" riport\u00f2 che la parte era stata offerta a Sarrazin, ma la Universal Pictures, con la quale all'epoca era sotto contratto, chiese il triplo della cifra inizialmente concordata. La rinegoziazione spinse Schlesinger e Jerome Hellman a riconsiderare il provino di Jon Voight. \u00abGuardarono di nuovo i nostri provini\u00bb, ha dichiarato Voight in seguito, \u00aba quanto pare Marion Dougherty, che era la direttrice del casting, era nella stanza e disse: \"Beh, non c'\u00e8 dubbio su chi sia il migliore\"... Poi Dustin fu chiamato per dare un'occhiata e disse: \"Quando guardo la mia scena con Michael Sarrazin guardo me stesso, quando guardo la mia scena con Jon Voight, guardo Jon\". Penso che tra i commenti questo sia stato quello che ha ribaltato l'equilibrio e poi John si fece avanti, quindi sono stato molto fortunato\u00bb.\nNella scena del party compaiono il cantautore statunitense Paul Jabara, futuro vincitore di un Oscar per il brano \"Last Dance\" (dal film del 1978 \"Grazie a Dio \u00e8 venerd\u00ec\"), e diversi esponenti della \"Factory\" di Andy Warhol, tra cui Viva, Ultra Violet, International Velvet, Taylor Mead e Paul Morrissey. John Schlesinger ricord\u00f2 in seguito che quando scelse Viva, il 3 giugno 1968, l'attrice chiam\u00f2 Warhol per annunciargli la notizia e durante la telefonata ud\u00ec per caso il colpo di pistola dell'attivista Valerie Solanas che fer\u00ec gravemente l'artista.\nNon accreditato compare anche il caratterista M. Emmet Walsh (un passeggero sull'autobus).\nRiprese.\nLe riprese iniziarono il 6 maggio 1968 e terminarono a met\u00e0 settembre. Dopo quattro settimane a New York, in cui furono girati anche gli interni nei Filmways Studios di Harlem, il 29 luglio la produzione si trasfer\u00ec a Miami Beach per filmare le sequenze finali in cui Rizzo muore sull'autobus lungo Collins Avenue, dopodich\u00e9 il cast e la troupe si recarono nella citt\u00e0 di Big Spring e nella vicina Stanton in Texas, dove furono girate le sequenze iniziali del film e i flashback fino alla fine di agosto, per poi completare le riprese di nuovo a New York.\nTra le varie location di New York furono utilizzate il Lincoln Tunnel, il Calvary Cemetery nel Queens (dove Rizzo fa visita alla tomba del padre) e l'Hotel Claridge di Times Square (l'albergo in cui alloggia Joe), mentre per l'appartamento di Rizzo fu utilizzato un edificio al 64-66 di Suffolk Street a Manhattan.\nLa scena in cui Joe e Rizzo tentano di attraversare la strada e vengono quasi investiti da un taxi venne filmata tra la West 58th Street e la Sesta Strada con la cinepresa nascosta in un furgone dalla parte opposta della strada. \u00abFu una scena difficile dal punto di vista logistico perch\u00e9 quelli erano veri pedoni\u00bb, ha ricordato in seguito Dustin Hoffman, \u00abc'era vero traffico e Schlesinger voleva fare una singola ripresa... Voleva che camminassimo per mezzo isolato ma le prime volte il semaforo diventava rosso. Schlesinger si stava innervosendo molto. Si precipit\u00f2 fuori dal furgone, dicendo: \"Ehi, devi continuare a camminare\". \"Non possiamo, amico. C'\u00e8 un fottuto traffico\". \"Beh, devi cronometrarlo\". Abbiamo capito come cronometrare correttamente la camminata ma poi siamo stati quasi investiti da un taxi... Immagino che il cervello funzioni cos\u00ec velocemente che in una frazione di secondo ho pensato \"Non uscire dal personaggio\"... Cos\u00ec ho detto \"Sto camminando qui! Sto camminando qui!\" intendendo \"Stiamo girando una scena qui, questa \u00e8 la prima volta che viene bene e tu ce l'hai incasinata!\" Schlesinger inizi\u00f2 a ridere, batt\u00e9 le mani e disse: \"Dobbiamo avere questa, dobbiamo avere questa\u00bb.\nHoffman inser\u00ec dei sassi nella scarpa destra per rendere credibile la zoppia del suo personaggio. \u00abPerch\u00e9 i sassi?\u00bb, disse in un'intervista per \"Vanity Fair\", \u00abNon \u00e8 che stai recitando a Broadway da sei mesi in un ruolo a cui sei cos\u00ec abituato, cos\u00ec che zoppicare diventa una seconda natura. I sassi ti fanno zoppicare e non devi pensarci\u00bb.\nColonna sonora.\nLa colonna sonora del film fu pubblicata nel 1969 dalla United Artists Records. Oltre a composizioni di John Barry, che si aggiudic\u00f2 un Grammy Award per il miglior tema strumentale (che include l'armonica di Toots Thielemans), comprende brani di Leslie Miller (\"He Quit Me\", scritta da Warren Zevon), della band americana The Groop, degli Elephant's Memory (noti soprattutto come band di supporto di John Lennon e Y\u014dko Ono nel 1972-1973) e la canzone \"Everybody's Talkin\"', scritta nel 1966 da Fred Neil ed eseguita da Harry Nilsson.\nIn origine il tema principale del film avrebbe dovuto essere \"Lay, Lady, Lay\" di Bob Dylan, ma a causa di un eccessivo ritardo nella composizione l'idea venne accantonata e fu deciso di includere un brano del cantautore newyorkese. Nilsson propose la sua \"I Guess the Lord Must Be in New York City\", composta appositamente per il film, ma fu lo stesso John Schlesinger a preferire \"Everybody's Talkin\"', che il 10 novembre 1969 raggiunse la 6\u00aa posizione nella Billboard Hot 100 e nel 1970 frutt\u00f2 al cantautore un Grammy per la miglior interpretazione pop vocale maschile.\nDistribuzione.\nTerminata la post-produzione, Schlesinger non fu affatto convinto del risultato e anche all'interno dell'ufficio commerciale della United Artists cominci\u00f2 a crescere il pessimismo. Come ha ricordato Jerome Hellman, \u00able ultime parole di John prima che andassimo a mostrarlo alla United Artists per la prima volta furono: \"Onestamente, dimmi la verit\u00e0, pensi davvero che qualcuno sano di mente pagher\u00e0 soldi per vedere questa fottuta spazzatura?\" Eravamo spaventati a morte. Alla UA erano cos\u00ec incazzati con noi che non volevano nemmeno parlarci\u00bb. Secondo il presidente dello studio David V. Picker, quando il film fin\u00ec con Rizzo morto sull'autobus, \u00abci fu un silenzio di tomba. Mio zio Arnold, che era seduto dietro di me, si sporse in avanti e disse: \"\u00c8 un capolavoro\". La stanza esplose. Tutti piangevano. \u00c8 stata una delle proiezioni pi\u00f9 straordinarie a cui sia mai stato\u00bb.\nI dirigenti temettero comunque che non sarebbero riusciti a recuperare il loro investimento, a meno che per il film non fosse stata pianificata una massiccia campagna promozionale altamente concentrata. Soprattutto per attirare i giovani spettatori lo studio decise perci\u00f2 di intraprendere una vasta copertura mediatica, con spot televisivi e radiofonici, interviste a Dustin Hoffman e Jon Voight e annunci a tutta pagina su giornali e riviste.\nIl film fu distribuito dalla United Artists a partire dal 25 maggio 1969, con la \"premi\u00e8re\" tenutasi al Coronet Theatre di New York, anche se l'argomento controverso port\u00f2 lo studio a considerare la possibilit\u00e0 di distribuirlo attraverso la Lopert Pictures, sussidiaria gi\u00e0 utilizzata nel 1964 per \"Baciami, stupido\" di Billy Wilder.\nIn seguito Dustin Hoffman raccont\u00f2 a Larry King che durante a un'anteprima \u00abla gente se ne andava a frotte... Dopo venti minuti Jon Voight aveva una scena di sesso gay con un giovane interpretato da Bob Balaban e la gente a quel punto si alzava e usciva dal cinema. Pensammo di avere dei grossi problemi quando sapemmo che avremmo ottenuto una classificazione \"X\" e pensammo che questo potesse porre fine alla carriera di tutti\u00bb.\nDivieti.\nInizialmente la MPAA propose alla United Artists di eliminare alcune sequenze e distribuire il film con una classificazione \"R\" (visione consentita ai minori di 16 anni con un accompagnatore adulto), ma lo studio decise per una classificazione \"X\", ovvero il divieto ai minori di 16 anni, anche se ci\u00f2 avrebbe precluso la vendita ai network televisivi e limitato il mercato del film. Ci\u00f2 nonostante, secondo quanto riportato il 25 giugno 1969 dalla rivista \"Variety\", \"Un uomo da marciapiede\" fu uno dei pochi film con questo divieto a non essere condannati dal National Catholic Office for Motion Pictures, che lo ritenne \u00abmoralmente ineccepibile per gli adulti\u00bb e lo defin\u00ec \u00abforte e sorprendente, a volte magistrale\u00bb e \u00abuna celebrazione della dignit\u00e0 dell'uomo\u00bb.\nIl film divenne una pietra miliare nella crescente discussione sulla necessit\u00e0 di salvaguardare i film d'autore nell'ambito delle pellicole vietate ai minori di 16 anni, soprattutto alla luce del recente divieto di pubblicizzarli da parte dei quotidiani di citt\u00e0 come San Diego, Reno, Phoenix, Indianapolis e Oklahoma City. Il critico cinematografico Charles Champlin lo descrisse come un'opera d'arte e giudic\u00f2 il fatto che potesse essere influenzato negativamente da tale divieto come \u00abperfettamente simbolico della situazione sgradevole e insoddisfacente creata da questo proibizionismo pubblicitario\u00bb. Di avviso completamente diverso, il senatore del Texas Ralph Hall cit\u00f2 il film come uno di quelli che avevano ispirato la sua recente proposta di tassare di 50 centesimi i biglietti dei \"film indecenti\", ovvero quelli con classificazione \"X\". Sperando che la tassa, se approvata, potesse portare ad un cinema pi\u00f9 conservatore, Hall dichiar\u00f2: \u00abGli spettatori con cui ho parlato sono disgustati quanto noi dal fatto che questi film rappresentino ci\u00f2 che il pubblico vuole vedere\u00bb.\nAll'inizio degli anni settanta \"Un uomo da marciapiede\" fu in parte responsabile della decisione della MPAA di ampliare la categoria \"R\", aumentando il limite di et\u00e0 da 16 a 17 anni, e di consentire l'inclusione di film di maggiore qualit\u00e0 nella categoria, assegnando la classificazione \"X\" esclusivamente sulla base della natura discutibile di singoli elementi piuttosto che di considerazioni complessive. Nel 1971, la United Artists sottopose perci\u00f2 \"Un uomo da marciapiede\" alla MPAA per una nuova valutazione e fu redistribuito con la classificazione \"R\" senza tagli.\nEdizione italiana.\nDoppiaggio.\nIl doppiaggio fu eseguito dalla CDC sotto la direzione di Mario Maldesi. Dustin Hoffman, che nella versione originale interpreta un italoamericano che parla con un accento yiddish, venne doppiato con un forte accento napoletano da Ferruccio Amendola, che da questo momento, tranne poche eccezioni, sarebbe stato la voce italiana dell'attore fino al 1998.\nEdizioni home video.\nNel febbraio 2006 la MGM ha distribuito un'edizione in 2 DVD contenente alcuni extra, tra cui il commento audio del produttore Jerome Hellman, i documentari \"After Midnight: Reflecing on the Classic 35 Years Later\" e \"Controversy and Acclaim\" e la featurette \"Celebrating Schlesinger\".\nAccoglienza.\nIncassi.\nIl film fu un successo al \"box office\", stabilendo il record di 15.226 dollari nei primi due giorni di proiezione al Coronet Theatre. Grazie al passaparola, oltre che al richiamo dovuto al fatto di essere un film \"vietato ai minori\", ad agosto gli incassi superarono il milione di dollari e con quasi 45 milioni complessivi si rivel\u00f2 il terzo maggior successo dell'anno negli Stati Uniti, dopo \"Butch Cassidy\" e \"Un maggiolino tutto matto\".\nCritica.\nIl sito \"Rotten Tomatoes\" riporta l'87% di recensioni professionali con giudizio positivo e il seguente consenso critico: \u00abLo sguardo coraggioso e inesorabilmente desolato di John Schlesinger sul ventre squallido della vita urbana americana \u00e8 chiaramente inquietante, ma le prove di Dustin Hoffman e Jon Voight rendono difficile distogliere lo sguardo.\u00bb. Il sito \"Metacritic\" assegna al film un punteggio di 79 su 100 basato su 16 recensioni, indicando un giudizio \"generalmente favorevole\".\nDopo l'uscita nelle sale i giudizi sul film furono in gran parte positivi e uno di questi fu espresso proprio da James Leo Herlihy. \u00abPer la maggior parte l'ho assolutamente adorato\u00bb, dichiar\u00f2 l'autore del romanzo, \u00abJohn Schlesinger \u00e8 stato meraviglioso e Waldo Salt \u00e8 stato fantastico. Dustin Hoffman \u00e8 stato perfetto come Ratso\u00bb. In una conferenza stampa tenutasi a Hollywood dichiar\u00f2 anche di non aver mai immaginato che \u00abqualcuno avrebbe osato fare un film tratto da \"Midnight Cowboy\"\u00bb e di provare lo stesso sentimento di incredulit\u00e0 che lo studio aveva espresso all'inizio del progetto.\nIl critico John Mahoney scrisse su \"The Hollywood Reporter\" che \u00abDustin Hoffman e Jon Voight guidano un cast ampio ed eccezionale in un film che sar\u00e0 uno dei pi\u00f9 discussi e redditizi dell'anno\u00bb, mentre Gene Shalit sulla rivista \"Look\" defin\u00ec il film \u00abun capolavoro maleodorante... un esame intenso di una societ\u00e0 malata\u00bb. Sul \"New York Times\" il critico Rex Reed lo defin\u00ec \u00abun film duro, cupo e difficile da accettare, forse il peggior atto d'accusa della citt\u00e0 di New York mai catturato su pellicola\u00bb, mentre Vincent Canby scrisse che il film \u00absembra spesso sfruttare il suo materiale per effetti sensazionali o comici, ma alla fine \u00e8 un'esperienza commovente che cattura la qualit\u00e0 di un tempo e di un luogo\u00bb. Secondo la rivista \"Variety\" presentava \u00abun tema di grande attualit\u00e0, un attore popolare proveniente dalla pi\u00f9 grande commedia cinematografica dell'anno scorso, una miscellanea di attori competenti, una buona dose di umorismo sia allusivo che marcato. Se le donne obiettano, e alcune lo faranno, che concede scarsa cortesia al loro sesso, la storia difficilmente presenta i maschi come ammirevoli. In effetti in questo film lo scenario \u00e8 incantevole e solo la razza umana \u00e8 vile\u00bb.\nPi\u00f9 severo fu il giudizio di Roger Ebert, secondo il quale John Schlesinger non aveva avuto il coraggio \u00abdi raccontare la sua storia e disegnare i suoi personaggi con la semplicit\u00e0 che avrebbero richiesto. Ha preso queste magnifiche interpretazioni, e la sua attenta percezione della societ\u00e0 americana, e le ha lasciate cadere in un esercizio di cinema alla moda sgradevolmente elegante, guidato dagli espedienti, imbellettato e volgare... Ci\u00f2 che \u00e8 insopportabile \u00e8 un film che avrebbe potuto essere grandioso, che avrebbe potuto toccarci e che non ne ha avuto il coraggio\u00bb. \u00abTutte queste critiche\u00bb, continuava Ebert nella sua recensione, \u00abesulano del tutto dalle esibizioni di Dustin Hoffman e Jon Voight. \u00c8 un tributo a loro... che Ratso e Joe Buck emergano in modo cos\u00ec indimenticabile. Ma il film in s\u00e9 non regge\u00bb.\nNel 1994 John Schlesinger dichiar\u00f2 che secondo lui \u00abnon sarebbe possibile realizzare \"Un uomo da marciapiede\" oggi... Recentemente sono stato a cena con un dirigente di una \"major\" e gli ho detto: \"Se ti portassi una storia su questo lavapiatti del Texas che va a New York vestito come un cowboy per realizzare la sua fantasia di farsi mantenere da donne ricche, non ci riesce, \u00e8 disperato, incontra un tisico storpio che pi\u00f9 tardi si piscia nei pantaloni e muore su un autobus, vorresti...\" e mi ha risposto: \"Ti mostrerei la porta\"\u00bb.\nAltri media.\nUn adattamento teatrale del soggetto di James Leo Herlihy, diretto da Christopher M. Walsh e interpretato tra gli altri da Zach Livingston (Joe Buck) e Adam Marcantoni (Rizzo), \u00e8 andato in scena al Lifeline Theatre di Chicago dal 19 febbraio al 10 aprile 2016."}
{"id": "667325", "revid": "1718925", "url": "https://it.wikipedia.org/wiki?curid=667325", "title": "Riccardo Magrini", "text": "Soprannominato \"Il Magro\", \u00e8 stato professionista dal 1977 al 1986; vinse una tappa al Giro d'Italia e una al Tour de France.\nCarriera.\nVincitore da dilettante della Coppa Ciuffenna (1972) e del Trofeo Matteotti-Marcialla (1975), Magrini pass\u00f2 professionista nel 1977 nelle file della Fiorella-Mocassini; dopo due anni si trasfer\u00ec alla Inoxpran, quindi alla Magniflex. Dopo diversi piazzamenti, con la maglia della Metauro Mobili-Pinarello ottenne le sue uniche vittorie tra i professionisti: il Giro della Provincia di Reggio Calabria nel 1982 e, nel 1983, una tappa al Giro d'Italia e una al Tour de France, quando era dall'edizione 1979 che atleti italiani non ottenevano successi alla \"Grande Boucle\". Nel 1985 la Metauro Mobili divent\u00f2 Vini Ricordi-Pinarello-Sidermec: in questa formazione Magrini milit\u00f2 anche l'anno seguente.\nAl termine della stagione 1986 cess\u00f2 la carriera come ciclista e pass\u00f2 a ruoli direttivi in ammiraglia nella stessa squadra. Negli anni successivi fu invece direttore sportivo: agli inizi in squadre dilettantistiche juniores, quali la Giusti per l'Edilizia (tra le cui file milit\u00f2 anche un giovane Giovanni Visconti), poi nel 2002 nella Mercatone Uno di Marco Pantani e nel 2004 nella Domina Vacanze di Mario Cipollini.\nNel 2005 lasci\u00f2 l'ambiente agonistico, pur restando professionalmente legato all'ambito ciclistico, per diventare commentatore televisivo e opinionista per Eurosport. Nel novembre 2013 venne anche nominato \"Ambasciatore della Sicurezza\" nel ciclismo per la stagione 2014.\nIl 28 agosto 2017, in seguito ad un arresto cardiaco che lo colse mentre era ospite negli studi di Sky Sport 24, venne trasportato in gravi condizioni all'ospedale San Raffaele di Milano, dove venne ricoverato in terapia intensiva e tenuto in coma farmacologico: a salvarlo fu il tempestivo intervento del giornalista Lucio Rizzica che, in attesa dell'arrivo dei medici, pratic\u00f2 un massaggio cardiaco e la respirazione bocca a bocca. Nel pomeriggio del giorno seguente si risvegli\u00f2 dallo stato comatoso, riconoscendo familiari e amici e riuscendo a respirare autonomamente; una settimana pi\u00f9 tardi gli venne quindi impiantato un defibrillatore, per regolare l'attivit\u00e0 elettrica del cuore."}
{"id": "667326", "revid": "287204", "url": "https://it.wikipedia.org/wiki?curid=667326", "title": "Vai\u015brava\u1e47a", "text": "' \u2014 dal sanscrito \"colui che ode distintamente\", p\u0101li ', cinese Weishamen-tian () o Duowen-tian (), giapponese o , coreano Damun Cheonwang (\ub2e4\ubb38\ucc9c\uc655), tibetano \"rnam.thos.sras\" \u2014 \u00e8 il pi\u00f9 importante dei Quattro Re Celesti del Buddhismo, equivalente del dio induista Kubera.\nAttributi.\nLa figura di \u00e8 basata sulla divinit\u00e0 ind\u00f9 Kubera, ma ha assunto nella tradizione buddhista caratteristiche ed epiteti autonomi, con propri significati e propri miti; inoltre, in molti paesi anche non a maggioranza buddhista, la sua figura \u00e8 stata assimilata dalla religione popolare, generando culti e miti locali.\nBuddhismo Mah\u0101y\u0101na.\nNel buddhismo Mah\u0101y\u0101na, \u00e8 il guardiano del Nord, ed ha dimora nel quadrante nord dello strato pi\u00f9 alto della parte inferiore del Monte Sumeru, da dove regna sugli che abitano le pendici del Monte Sumeru.\n\u00c8 spesso ritratto con la faccia giallastra, con un ombrello o parasole (\"chatra\", simbolo di regalit\u00e0), talvolta al fianco di una mangusta (che si ciba di serpenti, simbolo di avidit\u00e0 e odio), e spesso con gioielli che fuoriescono dalla sua bocca (simbolo di generosit\u00e0).\nBuddhismo Therav\u0101da.\nNel Canone p\u0101li della tradizione Therav\u0101da, \u00e8 indicato col nome \"\", e regna, come membro dei Quattro Re Celesti (C\u0101tummah\u0101r\u0101j\u0101no), il quadrante Nord; secondo alcuni sutta, il suo nome deriva dal regno di . governa inoltre sul popolo degli yakkha.\nLa sua famiglia \u00e8 composta dalla moglie Bhu\u00f1jat\u012b, e da cinque figlie, Lat\u0101, Sajj\u0101, Pavar\u0101, Acchimat\u012b, e Sut\u0101; ha anche un nipote yakkha, , sposo della n\u0101ga Irandat\u012b. Il suo carro \u00e8 chiamato N\u0101r\u012bv\u0101hana, e la sua arma era il gad\u0101vudha (in sanscrito \"gad\u0101yudha\"), ma vi ha rinunciato aderendo alla fede buddhista.\nSecondo alcune versioni, \"Kuvera\" (sanscrito \"Kubera\") era il suo nome nella sua vita mortale, in cui era un ricco brahmino che diede in beneficenza tutta la produzione di uno dei suoi sette mulini, garantendo il sostentamento dei bisognosi per i successivi ventimila anni; come ricompensa per il buon kamma (sanscrito \"karma\") si reincarn\u00f2 nel paradiso C\u0101tummah\u0101r\u0101jik\u0101.\nSecondo un'altra tradizione, non \u00e8 un nome di persona ma un titolo vitalizio, concesso di volta in volta a un mortale, ma essendo questi un abitante del C\u0101tummah\u0101r\u0101jika la sua aspettativa di vita \u00e8 di circa 90.000 anni (secondo altre fonti fino a nove milioni di anni); il di turno \u00e8 incaricato di assegnare agli yakkha i luoghi da proteggere sulla terra (ad esempio laghi o foreste). Secondo alcuni, il posto di \u00e8 occupato dallo yakkha Janavasabha, reincarnazione del re di Magadha Bimbis\u0101ra.\nAlla nascita di Gautama Buddha, divenne suo seguace, giungendo allo stadio di \"sot\u0101panna\" (sanscrito \"srota\u0101panna\"), cio\u00e8 a sole sette reincarnazioni dall'illuminazione. Spesso agiva come intermediario portando al Buddha messaggi da parte delle divinit\u00e0, ma anche da protettore; ad esempio insegn\u00f2 al Buddha e ai suoi seguaci i versi , che i buddhisti in meditazione nelle foreste possono usare per proteggersi dagli attacchi degli yakkha e delle altre creature soprannaturali.\nAgli inizi del buddhismo, a erano dedicati come altari degli alberi, ed era venerato da coloro che desideravano concepire figli.\nBuddhismo tibetano.\nIn Tibet, \u00e8 considerato un dharmap\u0101la, cio\u00e8 protettore della fede (dharma), oltre al suo ruolo classico di Re del Nord, ed \u00e8 anche una divinit\u00e0 della ricchezza.\nLe sue rappresentazioni si trovano spesso sugli ingressi dei templi; in esse regge un cedro, frutto del \"jambhara\", il cui nome rimanda ad un altro suo nome, Jambhala (pronunciato come \"Zambala\" in tibetano) e che aiuta a distinguere le sue raffigurazioni da quelle di Kubera. Inoltre spesso \u00e8 rappresentato come corpulento e ricoperto di gioielli, e quando \u00e8 raffigurato seduto il suo piede destro \u00e8 a terra poggiato su un fiore di loto insieme a una conchiglia.\nSecondo i buddhisti di scuola tibetana l'associazione di Jambhala con la ricchezza \u00e8 un mezzo per portare alla liberazione, fornendo prosperit\u00e0 in modo da consentire di concentrarsi sul cammino della spiritualit\u00e0 invece che sulle problematiche materiali.\nGiappone.\nIn Giappone, Bishamonten (anche solo \"Bishamon\") \u00e8 un dio della guerra e dei guerrieri, punitore dei malvagi, tradizionale custode dei templi shinto, generalmente rappresentato in armatura, con una lancia in una mano ed intento a sorreggere con l'altra mano una pagoda dorata rappresentante il forziere divino, il cui contenuto egli al contempo protegge e distribuisce.\n\u00c8 anche noto come Tamonten (anche solo \"Tamon\"), che significa \"colui che ascolta molti insegnamenti\", poich\u00e9 \u00e8 considerato protettore dei luoghi in cui il Buddha ha predicato. La sua dimora \u00e8 a met\u00e0 delle pendici del Monte Sumeru.\nNello Shint\u014d, egli \u00e8 una delle Sette Divinit\u00e0 della Fortuna."}
{"id": "667327", "revid": "131358", "url": "https://it.wikipedia.org/wiki?curid=667327", "title": "Groclin", "text": ""}
{"id": "667328", "revid": "1107727", "url": "https://it.wikipedia.org/wiki?curid=667328", "title": "Chiesa di San Biagio (Catania)", "text": "La chiesa di San Biagio, detta anche chiesa di Sant'Agata alla Fornace, \u00e8 una chiesa cattolica di Catania, nel quartiere San Biagio della Calcarella o Anfiteatro romano di Catania, e sorge all'estremit\u00e0 occidentale di piazza Stesicoro.\nStoria.\nLa chiesa costruita nel XVIII secolo dopo il tremendo terremoto del 1693, sorge - per volont\u00e0 dell'arcivescovo Andrea Riggio - sul luogo ove, secondo la tradizione, era ubicata la fornace in cui Sant'Agata sub\u00ec il martirio.\nInfatti, dopo essere stata rinchiusa in carcere per non aver voluto abiurare alla sua fede, venne prima sottoposta alle torture con il fuoco e quindi le furono asportate le mammelle.\nEsterno.\nLa facciata della chiesa \u00e8 dell'architetto Antonino Battaglia, che ha progettato altre chiese di Catania dopo il terremoto del 1693, in stile neoclassico con colonne binate che sostengono un timpano triangolare.\nInterno.\nL'interno \u00e8 ad una sola navata molto lineare e sobrio. Sull'altare maggiore una tela settecentesca dell'Addolorata, talvolta sostituita da una statua della Madonna. Ingegnoso l'artificio dell'altare maggiore, arricchito da volute e colonne e dalle statue di san Giovanni Evangelista e santa Maria Maddalena.\nTransetto.\nTransetto destro: \"Cappella di sant'Agata\". Sopra l'altare dal magnifico paliotto in marmi policromi, si conservano protetti da una teca i resti della fornace (\"carcarella\") in cui sub\u00ec il martirio la Santa, la cui scena \u00e8 riprodotta nell'affresco di Giuseppe Barone del 1938. Una lapide posta sotto l'altare cita: \nTransetto sinistro: \"Cappella del Santissimo Crocifisso\".\nOrgano.\nL'organo a canne \u00e8 frutto di una ricostruzione fedele all'originale di uno strumento di scuola siciliana della prima met\u00e0 del XVIII secolo, operata dai Fratelli Ruffatti nel 1978; lo strumento dispone di 12 registri su unico manuale e pedale."}
{"id": "667332", "revid": "287204", "url": "https://it.wikipedia.org/wiki?curid=667332", "title": "Cognitio extra ordinem", "text": "In diritto romano con l'espressione cognitio extra ordinem si indica quel modello di processo che si sostitu\u00ec gradatamente al processo formulare ordinario, diventando in et\u00e0 tardo-antica (dal 342 d.C.), tramite una costituzione degli imperatori Costanzo e Costante, anche formalmente, la sola procedura osservabile.\nOrigini.\nIl processo formulare era diventato troppo macchinoso e formale (carico di formule ed espressioni desuete nonch\u00e9 di impiccio alle controversie) per un Impero la cui struttura era ormai verticistica e al culmine della quale si collocava l'imperatore. Il nuovo tipo di processo prese le mosse dal processo fiscale di periodo augusteo con giudice unico (senza pi\u00f9 le due fasi \"in iure\" e \"apud iudicem\") e con sentenza suscettibile di essere appellata di fronte al tribunale imperiale. Man mano che il tempo passava il processo fiscale si allarg\u00f2 ad altre controversie (per le liti di libert\u00e0, per la querela inofficiosi testamenti e in concorso con azioni dell\u2019\"ordo iudiciorum privatorum\") con il pretore civile come giudice unico fino a sostituirsi al processo formulare nel 342 d.C.\nCaratteristiche.\nTale processo prendeva il nome dall'antica attivit\u00e0 di cognizione del magistrato (\"cognitio\") e si svolgeva al di fuori dell\"ordo iudiciorum privatorum\", ovvero al di fuori del processo formulare. Il giudice si innestava perfettamente nella burocrazia imperiale, era cio\u00e8 un funzionario statale retribuito attraverso le spese processuali e non svolgeva pi\u00f9 gratuitamente il proprio compito come il pretore e non era pi\u00f9 un cittadino qualunque come il giudice. Inoltre, rispetto alle consuete \"quaestiones\", il processo risultava pi\u00f9 snello ed allargabile a un novero di reati pi\u00f9 ampio (con le \"quaestiones\" ogni tribunale permanente poteva decidere per un certo tipo di reato). Potevano essere affrontati anche i casi di concorso di reato, cosa non prevista dal processo individuale della \"quaestio\".\nIl magistrato cognitario emetteva una sentenza che era un provvedimento amministrativo a contenuto giurisdizionale. Divenuta facoltativa la divisione del processo in due fasi distinte (\"in iure\" e \"apud iudicem\"), il magistrato (\"iudex\") diventa l'unico funzionario competente a regolare il giudizio, venendo meno anche le giurie. Il giudice poteva rendere esecutiva la pena, che variava ora a seconda dello \"status\" dell'imputato e della gravit\u00e0 del reato, senza che ci\u00f2 fosse affidato, come accadde fino ad allora, ai soli ricorrenti (alle parti lese). La sentenza era appellabile direttamente all'imperatore (che poteva avocare a s\u00e9 in determinati casi, non previsti dall'ordinamento, la \"cognitio\") o ai funzionari a lui sovra-ordinati (\"praeses provinciae\", poi il prefetto del pretorio come vice dell'imperatore la cui sentenza era definitiva). La richiesta di appello veniva indirizzata dal convenuto al giudice \"a quo\", il quale poteva discrezionalmente inviarla al giudice di livello superiore. Di qui il numero altissimo di episodi corruttivi, per restringere i quali Giustiniano emise numerose costituzioni.\nQuesta struttura processuale trov\u00f2 comunque un terreno fertilissimo nelle province orientali, dove si erano gi\u00e0 conosciuti modelli simili presso monarchie a struttura gerarchica, come i Tolomei in Egitto, molto simili a quella romana.\nSvolgimento.\nIl nuovo processo si svolgeva in forma scritta come nel processo \"per formulas\", e a differenza dell'oralit\u00e0 delle forme nel \"processo per legis actiones\". La \"in ius vocatio\" non corrispondeva pi\u00f9 alla comparizione fisica dell'attore alla casa del convenuto e, dato che tutto il processo era ormai attratto dalla competenza statale, nasceva perci\u00f2 con la notifica dell'atto di citazione (ovvero l'indicazione dell'azione che l'attore, dopo averla chiesta, voleva far valere nei confronti del convenuto, \"libellus conventionis\") consegnato a domicilio da un pubblico ufficiale inviato dal giudice che aveva nome di \"apparitor\". Il convenuto poteva non difendersi o non presentarsi, ma il processo sarebbe andato avanti una volta innestato e il magistrato poteva decidere a favore dell'una o dell'altra parte indipendentemente dalla loro presenza in giudizio. Il convenuto che intendeva difendersi poteva chiedere al giudice che fosse notificato all'attore il cosiddetto \"libellus contradictionis\". Lo scambio di affermazioni contrapposte tra le due parti rappresentava la nuova \"litis contestatio\". Gli effetti conservativi di quest'ultima sono ricollegati alla chiamata in giudizio, gli effetti preclusivi alla sentenza non pi\u00f9 soggetta ad appello. Se la stessa questione veniva riproposta di fronte ad altro giudice questi dovr\u00e0 conformarsi al precedente giudicato."}
{"id": "667334", "revid": "767487", "url": "https://it.wikipedia.org/wiki?curid=667334", "title": "Ribalta di gloria", "text": "Ribalta di gloria (\"Yankee Doodle Dandy\") \u00e8 un film del 1942 diretto da Michael Curtiz. Vita, imprese, successi, affetti di George Michael Cohan (1878-1942), attore, autore, compositore, ballerino, impresario, noto col nomignolo di Yankee Doodle Dandy: una vera istituzione del teatro americano, il primo uomo di spettacolo a vedersi, vivo, dedicare un film biografico.\nUn film intriso di 'ideologia americana' e di patriottismo, non a caso distribuito pochi mesi dopo l'ingresso in guerra degli Stati Uniti\nNel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al centesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al novantottesimo posto.\nTrama.\nDopo il debutto del suo pi\u00f9 recente spettacolo, il celebre compositore e attore di riviste musicali George M. Cohan viene convocato alla Casa Bianca: la sua imitazione del presidente Roosevelt - teme - deve aver irritato il presidente. Questi lo accoglie invece con cordialit\u00e0 e gli chiede di raccontare qualcosa di s\u00e9. Di qui parte la narrazione del protagonista, che inizia dalla sua infanzia. Appartenente ad una famiglia cattolica irlandese che vive allestendo piccoli spettacoli musicali in provincia, George cresce sul palcoscenico e, assieme ai fondamentali dello spettacolo, impara a leggere le reazioni del 'popolo' (come ama chiamarlo lui) e a interpretarne i gusti. Questa sensibilit\u00e0, assieme al suo talento e alla sua notevole caparbiet\u00e0, lo fanno crescere come autore e come performer, fino a farlo sfondare a Broadway, con l'aiuto del suo socio in affari Sam Harris. Il successo per\u00f2 non gli d\u00e0 alla testa: George mantiene ottime relazioni con padre, madre e sorella, che tiene sempre con lui nella compagnia teatrale e con i quali condivide tutte le fortune economiche; e si sposa con Maria, una brava ragazza, che aspirava a diventare attrice.\nAllo scoppio della Prima Guerra Mondiale, il patriottico George cerca di arruolarsi, ma \u00e8 troppo vecchio (39 anni). I suoi spettacoli comunque continuano a svolgere un ruolo decisivo nel sostenere il morale del paese, cantando l'America dei buoni sentimenti, rurale, semplice, ma forte; e dando corpo al sogno di autodeterminazione dell'americano medio. Tornati i tempi di pace, George conosce il dolore per la morte del vecchio padre. Con la scomparsa del padre e il matrimonio della sorella, i 'Four Cohan' dunque cessano l'attivit\u00e0 e George, lasciata l'impresa con l'amico e socio Harris, decide di ritirarsi.\nParecchi anni dopo, nel 1942, indispettito per il fatto di non essere riconosciuto da due ragazzini, George viene indotto da Maria a tornare sul palcoscenico, in un nuovo show prodotto da Harris. \u00c8 questo lo spettacolo in cui George propone l'imitazione del Presidente...\nSi chiude il flashback e torniamo nello studio ovale. Il presidente consegna a George una medaglia d'onore del Congresso, in virt\u00f9 al suo contributo allo 'spirito americano'. E lo invita a continuare a fare spettacoli che tengano alto il morale e coeso lo spirito degli americani in questi tempi difficili di guerra.\nProduzione.\nIl film fu prodotto dalla Warner Bros.; le riprese durarono dal 2 dicembre 1941 al 10 febbraio 1942.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 1\u00ba gennaio 1943 con il numero LP11830.\nDistribuito dalla Warner Bros., il film fu presentato in prima a New York il 29 maggio 1942.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da Stormovie. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "667335", "revid": "1543377", "url": "https://it.wikipedia.org/wiki?curid=667335", "title": "Nazionale di calcio di Saint Kitts e Nevis", "text": "La nazionale di calcio di Saint Kitts e Nevis \u00e8 la rappresentativa calcistica nazionale delle omonime isole caraibiche, posta sotto l'egida della St. Kitts and Nevis Football Association, affiliata alla CONCACAF ed alla FIFA.\nIl miglior risultato di sempre \u00e8 stato il secondo posto ottenuto alla Coppa dei Caraibi 1997, l'unica competizione internazionale che Saint Kitts e Nevis ha ospitato, congiuntamente ad Antigua e Barbuda.\nOccupa la 138\u00aa posizione del ranking FIFA.\nStoria.\nLa nazionale di Saint Kitts e Nevis ha disputato il primo incontro della sua storia nel 1938, quando era una colonia della corona britannica, nota con il nome di Saint Christopher e Nevis e facente parte delle Isole Sopravento britanniche. Nel corso degli anni la selezione ha rappresentato una frazione delle Indie Occidentali, quindi una suddivisione di Saint Christopher-Nevis-Anguilla ed infine, dal 1983 (con l'indipendenza dal Regno Unito), \u00e8 a tutti gli effetti la nazionale maschile di Saint Kitts e Nevis.I risultati sono stati molto modesti fino agli anni novanta, quando gli \"Sugar Boyz\" hanno centrato la qualificazione a quattro Coppe dei Caraibi sulle cinque che hanno disputato, addirittura arrivando sino alla finale nel 1997 (sconfitti 4-0 da ).Nel novembre del 2015 la squadra ha intrapreso due amichevoli in Europa, contro ed : affrontando e battendo i pirenaici per 1-0, la selezione nevisiana \u00e8 diventata la prima nazionale affiliata alla CFU ad imporsi nel Vecchio continente.Al termine della CONCACAF Nations League 2019-2020 \u00e8 retrocessa dalla Lega B alla Lega C, la pi\u00f9 bassa.\nPartecipazioni ai tornei internazionali.\nCampionato CONCACAF.\nGli \"Sugar Boyz\" non hanno mai disputato il Campionato CONCACAF, l'antenato della Gold Cup svoltosi dal 1963 al 1989, in quanto la SKNFA \u00e8 entrata a far parte della Confederazione Nord-Centroamericana e Caraibica nel 1990.\nCoppa dei Caraibi.\nLa nazionale nevisiana ha partecipato a cinque edizioni della Coppa dei Caraibi, ottenendo come miglior risultato il secondo posto nel 1997.\nStatistiche dettagliate sui tornei internazionali.\nOlimpiadi.\nSi veda la pagina della nazionale olimpica.\nRosa attuale.\nLista dei giocatori convocati per le sfide di qualificazione al Campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "667336", "revid": "1442080", "url": "https://it.wikipedia.org/wiki?curid=667336", "title": "The Bomb Squad", "text": "The Bomb Squad \u00e8 un team di produttori musicali e beatmaker statunitensi i cui membri originali sono:\nNel 1994, ai membri fondatori si sono uniti anche \nLa loro musica generalmente consiste in linee molto dense di musica hip hop tipica delle jam, campionamenti di voce e chitarre tipicamente rock.\nIl gruppo inoltre \u00e8 particolarmente famoso per aver lavorato con il gruppo Public Enemy, ma oltre a questo, vanno menzionate le collaborazioni con artisti di primo piano della scena hip hop come il rapper Ice Cube e il gruppo rock gallese Manic Street Preachers. Hanno inoltre prodotto alcune tracce per il gruppo new jack-hip hop Bell Biv DeVoe."}
{"id": "667341", "revid": "1610933", "url": "https://it.wikipedia.org/wiki?curid=667341", "title": "Pseudorca", "text": ""}
{"id": "667342", "revid": "13604", "url": "https://it.wikipedia.org/wiki?curid=667342", "title": "Kinderszenen", "text": ""}
{"id": "667343", "revid": "1610933", "url": "https://it.wikipedia.org/wiki?curid=667343", "title": "Delfino comune", "text": ""}
{"id": "667345", "revid": "1610933", "url": "https://it.wikipedia.org/wiki?curid=667345", "title": "Delfino di Hector", "text": ""}
{"id": "667347", "revid": "486946", "url": "https://it.wikipedia.org/wiki?curid=667347", "title": "Teatro Municipale Romolo Valli", "text": ""}
{"id": "667348", "revid": "1610933", "url": "https://it.wikipedia.org/wiki?curid=667348", "title": "Delfino di Commerson", "text": ""}
{"id": "667350", "revid": "1932566", "url": "https://it.wikipedia.org/wiki?curid=667350", "title": "Tommaso Sodano", "text": " \u00c8 stato senatore della Repubblica dal 2001 al 2008.\nBiografia.\nLaureato in scienze agrarie, sposato, ha tre figlie. Protagonista delle lotte del Movimento Studentesco negli anni settanta e del Movimento anticamorra aderisce dall'inizio al Partito della Rifondazione Comunista, partecipando alla sua costituzione e al suo radicamento sul territorio. Dal 1995 al 2001 a Napoli \u00e8 assessore provinciale alle Attivit\u00e0 Produttive, con deleghe sul Lavoro, Formazione e Cooperazione Internazionale. Dal 1998 al 2001 \u00e8 Membro del Comitato delle Regioni, organismo comunitario ed \u00e8 stato relatore sui temi della lotta all'emarginazione sociale e della sicurezza alimentare.\nAlle elezioni politiche del 2001 \u00e8 stato eletto Senatore della Repubblica con la quota proporzionale, avendo raccolto 12.263 voti, pari al 9,8%, nel collegio uninominale di Pomigliano d'Arco-Acerra. Si \u00e8 occupato in modo particolare delle questioni ambientali divenendo riferimento per molte vertenze territoriali da Scanzano ad Acerra. Alle elezioni politiche del 2006 \u00e8 stato confermato Senatore nella circoscrizione Campania ed eletto Presidente della 13\u00aa Commissione permanente Territorio, ambiente, beni ambientali, diventa inoltre vice-capogruppo del PRC al Senato. Si \u00e8 impegnato in particolare sul fronte della abolizione dei cosiddetti CIP6, contro la privatizzazione del servizio di erogazione idrica e per la tutela delle aree archeologiche dall'abusivismo e dall'abbandono.Protagonista delle battaglie ambientaliste contro le ecomafie, in prima linea contro la costruzione dell'inceneritore di Acerra e delle discariche in Campania.\nNel 2008 denuncia le connivenze fra camorra e politica nella gestione dei rifiuti in Campania. Egli denuncia in particolare il gruppo Marinelli che, nonostante sia interdetto dalla Prefettura per infiltrazioni camorristiche, riesce a vincere gli appalti tramite subappalti e prestanomi. In seguito, riceve minacce di morte e proiettili, intimidazioni e numerosi attacchi di matrice fascista, uno di questi proprio nell'Anniversario della liberazione del 25 aprile 2008 per cui la Prefettura di Napoli decide di metterlo sotto scorta.\nCandidato capolista al Senato in Campania per La Sinistra l'Arcobaleno alle elezioni politiche del 2008, non viene rieletto a causa del cattivo risultato elettorale della lista. Nel settembre 2009 il Comitato Politico Nazionale del PRC lo nomina Responsabile nazionale Dipartimento Ambiente del Partito. Candidato presidente alla Provincia di Napoli nelle elezioni del 2009 (a suo sostegno aveva la lista unica Rifondazione Comunista-PdCI e \"Diritti @ Sinistra\"), ottiene il 3,2% dei consensi e diviene quindi consigliere provinciale.\n\u00c8 autore - insieme a Nello Trocchia - del libro \"La Peste\" (Rizzoli, 2010), un saggio sull'emergenza rifiuti in Campania. Il 13 giugno 2011 il neoeletto Sindaco di Napoli Luigi De Magistris lo nomina Vicesindaco di Napoli ed Assessore all'Ambiente; Rifiuti; Sviluppo Sostenibile; Igiene e Sanit\u00e0; Parchi e Giardini; Mare; Tutela degli animali. Tra i suoi primi provvedimenti sul tema del rifiuti si evidenziano: l'istituzione di \"isole ecologiche mobili\" per il conferimento dei rifiuti, il programma per il potenziamento della raccolta differenziata porta a porta, il divieto per gli esercizi pubblici di utilizzare stoviglie in plastica. Nell'ottobre 2011 propone e fa approvare l'adesione della citt\u00e0 di Napoli alla Strategia Rifiuti Zero.\n Il 2 ottobre 2014, dopo che il sindaco De Magistris viene sospeso dalla carica di primo cittadino a seguito della sua condanna a 15 mesi per abuso d'ufficio, Sodano lo sostituisce al vertice della giunta comunale per ci\u00f2 che concerne gli affari di ordinaria amministrazione, carica che ricopre fino al 30 ottobre 2014 quando De Magistris viene reintegrato nella carica dal TAR Campania. Dopo aver rassegnato le dimissioni da vice sindaco, il 22 giugno 2015 \u00e8 sostituito da Raffaele Del Giudice."}
{"id": "667352", "revid": "1610933", "url": "https://it.wikipedia.org/wiki?curid=667352", "title": "Molosso di Cestoni", "text": ""}
{"id": "667353", "revid": "1543377", "url": "https://it.wikipedia.org/wiki?curid=667353", "title": "Nazionale di calcio di Saint Lucia", "text": "La nazionale di calcio di Saint Lucia \u00e8 la rappresentativa calcistica nazionale dell'omonima isola caraibica, posta sotto l'egida della Saint Lucia Football Association.\nOccupa il 176\u00ba posto del ranking FIFA.\nStoria.\nLa nazionale santaluciana non vanta una buona tradizione calcistica: \u00e8 una selezione recente (esord\u00ec nel 1989) e tra le meno forti del panorama calcistico caraibico. Non ha mai raggiunto risultati notevoli, ad eccezione del terzo posto alla Coppa dei Caraibi 1991.\n&lt;br&gt;I \"Piton Boyz\" non hanno mai partecipato ad un torneo internazionale di rilievo.&lt;br&gt;Nel 2012 la Federazione calcistica di Saint Lucia ha sottoscritto un accordo di partnership con il Carlisle Utd per permettere ogni anno a quattro calciatori santaluciani di farsi le ossa in Europa, mentre al Carlisle ne \u00e8 derivato il diritto di prelazione.\nCampionato del mondo.\nSaint Lucia esord\u00ec nelle qualificazioni al campionato del mondo nelle eliminatorie CONCACAF di : fu eliminata al primo turno da nel 1992.\nNelle qualificazioni della zona CONCACAF al elimin\u00f2 ai tiri di rigore al primo turno, poi giunse ultima nel gruppo del secondo turno con , e , con un pari e cinque sconfitte.\nTornei regionali minori.\nNel 2014 vinse il Torneo delle Isole Sopravento Meridionali battendo per 2-0 , per 1-0 e pareggiando con .\nPartecipazioni ai tornei internazionali.\nCoppa dei Caraibi.\nLa selezione di Saint Lucia ha partecipato alla Coppa dei Caraibi in tre occasioni, centrando un terzo posto nel 1991.\nRosa attuale.\nI convocati per la CONCACAF Nations League per la partita contro .\n\"Presenze e reti aggiornate al 7 settembre 2019 dopo la partita contro \".\n! colspan=\"9\" align=\"left\" |\n \n! colspan=\"9\" align=\"left\" |\n! colspan=\"9\" align=\"left\" |\n "}
{"id": "667355", "revid": "1610933", "url": "https://it.wikipedia.org/wiki?curid=667355", "title": "Pipistrello nano", "text": ""}
{"id": "667358", "revid": "1610933", "url": "https://it.wikipedia.org/wiki?curid=667358", "title": "Serotino comune", "text": ""}
{"id": "667364", "revid": "123438225", "url": "https://it.wikipedia.org/wiki?curid=667364", "title": "Elezioni di met\u00e0 mandato negli Stati Uniti d'America", "text": "Le elezioni di met\u00e0 mandato o medio termine (dall'inglese \"Midterm Elections\") si tengono, ogni quattro anni, ovvero due anni dopo le elezioni presidenziali, negli Stati Uniti e riguardano il Congresso, le assemblee elettive dei singoli Stati, e alcuni dei governatori dei singoli Stati. Non riguardano l'elezione del presidente degli Stati Uniti.\nTale tornata elettorale si tiene il marted\u00ec seguente il primo luned\u00ec del mese di novembre degli anni pari e riguarda i 435 membri della Camera dei rappresentanti e un terzo dei 100 membri del Senato (alternativamente 33 o 34). Le elezioni di met\u00e0 mandato si tengono a met\u00e0 del mandato presidenziale (4 anni), e da ci\u00f2 deriva la loro denominazione.\nLe elezioni di met\u00e0 mandato riguardano anche i governatori di trentasei dei cinquanta Stati membri degli Stati Uniti: trentaquattro Stati infatti eleggono il loro governatore per un mandato quadriennale durante le elezioni midterm, mentre il Vermont ed il New Hampshire eleggono i propri governatori per un mandato biennale in concomitanza, quindi, una volta con le elezioni presidenziali, e una volta con le midterm elections. Vengono eletti inoltre in questa occasione i membri delle assemblee legislative degli Stati membri e degli organi di contea per un mandato di due anni.\nLe ultime elezioni di met\u00e0 mandato per la Camera dei rappresentanti, per il Senato e per i governatori degli Stati membri si sono tenute il 6 novembre 2018, mentre le prossime si terranno l'8 novembre 2022.\nValore politico.\nLe elezioni di met\u00e0 mandato finiscono per assumere un'importante dimensione politica di giudizio dell'operato del presidente e dal loro esito \u00e8 possibile fare analisi di previsione in ordine alle scelte politiche del successivo biennio.\nSpesso accade, a causa dei diversi meccanismi di rielezione delle due Camere (la Camera dei rappresentanti si scioglie automaticamente ogni due anni; il mandato dei Senatori \u00e8 individuale e non \u00e8 previsto lo scioglimento automatico del Senato) che per fine mandato, siano in concorso anche alcuni seggi del Senato."}
{"id": "667372", "revid": "1543377", "url": "https://it.wikipedia.org/wiki?curid=667372", "title": "Nazionale di calcio di Saint Vincent e Grenadine", "text": "La nazionale di calcio di Saint Vincent e Grenadine \u00e8 la rappresentativa calcistica nazionale delle omonime isole caraibiche, posta sotto l'egida della Saint Vincent and the Grenadines Football Federation ed affiliata alla CONCACAF.\nAl 30 settembre 2021 la squadra occupava il 173\u00ba posto nella classifica FIFA. Il miglior risultato ottenuto nelle competizioni internazionali \u00e8 il secondo posto alla Coppa dei Caraibi 1995; l'anno successivo la nazionale prese parte per la prima (e al unica) volta alla CONCACAF Gold Cup, uscendo al primo turno.\nStoria.\nLa nazionale dell'arcipelago partecip\u00f2 per la prima volta alle qualificazioni per la Coppa del mondo nel 1994; al non \u00e8 mai riuscita ad accedere a una fase finale.I migliori risultati sono stati i secondi posti ottenuti in tre rassegne caraibiche: nel 1979, nel 1981 e nel 1995, quando in quest'ultima occasione la sconfitta in finale permise comunque ai sanvincentini di partecipare alla CONCACAF Gold Cup 1996, impresa mai bissata in seguito. Le partecipazioni ad una competizione internazionale sono state dieci in tutto.\nDall'esordio agli anni novanta.\nI sanvincentini hanno debuttato nel 1936 e fino al 1979, anno dell'indipendenza dal Regno Unito (le isole erano una colonia della corona britannica), hanno disputato incontri con le nazionali degli arcipelaghi vicini, come il Torneo delle Isole Sopravento Meridionali. Tra la fine degli anni settanta e la met\u00e0 degli anni novanta, la \"Vincy Heat\" si \u00e8 battuta per raggiungere risultati importanti nelle competizioni organizzate dalla CONCACAF e dalla CFU, ottenendo una storica qualificazione alla Gold Cup nel 1996.\nAnni duemiladieci.\nLa corsa al fu sorprendente: nel primo turno delle qualificazioni Saint Vincent e Grenadine ripos\u00f2, vista la posizione nel ranking che le permise di passare automaticamente al secondo. In questo round la squadra giallo-verde-blu affront\u00f2 la : a Kingstown fin\u00ec 2-2, mentre al Providence Stadium 4-4, risultato che consent\u00ec a Saint Vincent e Grenadine di superare il turno grazie alla regola dei gol fuori casa. Nella terza fase la compagine sanvincentina se la vide con : la \"Vincy Heat\" vinse in casa per 2-0, mentre a Oranjestad fin\u00ec 2-1, cosicch\u00e9 in totale prevalse Saint Vincent e Grenadine per 3-2, qualificandosi ai gironi. A quel punto, la nazionale dell'arcipelago fu sorteggiata nel gruppo C insieme agli , e . Nella prima partita dei gironi, a Saint Louis, la selezione caraibica fu sconfitta per 6-1; a Kingstown si imposero per 4-0 i guatemaltechi, poi nel terzo scontro Trinidad e Tobago prevalse sia all'andata (2-3) sia al ritorno (6-0). Arrivarono altre due disfatte (ancora 0-6 e 3-9) a concludere il girone, terminato all'ultimo posto, con 6 gol fatti, 34 subiti e zero punti.\nPartecipazioni ai tornei internazionali.\nCampionato CONCACAF.\nLa nazionale di Saint Vincent e Grenadine non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nLa selezione di sanvincentina ha partecipato alla Coppa dei Caraibi in nove occasioni, centrando tre secondi posti e venendo eliminata le restanti volte dopo il girone iniziale.\nRosa attuale.\nLista dei giocatori convocati per le sfide contro e , valevoli per le qualificazioni al campionato mondiale di calcio 2022.\n\"Presenze, reti e numerazione aggiornate all'8 giugno 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "667375", "revid": "484362", "url": "https://it.wikipedia.org/wiki?curid=667375", "title": "Pace di Aquisgrana", "text": ""}
{"id": "667377", "revid": "1782831", "url": "https://it.wikipedia.org/wiki?curid=667377", "title": "Danze delle Quattro Province", "text": "Le danze delle Quattro Province sono un repertorio di balli diffusi su un'area culturale omogenea che comprende le zone montane delle province di Genova, in Liguria (alta val Trebbia, alta valle Scrivia, val d'Aveto e val Fontanabuona), Alessandria, in Piemonte (val Borbera e val Curone), Pavia, in Lombardia (valle Staffora) e Piacenza, in Emilia-Romagna (val Trebbia, val Boreca, alta val Nure, val Tidone e val Luretta).\nCaratteristiche.\nIl particolare isolamento geografico delle alte vallate ha fatto s\u00ec che la tradizione sia arrivata intatta sino ai nostri giorni, sia nel repertorio musicale sia in quello coreutico.\nLe melodie sono eseguite dal piffero (oboe popolare ad ancia doppia), accompagnato oggi dalla fisarmonica e fino agli anni trenta dalla m\u00fcsa (cornamusa appenninica). La loro presenza \u00e8 indispensabile: non ci sono feste o altre occasioni in cui si balli con musica registrata.\nLa codifica di questo repertorio \u00e8 molto recente e tuttora in corso, essendo danze tradizionali su melodie tradizionali che venivano tramandate oralmente e insegnate sull'esempio dei pi\u00f9 esperti o anziani. Con la facilit\u00e0 di comunicazione e le possibilit\u00e0 tecniche odierne \u00e8 in atto un ampliamento e una diffusione della conoscenza sia delle musiche che delle danze, anche al di fuori delle aree tradizionali, con un conseguente appiattimento delle danze e dello stile che un tempo avevano peculiari caratteristiche, anche sostanziali differenze, a seconda dei vari paesi o vallate ed oggi vengono danzate in modo pressoch\u00e9 identico ovunque.\nPur essendo una zona geograficamente ristretta questo repertorio ha avuto una discreta diffusione nell'ambito della musica e delle danze tradizionali, sia in Italia che nei paesi europei, in particolare in Francia.\nLe danze, tutte caratterizzate dal \"passo delle Quattro Province\", si possono suddividere in tre gruppi: di coppia, di cerchio e coreografiche.\nLe danze di coppia.\nSono le pi\u00f9 recenti. Mutuate dal liscio, comprendono valzer, mazurca e polca. Mentre valzer e mazurche sono ballati in modo abbastanza simile al liscio, la polca, detta \"a saltini\", \u00e8 eseguita in una particolare maniera con il tipico \"passo delle Quattro Province\".\nLe danze di cerchio.\nMomento di unione della comunit\u00e0 si svolgono in cerchio, in alcuni casi con scambio delle coppie. Davano l'opportunit\u00e0, un tempo, di fare la conoscenza coi ballerini dell'altro sesso. Comprendono la \"piana\", l\"'alessandrina\", la \"monferrina\".\nLe danze coreografiche.\nSono le pi\u00f9 antiche.\nComprendono la \"giga\", che si balla in due versioni: \"giga a due\", danza che vede un cavaliere portare al ballo due dame e la \"giga a quattro\", con due cavalieri e quattro dame. Vi \u00e8 inoltre il ballo della \"povera donna\" eseguito da una coppia uomo/donna e principalmente a carnevale, da due uomini di cui uno travestito da \"moglie\". \nDanze come la \"sestrina\" sono andate perse mentre rarissimo \u00e8 il \"perigordino\" e sembra essere stata ricostruita la \"bisagna\", ballo andato perduto nel XIX secolo.\nPasso delle Quattro Province.\nQuesto passo, che esiste con questa struttura solo in questa zona, d\u00e0 il caratteristico movimento a queste danze. Composto di tre appoggi, il primo lungo e gli altri due corti con rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili. La velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e discretamente conosciuto anche all'estero, in particolare in Francia.\nParti del ballo.\nLe danze coreografiche e quelle di gruppo sono composte da piccoli schemi che si ripetono e vanno a comporre la struttura coreutica. "}
{"id": "667404", "revid": "46722", "url": "https://it.wikipedia.org/wiki?curid=667404", "title": "Peter Porker", "text": ""}
{"id": "667406", "revid": "46722", "url": "https://it.wikipedia.org/wiki?curid=667406", "title": "Spider Ham", "text": ""}
{"id": "667407", "revid": "1652635", "url": "https://it.wikipedia.org/wiki?curid=667407", "title": "All of Me (brano musicale)", "text": "All of Me \u00e8 uno standard jazz scritto da Gerald Marks e Seymour Simons nel 1931.\nRegistrato per la prima volta alla radio da Belle Baker, divenne uno dei brani pi\u00f9 interpretati dell'epoca. Fu registrato da Billie Holiday, Louis Armstrong, Frank Sinatra, Sarah Vaughan, Django Reinhardt e Willie Nelson; in tempi pi\u00f9 recenti \u00e8 stato interpretato da George Benson, Pia Zadora e Michael Bubl\u00e9.\nAll of Me fu anche la \"title track\" del film All of Me - Ho sposato un Fantasma del 1984, diretto da Carl Reiner e interpretato da Steve Martin e Lily Tomlin: nella colonna sonora la canzone \u00e8 interpretata da Joe Williams. All of Me \u00e8 stata rifatta, tra le altre, in versione punk rock dalla band californiana dei Nofx.\nDurante la prima incisione radiofonica, Belle Baker (che aveva da poco perso il marito in un incidente stradale) scoppi\u00f2 a piangere commossa dal testo della canzone. Durante una puntata dello show britannico \"Later... with Jools Holland\" la cantante colombiana Shakira ha proposto parte del brano con la partecipazione, al piano, dello stesso conduttore Jools Holland.\nProgressione armonica.\nAll of me \u00e8 uno standard jazz non molto popolare nel jazz contemporaneo, forse per la sua relativa non conformit\u00e0 alla progressione II-V-I (che riveste un ruolo centrale nel jazz moderno e un'insolita struttura \"ABAC\": inoltre la sua fama \u00e8 legata soprattutto a interpretazioni vocali o di piano solistico (Art Tatum, Erroll Garner) del genere \"after hours\", tipi di esecuzione meno frequentati nel jazz moderno.\nIl genere del brano \u00e8 swing, e gli accordi pi\u00f9 comunemente accettati dai musicisti sono i seguenti:\nUn'alternativa \u00e8:"}
{"id": "667416", "revid": "1610933", "url": "https://it.wikipedia.org/wiki?curid=667416", "title": "Riccio europeo", "text": ""}
{"id": "667417", "revid": "1543377", "url": "https://it.wikipedia.org/wiki?curid=667417", "title": "Nazionale di calcio di Turks e Caicos", "text": "La nazionale di calcio di Turks e Caicos \u00e8 la rappresentativa calcistica dell'omonimo arcipelago caraibico, posta sotto l'egida della TCIFA ed affiliata a CONCACAF e FIFA.\nSi tratta di una selezione recente, in quanto ha disputato la sua prima partita nel 1999; attualmente occupa la 206\u00aa posizione del ranking FIFA.\nStoria.\nDopo l'esordio nel 1999, la nazionale di Turks e Caicos ha racimolato soltanto 6 vittorie. Le sconfitte complessive in incontri ufficiali sono 27 e le reti subite 145 (in media pi\u00f9 di 5 gol a partita). La posizione pi\u00f9 alta della graduatoria FIFA \u00e8 stata la 158\u00aa piazza raggiunta nel febbraio 2008.\nPartecipazioni ai tornei internazionali.\nCoppa dei Caraibi.\nLa nazionale di Turks e Caicos non ha mai partecipato alla fase finale della Coppa dei Caraibi, nonostante abbia tentato la via delle qualificazioni in tre occasioni."}
{"id": "667420", "revid": "22475", "url": "https://it.wikipedia.org/wiki?curid=667420", "title": "Daniella Sarahyba", "text": "Anche sua madre, Mara Lucia Sarahyba, in passato fu un'apprezzata modella."}
{"id": "667423", "revid": "46931", "url": "https://it.wikipedia.org/wiki?curid=667423", "title": "Cintur\u00e3o Largo", "text": ""}
{"id": "667424", "revid": "2176804", "url": "https://it.wikipedia.org/wiki?curid=667424", "title": "SpongeBob SquarePants", "text": "SpongeBob SquarePants \u00e8 un personaggio immaginario, protagonista dell'omonima serie animata. SpongeBob \u00e8 stato inserito al nono posto nella lista dei migliori personaggi animati stilata da \"TV Guide\".\nNel film del 2020 \"SpongeBob - Amici in fuga\", SpongeBob \u00e8 diventato la mascotte di Nickelodeon Movies ed \u00e8 presente nel loro logo di produzione.\nGenesi del personaggio.\nFu creato e disegnato dal vignettista e biologo marino Stephen Hillenburg subito dopo la cancellazione de \"La vita moderna di Rocko\" nel 1996. Hillenburg aveva intenzione di creare una serie su una spugna super-ottimista che infastidisse gli altri personaggi. Il nome \"SpongeBob\" deriva da \"Bob the Sponge\", personaggio della vignetta \"The Intertidal Zone\" che disegn\u00f2 negli anni Ottanta mentre insegnava biologia marina ai visitatori dell'Ocean Institute. SpongeBob \u00e8 un'ingenua e goffa spugna di mare che lavora come cuoco friggitore nell'immaginaria citt\u00e0 sommersa di Bikini Bottom. \nCaratteristiche del personaggio.\nSpongeBob \u00e8 una spugna di mare gialla gentile, altruista, di buon cuore, leale, onesto, molto socievole, vivace, simpatico, inguaribilmente ottimista, esuberante e allegro, ma anche molto spericolato, infantile, ingenuo e facile da ingannare, per cui \u00e8 facile approfittare della sua gentilezza e della sua pazienza. Spesso si comporta in modo decisamente immaturo, ad esempio reagendo in modo esagerato e scoppiando in lacrime quando c'\u00e8 un problema anche piccolo, ma quando vuole sa essere serio e deciso ed \u00e8 molto determinato a raggiungere i suoi obiettivi o impressionare gli altri. A volte, nonostante le sue buone intenzioni, causa accidentalmente problemi agli altri, soprattutto al vicino di casa, e nonostante la sua natura ottimista, pu\u00f2 arrabbiarsi facilmente, e quando \u00e8 molto arrabbiato o frustrato, pu\u00f2 essere sarcastico o scortese ai suoi amici. Si spaventa facilmente, soffrendo di nictofobia, la paura del buio, ha paura dei clown e odia la Salsa Vulcano. Indossa sempre dei pantaloni marrone quadrati (da l\u00ec il cognome \"SquarePants\"), delle calze bianche a strisce rosse e blu e in pi\u00f9 una corta camicia bianca con una cravatta rossa.\nNell'episodio \"Un giro nei sogni\" (dove tra i vari sogni c'\u00e8 quello di possedere la patente), si pu\u00f2 vedere sulla patente di SpongeBob la sua data di nascita: 14 luglio 1986. Il suo hobby preferito \u00e8 la caccia alle meduse che condivide con Patrick, il suo migliore amico, che \u00e8 praticamente il suo alter ego, nonostante in molte situazioni dimostra di essere ancora pi\u00f9 tonto e stupido di SpongeBob, tanto da dimenticarne anche il nome; con la spugna condivide anche la passione per le bolle di sapone, e quella per i supereroi Waterman e Supervista; gli stessi SpongeBob e Patrick pi\u00f9 volte hanno cercato di aiutarli nella lotta contro il crimine diventando persino suoi sostituti in alcuni episodi, anche se i risultati alla fine sono stati sempre disastrosi.\nA SpongeBob poi piace allenarsi nel karate con la sua amica scoiattolina Sandy, e quando si trova nella sua casa, una teca di vetro contenente ossigeno (Sandy \u00e8 un mammifero), indossa un casco di acqua in testa a partire dalla prima volta che lui e Patrick andarono da lei nell'episodio \"T\u00e9 sotto l'Albero\", in cui quasi muoiono disidratati dopo essere rimasti intrappolati nella cupola.\nIn quanto spugna, SpongeBob riesce ad assorbire diversi liquidi, resistere a colpi potenti o rigenerare i suoi arti, caratteristiche che sfrutta non di rado per tirarsi fuori dagli impicci, \u00e8 capace di cambiare forma modellando il suo corpo spugnoso ed \u00e8 molto bravo a imitare gli altri personaggi.\nSpongeBob vive a Bikini Bottom, una piccola e ridente cittadina sotto l'oceano Pacifico, popolata da pesci, crostacei ed animali marini di ogni tipo. La sua casa \u00e8 costituita da un ananas situato al numero 124 di Via Conchiglia, o Via delle Conchiglie (In inglese Conch Street). La casa di SpongeBob \u00e8 veramente un ananas, come rivelato in \"Memorie dal freezer\". \u00c8 stato naturalmente arredato ed ha tante stanze: il salotto, la cucina, la camera, il bagno, la soffitta (all'aperto, sulle foglie dell'ananas), la biblioteca e il garage (e due stanzini; uno per i trofei e uno per i vestiti).\nNell'episodio \"Una casa a pezzi\" si vede come addirittura siano vendute in lattine degli ananas formato abitazione. SpongeBob vive in compagnia di Gary, la fida lumachina di mare che miagola come un gatto. Nell'episodio \"Il tormentone\" si mostra che SpongeBob va a letto alle 9 in punto, allo stesso orario di Gary. I suoi vicini di casa sono per l'appunto il suo migliore amico Patrick Stella, che vive sotto una cupola di roccia, e Squiddi Tentacolo che mal sopporta la contagiosa e demenziale spensieratezza di SpongeBob e Patrick, e quindi fa di tutto per evitarli o non incontrarli, sebbene con SpongeBob condivida sfortunatamente anche il luogo di lavoro, cio\u00e8 il Krusty Krab.\nNell'episodio \"Non normale\" dopo un rimbrotto di Squiddy che gli aveva detto di non essere normale, SpongeBob era diventato una spugna senza buchi e lentiggini, salvo poi ritornare quello di sempre. Invece nell'episodio \"Un nuovo vicino di casa\", SpongeBob ha per l'appunto un nuovo vicino, che come carattere, amore per la cultura e per la musica e rispetto per le buone maniere sembrava tale e quale a Squiddi, ma anche lui, alla fine, si \u00e8 lasciato trascinare dalla \"follia\" degli altri due vicini.\nIl pi\u00f9 grande sogno di SpongeBob, sin da piccolo, era lavorare al Krusty Krab, cosa che riesce a realizzare nel primo episodio. Attualmente lavora come cuoco al Krusty Krab, fast food parodia dei McDonalds di propriet\u00e0 dell'avido ma buono Mr. Eugene Krabs, che ritiene SpongeBob il figlio che non ha mai avuto, e al quale spesso affida compiti anche molto delicati che riguardano l'andazzo del locale. SpongeBob nutre un profondo rispetto per il suo capo e lo considera una figura paterna. In alcuni episodi (soprattutto nei primi) si pu\u00f2 notare come tra Perla, la figlia adottiva di Krab, e SpongeBob ci siano forti affinit\u00e0 anche di carattere, anche se, andando avanti con le stagioni, questo non si noti quasi pi\u00f9.\nSpongeBob \u00e8 il genio della griglia, un asso nel preparare il famoso panino Krabby Patty, la cui ricetta segreta \u00e8, tra l'altro, ambitissima da Plankton, il quale possiede e gestisce la paninoteca concorrente (ma sempre deserta) Chum Bucket. Spesso lo stesso Plankton ha cercato di corrompere SpongeBob o di adescarlo per via del suo carattere sempliciotto e credulone. Solo in un episodio i Krabby Patty vengono rimpiazzati da un altro panino: il Krusty Dog, evidente parodia degli hot dog, inventati per caso dallo stesso SpongeBob utilizzando della carne di scarto.\nQuando si tratta di lavorare, SpongeBob ha una cura maniacale per l'ordine e la pulizia, e inoltre possiede la sua spatola, da cui non si separa mai (in alcuni episodi addirittura le parla come ad un parente); nell'episodio \"Non \u00e8 tutto oro quel che luccica\" SpongeBob la chiama Spat, ma nell'episodio \"Il diario segreto\", quando Squiddi legge il diario di SpongeBob, lui la chiama Fif\u00ec. Pu\u00f2 essere descritto come un maniaco del lavoro, dato che ama il suo lavoro e stare troppo tempo fuori dal lavoro lo deprime. Nel primo film si apprende che SpongeBob ha vinto per 374 volte il premio \"Impiegato del Mese\" (che in mesi equivale a circa 31 anni di lavoro).\nNell'episodio \"La spatola nel grasso\", SpongeBob \u00e8 stato trasformato anche in una divinit\u00e0 greca, diventando ufficialmente il dio cuoco dell'Olimpo. Facendo un giro al museo con Patrick, SpongeBob trova l'antica spatola d'oro conficcata in un secchio pieno di grasso antico. La spatola d'oro fu una reliquia lasciata dal dio Nettuno e solo un cuoco, di grande talento sarebbe riuscito a estrarla diventando cos\u00ec il dio cuoco dell'Olimpo. SpongeBob senza alcuna difficolt\u00e0 la estrasse senza problemi, bench\u00e9 centinaia prima di lui ci provassero ma inutilmente. Nettuno, percependo infine che qualcuno aveva estratto la spatola d'oro scese dal suo regno per vedere il prescelto, rimanendo scettico per l'aspetto di SpongeBob e non ritenne credibile che egli fosse stato in grado di estrarla. Decise comunque di sfidare la piccola spugna di mare a una gara di cucina decretando che se avesse vinto SpongeBob, egli sarebbe divenuto un dio dell'Olimpo, nel caso fosse stato Nettuno a vincere SpongeBob avrebbe cessato di fare il cuoco per sempre. Giunta la sfida, Nettuno con i suoi poteri cucin\u00f2 e prepar\u00f2 mille Krabby Patty, SpongeBob ne fece uno solo, vincendo inizialmente la sfida. Tutta via i panini si rivelarono subito immangiabili. Assaggiando il panino di SpongeBob, Nettuno ne rimase deliziato, definendolo uno dei cibi migliori che avesse mai sentito. Il dio dei mari china il capo, dichiarando SpongeBob ufficialmente il vincitore. Come ricompensa Nettuno con i suoi poteri fa trascende SpongeBob a divinit\u00e0: la trasformazione rende SpongeBob muscoloso con una tunica bianca e corona di alloro in testa. Tuttavia, SpongeBob si sarebbe dovuto allontanare per sempre da Bikini Botton. La spugna per risolvere i problemi si serv\u00ec dei suoi nuovi poteri divini per insegnare a Nettuno come cucinare panini con sentimento al Krusty Krab.\nPurtroppo SpongeBob non \u00e8 mai riuscito, nonostante abbia sostenuto infiniti esami, a prendere la patente di guida con la signora Puff, il pesce palla titolare dell'omonima scuola guida, che, anche se rassegnata ad averlo per sempre nelle sue lezioni, addirittura escogita piani per non fare pi\u00f9 tornare il suo alunno pi\u00f9 ripetente. In un episodio la signora Puff, dopo aver perso a causa di SpongeBob la capacit\u00e0 di gonfiarsi, essendo un pesce palla, cerca in tutti i modi di ucciderlo. Il motivo per cui SpongeBob non riesce a superare l'esame finale \u00e8 che nonostante vada molto bene agli esami orali, nella pratica si fa prendere troppo dal nervosismo. Nonostante ci\u00f2, SpongeBob mostra comunque la capacit\u00e0 di guidare bene nel primo film. Qui per andare alla ricerca della corona di Re Nettuno, SpongeBob porta Patrick nel seminterrato del Krusty Krab, mostrandogli la Patty Mobile: un'auto dalla forma di un grosso panino. SpongeBob afferma che essa viene usata da Krabs per scopi promozionali. Come rivela lo stesso SpongeBob dato che essa \u00e8 un panino non c'\u00e8 bisogno della patente per guidarla. La chiave per accendere la macchina \u00e8 la stessa spatola di SpongeBob il quale la mette in moto senza difficolt\u00e0 per poi guidare in strada senza difficolt\u00e0. Riesce per\u00f2 a guidare senza problemi altri veicoli, tuttavia, perfino una roccia.\nNell'episodio \"La sparizione\", si scopre che tutta la citt\u00e0 di Bikini Bottom festeggia una volta l'anno la giornata nazionale \"NO SpongeBob!\", in cui tutti i cittadini abbandonano la citt\u00e0 dopo aver costruito una statua di legno di SpongeBob, per poi incenerirla e ballare sulle ceneri, lasciandolo da solo per stargli lontano, perch\u00e9 lo considerano stressante. Questo per\u00f2 non lo offende, ma lo fa sentire onorato perch\u00e9 \u00e8 stato l'ispirazione.\nIl suo orientamento sessuale \u00e8 stato a lungo dibattuto: nonostante il creatore Stephen Hillenburg nel 2005 l'avesse definito asessuato, cos\u00ec come Patrick Stella.\nDoppiatori e attori.\nLa voce originale di SpongeBob \u00e8 del doppiatore Tom Kenny, mentre il doppiatore italiano del personaggio \u00e8 Claudio Moneta.\nNel doppiaggio italiano dell'episodio \"Fuga da Bikini Bottom\", quando SpongeBob perde la memoria viene doppiato da Enzo Iacchetti; nelle repliche successive l'intera puntata \u00e8 stata ridoppiata da Moneta. Nella prima messa in onda dell'episodio speciale \"Memorie dal freezer\" il personaggio aveva inizialmente la voce di Giorgio Bonino, ma successivamente l'episodio \u00e8 stato ridoppiato da Moneta.\nNel musical di Broadway del 2018 \"SpongeBob SquarePants\", SpongeBob \u00e8 interpretato da Ethan Slater.\nNel film \"SpongeBob - Amici in fuga\" SpongeBob da bambino \u00e8 stato doppiato da Stefano De Filippis.\nLa famiglia.\nLa prima spugna.\nLa prima spugna (\"Primitive Sponge\" in lingua originale) \u00e8 un antenato di SpongeBob vissuto all'inizio della Preistoria.\nAppare solo nell'episodio \"Un salto nel tempo\". A differenza di SpongeBob quando \u00e8 impaurito diventa molto aggressivo. \u00c8 probabile che sia la prima spugna vivente.\nSpongeGar.\nSpongeGar \u00e8 un antenato di SpongeBob vissuto nella preistoria (a differenza della prima spugna \u00e8 vissuto probabilmente secoli dopo). Il suo linguaggio era molto sviluppato. Da quello che si vede nella sua apparizione, \u00e8 probabile che fu lui a cucinare il primo Krabby Patty, anche se con la sabbia.\nSpongeBuck SquarePants.\nSpongeBuck SquarePants \u00e8 un antenato meno remoto di SpongeBob. \u00c8 vissuto nell'Ottocento a \"Dead Eye Gulch\" (Bikini Bottom ottocentesca). In questo episodio troviamo SpongeBuck, uno straniero, arrivare a \"Dead Eye Gulch\". Subito gli abitanti della citt\u00e0 si rendono conto che SpongeBuck non \u00e8 altro che un ragazzino che non voleva altro che cucinare. Subito gli affidano l'incarico di sceriffo o \"cavalca bare\". SpongeBuck ha paura e non vuole affrontare Dead Eye, ma grazie all'aiuto di un parente di Patrick Stella riesce a farsi coraggio e ritorna in citt\u00e0 dopo essere scappato. Alla fine sconfigge Dead Eye, non altro che un antico parente di Plankton, schiacciandolo come un microbo. In suo onore viene costruita una statua gigante di oro massiccio non notata in precedenza per colpa di meduse che l'avevano coperta di escrementi.\nNonno Squarepants.\nNonno Squarepants (\"Grandpa Squarepants\" in lingua originale) il nonno paterno deceduto di SpongeBob, ed \u00e8 padre di Harold, Blu, e Sherm Squarepants. Viene menzionato nell'episodio \"Rockbottom\". L'unica volta che si vede, \u00e8 in un ricordo di SpongeBob nell'episodio \"La spugna che sapeva volare\". Era il marito di Nonna SquarePants.\nNonna SquarePants.\nNonna SquarePants (\"Grandma Squarepants\" in lingua originale) \u00e8 la nonna paterna di SpongeBob ed \u00e8 madre di Harold, Blu, e Sherm Squarepants. Il suo difetto \u00e8 rendere SpongeBob troppo infantile. Tiene molto a SpongeBob e anche SpongeBob tiene a lei ma a volte lo umilia involontariamente davanti a tutti.\nCapitan Blu Squarepants.\nBlu Squarepants, chiamato Capitan Blu (\"Captain Blue\" in lingua originale), \u00e8 un capitano di polizia ritirato e zio di SpongeBob, Larry, Todd, Stanley e BlackJack. \u00c8 apparso solo nell'episodio \"Un terribile cugino\". Ha un cappello Blu e una lunga barba grigia. Ha come vicino di casa suo nipote, BlackJack.\nSherm SquarePants.\nSherman \"Sherm\" SquarePants \u00e8 il padre di Stanley e zio di SpongeBob, Todd, Larry, e BlackJack. Si \u00e8 infilato un cocomero nel naso. I suoi abiti sono simili a quelli di SpongeBob. Non \u00e8 mai apparso, solo in foto nell'episodio \"SpongeBob la peste del West\".\nHarold SquarePants.\nHarold SquarePants \u00e8 il padre di SpongeBob e zio di Larry, Todd, BlackJack e Stanley. \u00c8 sposato con Claire SquarePants e vive insieme a lei. Porta un cappello alla texana e degli occhiali. Ha dei baffi grigi e una forma ovale.\nClaire Margaret SquarePants.\nClaire Margaret Gretchen SquarePants (il suo cognome da nubile \u00e8 BubbleBottom) \u00e8 la madre di SpongeBob ed \u00e8 sposata con Harold. Come il marito ha una forma ovale. Ha dei capelli neri e una collana fatta di perle bianche. Nell'episodio \"Vacanze in famiglia\" viene chiamata Margaret.\nStanley S. SquarePants.\nStanley Seth SquarePants \u00e8 il figlio di Sherm e cugino di SpongeBob, BlackJack e Todd. Lui distrugge tutto quello che tocca: per questo il padre (nell'episodio \"Il cugino Stanley\", l'unico in cui \u00e8 apparso) lo manda via dal cugino. Ha un corpo umanoide ed una testa quadrata, con dei capelli neri. Ha gli stessi vestiti di SpongeBob.\nBlackJack SquarePants.\nBlackJack SquarePants \u00e8 il cugino di SpongeBob, Todd e Stanley. \u00c8 muscoloso, ha dei capelli neri, \u00e8 di forma ovale e ai bracci ha un tatuaggio con un'ancora. Da piccolo bullizzava SpongeBob. \u00c8 anche stato in prigione. Nell'episodio \"Un terribile cugino\" viene rilasciato e SpongeBob crede che abbia rapito i suoi genitori; suo padre gli spiega che lui ha imparato la lezione e in qualche modo si \u00e8 ridotto alle dimensioni di una scarpa.\nTodd SquarePants.\nTodd SquarePants \u00e8 il cugino SpongeBob, Stanley e BlackJack. Ha fatto la sua prima e unica apparizione nel libro \"The Never-Ending Stay,\" in cui arriva in casa di SpongeBob per restare per sempre l\u00ec, ma se ne va alla fine. Ha degli occhiali, dei baffi e della barba neri. Come il cugino SpongeBob, \u00e8 quadrato.\nLarry.\nLarry \u00e8 il cugino di SpongeBob, e forse anche di Stanley, Todd e BlackJack. Ha anche lo stesso nome di Larry l'Aragosta. Non \u00e8 mai apparso, per questo non si sa nulla di lui; \u00e8 solo stato menzionato nel videogioco \"Operation Krabby Patty\".\nIl nipote di SpongeBob.\nNell'episodio \"All'inseguimento della ricetta segreta\" si scopre che SpongeBob avr\u00e0 un nipote, ma non si sa il suo nome. Viene mostrato 75 anni nel futuro. Alla fine dell'episodio \"All'inseguimento della ricetta segreta\" (l'unico in cui appare) si vede il vecchio SpongeBob che racconta una storia (l'episodio) al nipote, ma lui sembra pi\u00f9 interessato a giocare a un videogioco. \u00c8 praticamente uguale a SpongeBob, ma con dei vestiti leggermente diversi ed un cappellino rosso.\nSpongeRobot.\nSpongeRobot \u00e8 un discendente di SpongeBob che viene mostrato 2000 anni nel futuro. Ha 486 cloni; quelli mostrati sono SpongeRobot X, Y e Z. \u00c8 perfettamente identico a SpongeBob ed ha anche la sua stessa voce ma ha varie abilit\u00e0 robotiche (sa trasformare le sue gambe in razzi per volare e sa assumere una forma robotica). Lavora al Krusty Krab del futuro.\nSquiddi Tentacolo e Patrick Stella.\nNell'episodio \"Il fratello di Squiddi\", SpongeBob e Patrick, credendo che Squiddi desideri un fratello, si fanno adottare dalla sig.ra Tentacolo, divenendo cos\u00ec fratellastri adottivi di Squiddi."}
{"id": "667425", "revid": "217591", "url": "https://it.wikipedia.org/wiki?curid=667425", "title": "Palazzo delle Blacherne", "text": "Il palazzo delle Blacherne (greco: \u0392\u03bb\u03b1\u03c7\u03b5\u03c1\u03bd\u03b1\u03af, \"Vlachern\u00e8\") era un palazzo imperiale di Costantinopoli che si trovava nella parte nord-ovest della citt\u00e0, addossato alle mura della citt\u00e0, dove l'aria era pi\u00f9 salubre e si dominavano la campagna e il Corno d'Oro.\nStruttura.\nIl palazzo si caratterizzava per essere una grandiosa fortezza di stile medievale bizantino, molto simile ad un castello occidentale, per quanto pi\u00f9 basso e tozzo; era addossato alle mura teodosiane di cui costituiva uno dei bastioni difensivi, presso la porta delle Blacherne, all'estremit\u00e0 settentrionale.\nPrende il suo nome dalla vicina chiesa di Santa Maria delle Blacherne, ove erano custodite importantissime reliquie della cristianit\u00e0 (il \"maphorion\" della Vergine, il telo con il volto di Cristo e altre) e dove si venerava l'icona protettrice della citt\u00e0, appunto detta Madonna Blachernotissa.\nEra dotato di un proprio porto affacciato sul Corno d'Oro e successivamente venne creato un collegamento attraverso un ponte coperto che metteva in comunicazione il nuovo palazzo imperiale con la chiesa stessa.\nNon molto lontano, fuori le mura, c'era il Philopation, villa di campagna e ritrovo di caccia degli imperatori bizantini, circondato da boschi.\nIl nucleo del complesso venne edificato da Alessio Comneno, dominante sul Corno d'Oro e sulla campagna, in un'atmosfera pi\u00f9 salubre rispetto al centro cittadino. Qui si trovavano gli appartamenti imperiali, la sala del trono e le altre sale di rappresentanza, l\u00ec dove ora si erge la moschea Ayvaz Efendi ( \"Ayvaz Efendi cami\" ) costruita dall'architetto ( \"mimar\" ) Sin\u0101n.\nComplessi annessi.\nAnnesso al complesso palatino era il settore noto come Palazzo del Porfirogenito, addossato alle mura tra la Porta d'Adrianopoli e la Porta Kaligaria, eretto tra il 1261 e il 1291 per rinforzare la zona di giunzione tra le possenti Mura Teodosiane e le nuove mura erette a difesa del sobborgo delle Blacherne.\nAnnessa al palazzo si ergeva la Porta delle Blacherne, la doppia porta d'accesso alla citt\u00e0 che, dopo il trasferimento della corte imperiale, era divenuta la porta riservata al passaggio dell'Imperatore. La struttura, nota anche col nome generico di \"Kastellion\" era simile allo \"Strongylon\", il complesso fortificato munito di quattro possenti torri principali, tre secondarie e di una chiesa, eretto pi\u00f9 a est a protezione della Porta Aurea.\nAltre strutture erano il Palazzo d'Anastasio, oggi di difficile localizzazione, la \"Torre d'Isacco Angelo\", che qui visse la propria prigionia.\nIl palazzo inglobava poi l'antica chiesa di San Pietro e San Marco, probabilmente eretta nel 458 dai patrizi romani Galbieno e Candido, durante il regno di Leone I.\nStoria.\nEdificato dai Comneni, qui si trasfer\u00ec la corte bizantina a partire dal regno di Alessio I Comneno (1081-1118).\nI successivi imperatori lo preferirono infatti al complesso del Gran Palazzo, troppo vasto e costoso per le ridotte risorse dello stato, lasciandovi solamente la residenza di rappresentanza nei quartieri noti come palazzo del Boukoleon.\nDopo il trasferimento della corte alle Blacherne, quasi ogni imperatore provvide con abbellimenti e ampliamenti all'espansione del palazzo, cos\u00ec come era stato per il vecchio Gran Palazzo: Manuele I sappiamo lo decor\u00f2 con mosaici rappresentanti scene di caccia e delle sue imprese militari.\nGi\u00e0 progressivamente caduto in rovina con il declinare della potenza bizantina a seguito della Quarta Crociata e della temporanea conquista latina del 1204, il palazzo venne definitivamente abbandonato dopo la presa di Costantinopoli ad opera di Maometto II. A tutt'oggi ne rimangono solo pochissime parti, una di queste \u00e8 il complesso detto Palazzo del Porfirogenito, affacciato sulle mura Teodosiane."}
{"id": "667429", "revid": "96558", "url": "https://it.wikipedia.org/wiki?curid=667429", "title": "Bestseller", "text": ""}
{"id": "667430", "revid": "228587", "url": "https://it.wikipedia.org/wiki?curid=667430", "title": "Fidelizzazione", "text": "La fidelizzazione indica l'insieme delle azioni di marketing volte al mantenimento della clientela gi\u00e0 esistente e si realizza principalmente attraverso una serie di strategie volte a creare il pi\u00f9 elevato grado di soddisfazione del cliente.\nLoyalty.\nIn economia aziendale e commerciale per determinare questo concetto si fa spesso riferimento al termine loyalty, che nel sistema di marketing finanziario anglosassone esprime nozioni simili anche se strutturate in maniera variabile. Una \"loyalty\" pu\u00f2 infatti essere indicata sotto forma di:\nCustomer Loyalty.\nIn pratica \u00e8 il modo con cui \u00e8 alternativamente definita la \"loyalty\". Esprime il modo con cui clienti e consumatori di una determinata categoria di prodotti o di esercizi commerciali si riforniscono sempre o quasi esclusivamente dallo stesso. Condizione imprescindibile da parte di un'impresa per garantire una \"loyalty\" da parte della clientela \u00e8 la creazione della soddisfazione del cliente (\"Customer Satisfaction\"), ovvero il raggiungimento di un livello di qualit\u00e0 offerto dall'azienda che soddisfi (o superi) le aspettative del consumatore. Il principio fondamentale della soddisfazione del cliente \u00e8 perci\u00f2 la creazione di valore verso la clientela. In sostanza la soddisfazione del cliente deve rappresentare l'obiettivo principale delle organizzazioni dedite al mercato, in quanto genera un meccanismo di reazione a catena consistente nel fatto che la clientela tender\u00e0 a riacquistare prodotti e servizi da una determinata azienda o fornitore ed anche a pagare un prezzo maggiore rispetto a quello offerto da un'azienda concorrente. Affinch\u00e9 si possa parlare di \"loyalty\" \u00e8 quindi necessario che la clientela stabilizzi un rapporto di fiducia (o appunto \"lealt\u00e0\") con una determinata marca che vada oltre le condizioni di mercato e la scelta d'acquisto sia consapevolmente fatta proprio per la particolare familiarit\u00e0 con la marca o azienda. La Customer Loyalty viene quindi a sua volta suddivisa in:\nQuando si tratta di una \"loyalty\" nei confronti di un prodotto o una marca.\nQuando si tratta di una \"loyalty\" nei confronti di un esercizio commerciale.\nLoyalty Marketing.\n\u00c8 il modo con cui si definiscono le azioni e le iniziative di marketing intraprese da un'azienda per stabilire relazioni profittevoli continuative e durevoli con la clientela. Per raggiungere lo scopo, le aziende si avvalgono di strumenti come i Loyalty (o Fidelity) Programme, che possono essere facilmente rappresentate con le carte fedelt\u00e0 emesse dagli operatori della Grande Distribuzione Organizzata le quali hanno lo scopo di garantire una stabile fidelizzazione della clientela ed acquisti ripetuti e di sempre pi\u00f9 valore nel corso del tempo. Oltre al distribuire carte fedelt\u00e0 \u00e8 tuttavia necessario supportare l'intero processo di fidelizzazione con un customer relationship management (CRM) che permetta la profilazione dei clienti titolari di carte fedelt\u00e0 e che garantisca una facile comunicazione - ad esempio via SMS o mail - su tutti o solo una parte dei clienti (ad esempio comunicare solo con coloro che mancano da un esercizio commerciale da oltre un mese). La \"Loyalty Marketing\" in sostanza \u00e8 una forma di marketing che mira pi\u00f9 a corroborare rapporti di fiducia gi\u00e0 in essere con la clientela da parte di un'azienda o esercizio commerciale (come appunto gli operatori della grande distribuzione organizzata) pi\u00f9 che ad aumentarne la sua quantit\u00e0. Tale orientamento \u00e8 dovuto al fatto che mantenere un rapporto di fiducia (appunto \"loyalty\") con la clientela gi\u00e0 esistente comporta minori investimenti di quanti ne servirebbero per l'acquisizione di una nuova, ed inoltre garantisce l'interesse del cliente nei confronti delle iniziative dell'azienda e ne ottiene una buona reputazione da parte di questo, che a sua volta diffonder\u00e0 tramite passaparola verso altro pubblico.\nTecniche.\nIn sostanza quindi, le migliori tecniche di business che le aziende devono adoperare per aumentare la fidelizzazione o loyalty devono necessariamente consistere nel realizzare un elevato grado di soddisfazione che, a sua volta, si traduca in un elevato tasso di fedelt\u00e0.\nLa fidelizzazione della clientela deve essere perci\u00f2 stimolata e promossa studiando particolari progetti di marketing, che prevedano l'elargizione di benefici, vantaggi o premi da parte dell'azienda promotrice nei confronti dei suoi consumatori. In questo modo il brand viene necessariamente associato a caratteristiche positive e costruttive che il consumatore ricorda con piacere in un processo virtuoso di affezione al prodotto o al brand.\nMotivazione.\nFidelizzare con efficacia permette di ottenere un reale ritorno dell'investimento (Return on investment), in particolare per quel che riguarda il medio/lungo periodo, ma soprattutto \u00e8 importante perch\u00e9 i costi per l'acquisizione di nuovi clienti sono quasi sempre superiori a quelli sostenuti per il mantenimento di quelli vecchi. Le statistiche dicono che acquisire un cliente \u00e8 20 volte pi\u00f9 costoso che conservare un cliente. Ma per conservare un cliente \u00e8 necessario fidelizzarlo.\nUn cliente soddisfatto e fidelizzato \u00e8 infatti un cliente che ritorna e acquista ancora: \u00e8 del tutto evidente quindi quanto sia importante per ogni azienda o realt\u00e0 commerciale acquisire una rilevante quota di clienti sicuri che garantiscano una base di fatturato stabile e duratura."}
{"id": "667440", "revid": "11959", "url": "https://it.wikipedia.org/wiki?curid=667440", "title": "Nuri Al-Maliki", "text": ""}
{"id": "667443", "revid": "287204", "url": "https://it.wikipedia.org/wiki?curid=667443", "title": "Chiesa di San Francesco d'Assisi all'Immacolata (Catania)", "text": "La chiesa di San Francesco d'Assisi all'Immacolata si trova sulla piazza San Francesco d'Assisi nel centro storico di Catania, nel quartiere San Francesco dei Corbisari - Teatro e Odeon romani di Catania.\nStoria.\nEpoca romana.\nIl sito ospitava un tempio pagano dedicato alla dea Minerva.\nDescrizione.\nEsterno.\nIl corpo della chiesa si erge con il prospetto di pietra calcare, rivolto con tre porte a ponente; il sagrato \u00e8 preceduto da una scalinata di pietra lavica dell'Etna, con un cancello in ferro battuto ed una balaustrata con quattro pilastri che sorreggono le statue imponenti, rappresentanti da sud a nord: San Giuseppe da Copertino, Sant'Agata, Santa Chiara d'Assisi e San Bonaventura.\nLa facciata fu edificata intorno al 1854 con sedici semicolonne addossate alle mura e tre simulacri rappresentanti \u2013 da sud a nord \u2013 Sant'Antonio di Padova, l'Immacolata Concezione dietro una cancellatina decorata di lampade, San Francesco di Assisi.\nNel frontone sono scolpite le insegne di San Francesco e sulla cuspide sono altre figure intorno alla croce di ferro.\nAi lati del frontone si notano verso l'alto due torrette quadrangolari con aperture, e sono sormontate da cupolini sui quali sono piantate le banderuole in ferro e le iniziali indicanti i quattro punti cardinali. Di queste torrette la settentrionale serve da campanile con tre bronzi sacri.\nInterno.\nL'interno dell'impianto basilicale a croce latina \u00e8 ripartito in tre navate divise per mezzo di sei pilastri e con il pavimento in marmo a quadrelloni bianchi ed azzurri. L'apparato decorativo in stucco \u00e8 realizzato da Giuseppe Gianforma con la collaborazione del figlio Gioacchino e rifiniture dello stuccatore Filippo Cunsolo.\nTransetto.\nPresbiterio - abside.\nAi lati sono presenti monumentali cantorie lignee. Il coro e l'organo sono nel presbiterio, rispettivamente dietro e lateralmente all'altare maggiore. Lo strumento \u00e8 celebre per le esercitazioni di Vincenzo Bellini, il grande compositore da giovane abitava nel prospiciente Palazzo Gravina Cruyllas.\nSull'altare in marmo policromo, lo sportellino del ciborio \u00e8 realizzato con un mosaico in lapislazzuli su una base in oro cesellato, opera di Paolo Guarna del 1574. Gli affreschi sono opera di Francesco Sozzi, costituisce pala d'altare il dipinto raffigurante l\"Indulgenza della Porziuncola\".\nSul soffitto dell'abside \u00e8 realizzato in stucco l\"Agnello dell'Apocalisse sul libro dei sette sigilli\".\nConvento dei Frati Minori Conventuali.\nIl Convento dei Frati Minori Conventuali ebbe la sua prima sede nel XIII secolo (1256) accanto alla chiesa di San Michele Arcangelo, in quella che oggi \u00e8 Piazza Federico II di Svevia, di fronte al Castello Ursino, ma a seguito di contenziosi e contrasti con l'Imperatore ed i suoi discendenti questi frati ebbero una loro sede definitiva solo nel 1329 grazie alla Regina Eleonora d'Angi\u00f2, moglie del Re di Trinacria Federico III d'Aragona. Dopo il Terremoto del Val di Noto del 1693 fu ricostruito forse da Giovanni Battista Vaccarini, e in quella che oggi \u00e8 Via Vittorio Emanuele II croll\u00f2 il cosiddetto \"Arco di Marcello\" (i cui resti vennero demoliti), ritenuto in seguito a dei ritrovamenti archeologici nel XIX secolo un podio templare pi\u00f9 che un arco."}
{"id": "667445", "revid": "29727", "url": "https://it.wikipedia.org/wiki?curid=667445", "title": "Petauro", "text": ""}
{"id": "667447", "revid": "1610933", "url": "https://it.wikipedia.org/wiki?curid=667447", "title": "Petauro dello zucchero", "text": ""}
{"id": "667451", "revid": "30300", "url": "https://it.wikipedia.org/wiki?curid=667451", "title": "Francesco Benenato", "text": ""}
{"id": "667452", "revid": "399", "url": "https://it.wikipedia.org/wiki?curid=667452", "title": "Scoiattolo volante", "text": "Col nome di scoiattoli volanti si indica comunemente un gruppo di mammiferi appartenente a diversi raggruppamenti tassonomici, non solo quello a cui appartengono anche i pi\u00f9 comuni scoiattoli, quelli diffusi in Europa (famiglia \"Sciuridae\").Si tratta di animali dotati di un patagio che, disteso, consente il volo librato o planato. In Europa \u00e8 diffusa, nelle zone pi\u00f9 nordiche del continente, dall'area baltica ed estendendosi a oriente, la sola specie \"Pteromys volans\".\nTassonomicamente gli scoiattoli volanti propriamente detti sono:\nImpropriamente, vengono quindi talvolta chiamati \"scoiattoli volanti\" anche altri mammiferi di piccola taglia dotati di membrane simili; tra essi:"}
{"id": "667457", "revid": "399", "url": "https://it.wikipedia.org/wiki?curid=667457", "title": "Ordine corinzio", "text": "L'ordine corinzio \u00e8 uno degli ordini architettonici dell'architettura greco-romana; in epoca precedente, durante l'epoca greca, si parlava di stile corinzio, in quanto non esisteva ancora l'ordine canonizzato. Ha le caratteristiche degli stessi elementi dell'ordine ionico, con un capitello decorato con foglie d'acanto. \nAnche se di origine greca, lo stile corinzio non fu utilizzato spesso nell'architettura greca, rispetto all'ordine dorico e a quello ionico.\nSecondo Vitruvio (\"De architectura\", libro IV) il capitello corinzio fu inventato dall'architetto Callimaco, che si ispir\u00f2 ad un cesto sormontato da una lastra, lasciato come offerta votiva su un sepolcro e ricoperto da una pianta d'acanto, inoltre document\u00f2 che il suo utilizzo consisteva in una variante applicata alla trabeazione ionica o dorica.\nL'elemento a tronco di cono (\"kalathos\") \u00e8 rivestito di due ordini di otto foglie di acanto. Dietro queste nascono degli steli che terminano in spirale: le \"volute\" arrivano a sorreggere gli spigoli dell'abaco sovrapposto al \"kalathos\", mentre le \"elici\" terminano al centro di ogni lato. L'abaco presenta i lati concavi. Nell'evoluzione della struttura decorativa di epoca romana gli steli di elici e volute nasceranno insieme ad un calice di foglie d'acanto da uno stelo unico (\"caulicolo\"). \nNella variante italica, diffusa in et\u00e0 repubblicana romana, come negli esemplari greci pi\u00f9 antichi, volute ed elici nascono direttamente dietro le foglie d'acanto delle due corone. In ambiente microasiatico ed orientale si evolve in epoca imperiale romana un tipo di capitelli, detti \"asiatici\" che avranno ampia diffusione con produzioni standardizzate lavorate direttamente nelle cave di marmo, caratterizzato da foglie d'acanto con fogliette pi\u00f9 aguzze.\nLa canonizzazione dell'ordine, come ci venne tramandata dai trattatisti delle epoche successive, si fissa in epoca augustea con la costruzione del tempio di Marte Ultore che faceva da chiusura scenografica al lato di fondo del foro di Augusto a Roma. Qui per la prima volta assistiamo all'uso completo di tutte le sue parti, che poi verranno utilizzate nell'insieme, e quindi secondo un ordine, nelle costruzioni future.\nIl fusto della colonna corinzia ha proporzioni simili a quello dell'ordine ionico, con scanalature piatte separate da listelli. Il fusto \u00e8 poggiato su una base attica semplificata, composta da plinto, toro, scozia e toro.\nCome nell'ordine ionico, l'architrave si presenta diviso in due o tre fasce e con un coronamento, il fregio \u00e8 continuo, liscio o decorato (tra le decorazioni vegetali pi\u00f9 frequenti in epoca romana le girali d'acanto). Dalla originaria cornice ionica, decorata con dentelli, si evolve in epoca romana la cornice con mensole (o modiglioni), presente per la prima volta nel tempio di Marte Ultore.\nIl pi\u00f9 antico esempio conosciuto di colonna corinzia \u00e8 nel tempio di Apollo Epicuro a Bassae in Arcadia, c. 450\u2013420 a.C., anche se si trattava di una semicolonna isolata presente nella decorazione interna della cella e non di una delle colonne della peristasi esterna. Esempi pi\u00f9 maturi di uso dello stile corinzio sono all'interno delle \"tholoi\" (edifici templari a pianta circolare) di Delfi (375 a.C.) e di Epidauro 360 a.C. Il primo esempio documentato dell'utilizzo dello stile corinzio in esterni \u00e8 il monumento coregico di Lisicrate ad Atene, databile intorno al 334 a.C."}
{"id": "667458", "revid": "149485", "url": "https://it.wikipedia.org/wiki?curid=667458", "title": "Hen and Chicken Bay", "text": "Hen and Chicken Bay \u00e8 una baia sul fiume Parramatta, ad ovest di Sydney, in Australia, nello stato del Nuovo Galles del Sud.\nSi estende per circa 8 chilometri ad ovest del distretto centrale di Sydney. La baia \u00e8 circondata dai sobborghi di Abbotsford, Drummoyne, Wareemba, Five Dock, Canada Bay, Concord e Cabarita.\nNei primi periodi della colonizzazione del Nuovo Galles del Sud, questa baia era conosciuta anche come \"Stonequarry Cove\" o \"Stone Quarry Creek\", a causa della presenza di una caverna nella vicina cittadina di Five Dock. Il territorio intorno alla baia \u00e8 pubblicamente accessibile come parco forestale. La baia \u00e8 popolare anche perch\u00e9 vi si svolgono regate di canottaggio."}
{"id": "667468", "revid": "46931", "url": "https://it.wikipedia.org/wiki?curid=667468", "title": "Baia Hen and Chicken", "text": ""}
{"id": "667473", "revid": "30610", "url": "https://it.wikipedia.org/wiki?curid=667473", "title": "George Harris", "text": "Biografia.\nLa sua prima apparizione cinematografica di rilievo \u00e8 in \"Flash Gordon\" del 1980, per poi apparire, sempre nel ruolo di comprimario, in \"I predatori dell'arca perduta\" di Steven Spielberg nel 1981. Impegnato in molti serial televisivi, la sua ultima apparizione \u00e8 in \"The Interpreter\", mentre interpreta Kingsley Shacklebolt in tre film della saga di Harry Potter: \"Harry Potter e l'Ordine della Fenice\", \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\"."}
{"id": "667474", "revid": "599013", "url": "https://it.wikipedia.org/wiki?curid=667474", "title": "Bruno Giacconi", "text": "Biografia.\nBruno Giacconi frequent\u00f2 con successo l'Accademia Militare di Modena e partecip\u00f2 come ufficiale alla prima guerra mondiale distinguendosi in diverse occasioni. Alla fine della guerra gli furono riconosciute valorose azioni militari e gli fu assegnata la medaglia d'argento al valor militare.\nTerminata la guerra, nel 1919 era a Fiume con il suo battaglione al completo per partecipare alla marcia di Ronchi al fianco di Gabriele D'Annunzio. Nella fase conclusiva dell'avventura fiumana, ricopr\u00ec la carica di Presidente del Consiglio Militare della Reggenza del Carnaro.\nTerminata la vicenda di Fiume, rimarr\u00e0 sempre un fedelissimo compagno del \"vate\". Per punizione, per aver partecipato all'impresa di D'Annunzio viene messo al confino nella citt\u00e0 di Sondrio, dove si sposer\u00e0 con la nobile Adriana Sertoli e ricoprir\u00e0 anche la carica di Presidente della Provincia.\nNel 1936 partecip\u00f2 alle Olimpiadi di Berlino nel tiro con la pistola classificandosi sesto assoluto e primo tra gli italiani.\nBruno Giacconi muore nel 1957."}
{"id": "667475", "revid": "46931", "url": "https://it.wikipedia.org/wiki?curid=667475", "title": "Baia di gallina e pollo", "text": ""}
{"id": "667493", "revid": "228587", "url": "https://it.wikipedia.org/wiki?curid=667493", "title": "Amanita porphyria", "text": "\"Amanita porphyria\" Alb. &amp; Schwein., Consp. Fung.: 142 (1805).\nL'Amanita porphyria si distingue per la base del gambo bulbosa marginata, il suo cappello marrone, i frammenti grigiastri di velo universale e l'anello.\nPoich\u00e9 trattasi di un fungo di pessime qualit\u00e0 organolettiche e per evitare tragiche confusioni con specie congeneri velenose o mortali, questa specie deve essere considerata non edule.\nDescrizione della specie.\nCappello.\n5-8(10) cm, inizialmente campanulato, poi convesso, infine appianato-disteso, a volte con un breve umbone.\nLamelle.\nLibere, fitte, intercalate da lamellule, di colore bianco o appena grigiastre.\nGambo.\n6-12 x 1-2\u00a0cm, cilindrico progressivamente attenuato verso l'apice, glabro e liscio al di sopra dell'anello e pi\u00f9 o meno decorato da fibrille grigiastre, disposte a zig-zag, al di sotto dell'anello, da biancastro a grigio violaceo chiaro, alla pressione diventa brunastro, prima pieno poi farcito o cavo, con alla base un grosso bulbo marginato avvolto dalla volva.\nAnello.\nA disco poi cadente, membranoso, molto sottile e poco durevole, bianco grigiastro poi viola brunastro.\nVolva.\nSub-membranosa, circoncisa, inguainante, grigiastra o biancastra con riflessi rossastri.\nCarne.\nBiancastra o grigiastra, soda e abbastanza fragile.\nSpore.\n8-10 x 7,5-9\u00a0\u00b5m, globulose, lisce, amiloidi, bianche in massa.\nHabitat.\nFruttifica solitario o gregario, dall'estate al tardo autunno, su suoli acidi, nei boschi di conifere con cui stabilisce legame micorrizico, specialmente sotto abeti, faggi e pini.\nCommestibilit\u00e0.\nConsiderato non commestibile, per non aver alcun valore di commestibilit\u00e0.\nPer il facile scambio con la Amanita pantherina \u00e8 assolutamente meglio evitare di consumare questo fungo.\nEtimologia.\nDal latino \"porphyrius\" = purpureo, per il caratteristico colore delle tracce presenti nel cappello."}
{"id": "667501", "revid": "110157", "url": "https://it.wikipedia.org/wiki?curid=667501", "title": "CONCACAF Gold Cup 2003", "text": "La CONCACAF Gold Cup 2003 \u00e8 stata la 17\u00aa edizione (la 7\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nPer la prima volta dal 1993 una parte del torneo si tenne al di fuori dei confini degli Stati Uniti, nell'occasione in Messico. Le partite furono disputate dal 12 luglio al 27 luglio 2003 in 3 diverse citt\u00e0, Citt\u00e0 del Messico, Miami e, per la prima volta, in una citt\u00e0 nel nord degli USA, Foxborough.\nLa formula adottata per il torneo fu la medesima dei due anni precedenti: le dodici squadre partecipanti furono divise in 4 gruppi composti da 3 squadre ciascuno e le prime due classificate di ciascun girone avrebbero passato il turno qualificandosi per i successivi quarti di finale.\nFurono invitate alla manifestazione anche due squadre appartenenti alla CONMEBOL, la e il formato per\u00f2 da giocatori under-23.\nIl trofeo fu vinto per la settima volta dal , uno dei due paesi ospitanti, vittorioso in finale sul Brasile, che aveva dal canto suo eliminato gli in semifinale.\nFormula.\n32 membri CONCACAF: 12 posti disponibili per la fase finale. (come paese ospitante), (come detentore del titolo), (in qualit\u00e0 di ospite della manifestazione, affiliata alla CONMEBOL) e (in qualit\u00e0 di ospite della manifestazione, affiliata alla CONMEBOL) sono qualificati direttamente alla fase finale. Rimangono 30 squadre per otto posti disponibili per la fase finale. Le squadre e i posti disponibili sono suddivisi in tre zone di qualificazione ed un girone eliminatorio interzona: \"Nord America\" (1 posto), \"Centro America\" (3 posti), \"Caraibi\" (2 posti), \"Girone eliminatorio interzona\" (2 posti).\nStatistiche.\nClassifica marcatori.\n4 reti\n3 reti\n2 reti\n1 rete"}
{"id": "667511", "revid": "1254538", "url": "https://it.wikipedia.org/wiki?curid=667511", "title": "Libero de Libero", "text": "Nato a Fondi (ora in provincia di Latina, ma allora provincia di Caserta o, pi\u00f9 esattamente, di Terra di Lavoro), in una famiglia numerosa con la quale all'et\u00e1 di tre anni per motivi di lavoro del padre si trasferisce a Patrica. I genitori maneschi gli diedero peraltro l'opportunit\u00e0 di coltivare la sua passione per la lettura e di sperimentare la sua incipiente vena poetica. Come lui stesso rivel\u00f2 in un'intervista: \u00abUn ragazzo abbottato di schiaffi in famiglia e di letture d'ogni genere, che un certo giorno scrive una poesia e se ne vergogna come d'un grosso peccato; poi da giovane ci riprova e comincia a far finta di vergognarsene, da uomo continua e non se ne vergogna pi\u00f9.\u00bb\nNella stessa intervista De Libero raccont\u00f2 di aver trascorso un anno in un convento di frati missionari con seminario, nelle vicinanze di Roma. Di questa esperienza, vissuta con sofferenza a causa del suo spirito ribelle, egli serber\u00e0 un ricordo vivo e amaro che sar\u00e0 trasferito nel romanzo \"Camera oscura\" (1952).\nGli anni formativi furono quelli degli studi classici, da lui compiuti nel Lazio meridionale tra Ferentino e Alatri dove fu allievo di Luigi Cellucci. Furono gli insegnanti a introdurlo alla poesia di Dante, Leopardi, Baudelaire, i grandi poeti che lo \u00abubriacarono\u00bb. Furono gli anni delle letture sistematiche e della vita di provincia, che rester\u00e0 tra le memorie nostalgiche del poeta: \u00abAl suo ambiente solitario, ricco di pollini segreti e di quotidiane visioni, io debbo un'eccezionale vicenda di sentimenti e di pensieri che m'hanno aiutato a diventare uomo.\u00bb\nSi trasfer\u00ec a Roma nel 1927, non tanto per frequentare i corsi universitari di giurisprudenza, quanto per respirare in pieno il fervore artistico e letterario di quegli anni. L'anno successivo, con Luigi Diemoz fond\u00f2 la rivista letteraria \"Interplanetario\", che ebbe tra i collaboratori Corrado Alvaro, Massimo Bontempelli e Alberto Moravia. In quegli stessi anni (dal 1928 al 1934) nello studio di Mario Mafai si form\u00f2 il gruppo dei pittori della Scuola romana. De Libero segu\u00ec assiduamente questi artisti e ne comment\u00f2 le opere con i primi saggi su Mafai e Scipione. A Roma conobbe anche il compaesano Domenico Purificato introducendolo nell'ambiente artistico della Scuola Romana.&lt;br&gt;\nNon interruppe mai i rapporti artistici con la sua terra d'origine ed ispiratrice delle sue composizioni, frequentando artisti ed intellettuali soliti incontrarsi presso la galleria \"La Saletta\" a Frosinone.\nNel 1941 ottenne la cattedra di Storia dell'arte nel liceo artistico di Roma. Intanto diventava sempre pi\u00f9 ricca e significativa la sua produzione poetica: nel 1946 Mondadori pubblic\u00f2 \"Il Libro del forestiero\", raccolta di tutte le sue liriche dal 1930 al 1942. Fecero seguito le raccolte \"Banchetto\" (1949), \"Ascolta la Ciociaria\" (1953), \"Madrigali\" (1967).\nAll'inizio degli anni Cinquanta furono pubblicati in rapida successione i suoi due romanzi \"Amore e morte\" (1951) e \"Camera oscura\" (1952). In effetti la sua non trascurabile attivit\u00e0 di prosatore - sia come saggista, sia come narratore - dur\u00f2 oltre vent'anni, fino al 1970. Durante questo lungo periodo la sua produzione poetica ebbe un forte rallentamento, se non un arresto, per poi riprendere con la raccolta di poesie \"Di brace in brace\", che vinse il premio Viareggio 1971. L'ultima silloge \"Circostanze\" usc\u00ec nel 1976 e fu seguita nel 1980 da \"Poesie\", con introduzione di Carlo Bo, appena un anno prima della morte di De Libero, avvenuta a Roma il 4 luglio del 1981. Le sue spoglie si trovano nel cimitero di Patrica, luogo che am\u00f2 fortemente tanto che diceva di esserci nato e frequent\u00f3 per tutta la vita con assiduit\u00e0. Negli anni novanta una delegazione ufficiale arriv\u00f2 dal Comune di Fondi per reclamare e trasferire le sue spoglie in terra nat\u00eda ma per fortuna o lungimiranza dell'Autore che lasci\u00f3 scritto questo suo volere l\u00ec riposa tutt'ora. In effetti risulta che con testamento pubblico repertorio n. 150 degli atti di ultima volont\u00e0, raccolto il 4 febbraio 1981 dal Notaio Alfredo De Martino in Roma, il poeta nomin\u00f2 quale sua erede universale la propria nipote Franca De Libero, figlia del suo fratello Luigi. Nel testamento in questione il poeta dichiara testualmente: \" \"Desidero essere sepolto a Fondi\". Questa sua esplicita volont\u00e0, dichiarata appena 5 mesi prima della sua morte, pone una pietra tombale definitiva su tutte le voci che favoleggiano su una sua presunta volont\u00e0 di essere sepolto a Patrica. Sono ancora in corso controversie giudiziarie con le quali un suo pronipote, figlio di Franca De Libero, sta tentando di ottenere l'esecuzione delle ultime volont\u00e0 del poeta di riposare nella sua citt\u00e0 natale, nonostante l'opposizione del Comune di Patrica.\nPoetica.\nLa poesia di De Libero - se pure \u00e8 riconducibile all'ambito dell'ermetismo e pi\u00f9 precisamente alla cosiddetta linea meridionale dell'ermetismo, nella quale la critica inserisce anche il lucano Leonardo Sinisgalli, il siciliano Salvatore Quasimodo, il salernitano Alfonso Gatto - \u00e8, in analogia con gli altri poeti meridionali appena nominati, intimamente e saldamente legata alla sua terra, evocata di continuo nella trama densa e appassionata dei suoi versi. Ed \u00e8 la continuit\u00e0 e la forza di questa adesione, a differenziarlo nettamente da altri lirici ermetici, sottraendo il suo linguaggio ai rischi della poetica \"pura\" e sostanziandolo di una ricca esperienza umana, come osserv\u00f2 tra i primi Giorgio B\u00e0rberi Squarotti. La sua lirica, infatti, si avvale di \u00abun forte linguaggio lirico-realistico, nel quale vive grandiosamente il paesaggio solenne e fosco, popolato di sentimenti intensi, come l'amore, gli affetti domestici, le memorie dell'infanzia. Egli non rinuncia alla sintassi allusiva ed ellittica della civilt\u00e0 ermetica, ma ne evita l'astrattezza riempiendola di un senso vigoroso del reale.\u00bb\nQuesto inconfondibile linguaggio ha quasi costantemente per oggetto la natura, e per essa il desolato e solenne paesaggio della Valle Latina, umile e mitico insieme. Un paesaggio che non fa solo da ispirazione e da sfondo, ma anima gran parte delle sue opere, compresi i due romanzi. De Libero non cade mai nella bozzettistica o nella oleografia, come not\u00f2 con il solito acume Emilio Cecchi, rimarcando la \u00abseriet\u00e0 d'un lirismo popolano, che non ha nulla a che vedere con arzigogoli folcloristici e con rustiche mitologie trasportate ad usi letterari.\u00bb\nAnche la prosa di \"Amore e morte\" (forse meno quella dell'altro romanzo, \"Camera oscura\") si avvale di un \u00ablinguaggio lirico carico di potenti inflessioni descrittive e di colorita sensualit\u00e0\u00bb. La produzione in versi degli ultimi tempi - e in particolare la raccolta \"Di brace in brace\", che gli valse il premio Viareggio - \u00e8 giocata sul registro della fuga inesorabile del tempo, con ritmi tragici e risonanze della memoria.\nOpere.\nLa sua produzione poetica \u00e8 ora raccolta in \"Scempio e lusinga\" (1950-1956), Milano, Arnoldo Mondadori Editore 1972; \"Di brace in brace (1956-1970)\", Premio Viareggio 1971 nella sezione poesia\n), Milano, Mondadori 1971; \"Circostanze (1971-1975)\", Milano, Mondadori, 1976. Nel 1994 \u00e8 uscito \"Borrador, Diario 1933-1955\", Nuova ERI Edizioni Rai.\nQui di seguito sono elencate le singole opere poetiche, narrative e saggistiche (critica d'arte)."}
{"id": "667525", "revid": "26630", "url": "https://it.wikipedia.org/wiki?curid=667525", "title": "Abbracci gratis", "text": "Abbracci gratis (in inglese \"Free Hugs Campaign\", o semplicemente \"Free Hugs\") \u00e8 un'iniziativa sociale nata a Sydney, in Australia, nel 2004 e in seguito diffusasi in molte altre citt\u00e0 del mondo. Vi partecipano persone comuni che offrono, appunto, \"abbracci gratis\" (\"free hugs\") ai passanti, in luoghi pubblici come parchi e grandi vie pedonali.\nL'organizzatore originale dell'iniziativa ha affermato che lo scopo degli \"abbracci gratis\" \u00e8 semplicemente quello di offrire un atto casuale di gentilezza disinteressata. Il successo del video di YouTube ha dato luogo a un meme che ha trasformato \"free hugs\" in una sorta di movimento internazionale spontaneo, con imitatori in diverse parti del mondo. La rapida diffusione del fenomeno dimostra la notevole capacit\u00e0 di penetrazione culturale del \"free content\" diffuso in rete. Nel 2006 ha per questo vinto il YouTube Video Awards - sezione \"Most Inspirational\".\nStoria.\nA Sydney il fenomeno nasce almeno dal 2004 (ne parla un articolo del \"Sydney Morning Herald\" del 6 novembre, ma vi sono testimonianze anche relative ai mesi precedenti), \nIl video su YouTube \u00e8 stato caricato il 22 settembre 2006 e gi\u00e0 nel novembre 2006 aveva superato i sei milioni di visite. \u00c8 stato registrato a Sydney. Nel video il personaggio principale (identificato con lo pseudonimo \"Juan Mann\") cammina attraverso Pitt Street Mall mostrando un cartello con le parole \"FREE HUGS\". La musica del video \u00e8 dei Sick Puppies, un gruppo australiano che \"Mann\" aveva incontrato un anno prima.\nJuan Mann in persona, sul forum del sito ufficiale della Free Hugs Campaign, ha deciso di indire come Giornata Internazionale degli Abbracci gratis il primo sabato dopo il 30 giugno, ogni anno. Gli organizzatori sperano che centinaia di persone in ogni parte del globo si riuniscano per distribuire abbracci gratuiti in quella giornata."}
{"id": "667528", "revid": "599013", "url": "https://it.wikipedia.org/wiki?curid=667528", "title": "Kamil Kosowski", "text": "Caratteristiche tecniche.\nGiocava come ala.\nCarriera.\nClub.\n1996-2005: Polonia e K'lautern.\nDebutta nella massima divisione polacca nella stagione 1996-1997 con il G\u00f3rnik Zabrze. Milita in questa formazione fino alla fine del 1999, collezionando in tutto 64 presenze e una rete. A stagione 1999-2000 in corso. viene acquistato da una grande squadra del calcio polacco, il Wisla Cracovia. Con questa squadra disputa delle ottime stagioni, tra il 2000 e l'estate del 2003, scendendo in campo in campionato 101 volte e siglando 12 reti. In particolare la stagione 2002-2003 lo vede grande protagonista (con 29 presenze e 7 gol) e gli vale l'interessamento dei tedeschi del , che lo acquistano.\nKosowski, per\u00f2, non riesce ad affermarsi in un campionato difficile come la Bundesliga: in due stagioni disputa 43 partite con un gol all'attivo, senza riuscire a ripetere i fasti dei tempi del Wisla Cracovia.\n2006-2011.\nNella stagione 2005-2006 gioca in prestito al Southampton, nel Football League Championship, seconda serie del calcio inglese. Con questa formazione disputa 18 gare e segna un gol. Per la stagione 2006-2007, il lo ha ceduto in prestito al Chievo Verona. Kosowski ha cercato, senza fortuna, l'affermazione nella Serie A italiana. Al termine della stagione 2006-2007, conclusasi senza reti messe a segno e con la retrocessione in Serie B della squadra clivense, ha fatto ritorno in patria, nelle file del Wisla Cracovia. Nel gennaio 2008 passa al Cadice, in Spagna. Dal luglio 2008 gioca per l'APOEL Nicosia.\nNazionale.\nCon la Nazionale polacca ha esordito nel 2001 in amichevole contro l'Islanda. Successivamente ha preso parte ai Mondiali 2006 in Germania, in quello che \u00e8 stato l'unico torneo disputato in carriera con la selezione polacca con cui ha giocato 52 partite segnando 4 goal tra il 2001 e il 2009."}
{"id": "667530", "revid": "46291", "url": "https://it.wikipedia.org/wiki?curid=667530", "title": "Thymus spinulosus", "text": "Il timo spinosetto (\"Thymus spinulosus\" Ten.) \u00e8 una pianta appartenente alla famiglia delle Lamiaceae, endemica dell'Italia meridionale e della Sicilia.\nMorfologia.\nTimo spinosetto ha le foglie sono tutte lineari (dimensione delle foglie pi\u00f9 grandi: larghezza 1,5 - 1,7\u00a0mm; lunghezza 8 \u2013 10\u00a0mm); i denti superiori del calice sono cigliati. L'altezza varia tra 5 \u2013 20\u00a0cm; il ciclo biologico \u00e8 perenne; la forma biologica \u00e8 camefita reptante (Ch rept).\nDistribuzione e habitat.\nTimo spinosetto con tipo corologico \u00e8 Endemico; l'habitat tipico sono i pendii aridi e pietrosi; in Italia \u00e8 una specie rara e si trova solamente al Sud fino ad una altitudine di 800 m s.l.m.."}
{"id": "667538", "revid": "767487", "url": "https://it.wikipedia.org/wiki?curid=667538", "title": "Alessandro Parisotti", "text": "Biografia.\nStudia armonia, contrappunto, fuga e strumentazione con Salvatore Meluzzi, direttore della Cappella Giulia della Basilica di San Pietro in Roma. Nel 1880 viene nominato socio emerito, maestro compositore della Regia Accademia di Santa Cecilia in Roma e in seguito socio dell'Accademia Filarmonica Romana, della Societ\u00e0 Orchestrale Romana.\nPubblicazioni.\nCura l'edizione di alcuni classici tedeschi facendone la versione ritmica italiana:\nPubblica un \"Piccolo Album di Musica antica\" per canto e diversi lavori da camera, cori e composizioni da chiesa. Scrive: \"Nozioni elementari di acustica fisica, psicologia ed estetica della musica\" (Torino, Fratelli Bocca 1911).\nLa sua fama \u00e8 strettamente legata alla pubblicazione di \"Arie antiche: ad una voce per canto e pianoforte\" in tre volumi, pubblicato originariamente nel 1890 da Ricordi. Si tratta della pi\u00f9 importante raccolta di arie di epoca barocca, tuttora utilizzata e considerata un'opera fondamentale nello studio della vocalit\u00e0 del Settecento italiano.\nLa sua composizione pi\u00f9 nota \u00e8 l'aria \"Se tu m'ami\", vero e proprio caso di falsificazione musicale. Composta nello stile della scuola musicale napoletana, fu l'autore stesso ad includerla nella sua raccolta a nome di Pergolesi. Che l'operazione fosse finalizzata alla speculazione o come provocazione, non \u00e8 noto; tuttavia l'aria ebbe un eccezionale successo, tanto da essere inclusa da Igor' F\u00ebdorovi\u010d Stravinskij nel suo balletto \"Pulcinella\".\nBibliografia.\nCarlo Schmidl, \"Dizionario Universale dei Musicisti\", Vol. 2, Sonzogno, Milano 1929.\nP.Auletta-G.B.Pergolesi-A.Parisotti et Alii, Il Maestro di Musica, Intermezzo-Pastiche in 2 parti \u00e0 4 soli, coro e orchestra-Ricostruzione della partitura, Realizzazione dei Recitativi e Revisione del Libretto a cura di M. G. Genesi."}
{"id": "667540", "revid": "81103", "url": "https://it.wikipedia.org/wiki?curid=667540", "title": "Montanoceratops cerorhynchus", "text": "Il montanoceratopo (Montanoceratops cerorhynchus) \u00e8 un dinosauro erbivoro rinvenuto in strati del Cretaceo superiore del Montana.\nUna coda particolare.\nQuesto dinosauro, lungo circa tre metri, \u00e8 considerato uno dei pi\u00f9 stretti parenti del famoso \"Protoceratops\" della Mongolia, i cui resti includono numerosissime uova fossili. Tra i due dinosauri, per\u00f2, vi erano alcune importanti differenze, che risiedevano soprattutto nel cranio. Questo, nel dinosauro del Montana, era pi\u00f9 alto e corto, ed era dotato di un \"collare\" di dimensioni minori. Altra caratteristica che si pensava appartenesse al montanoceratopo era la presenza di un piccolo corno sul naso. Ora, per\u00f2, il fossile di questo \"corno\" \u00e8 stato reinterpretato come un osso del cranio mal posizionato durante la ricostruzione. Le differenze, tuttavia, non si fermano al cranio: entrambi i generi erano dotati di una coda stranamente appiattita verticalmente e con vertebre dotate di apofisi allungate, ma questa caratteristica era decisamente accentuata nel montanoceratopo, che sembrava avere una coda perennemente innalzata, forse ricoperta da pelle di vivaci colori come deterrente o segnale di riconoscimento. \u00c8 molto probabile, comunque, che questa coda possedesse alcune strutture simili a quelle degli istrici e venisse agitata per scoraggiare i predatori. Queste strutture sono state rinvenute per ora solo sui ceratopsi primitivi del genere \"Psittacosaurus\", ma \u00e8 probabile che tutti i ceratopsi di dimensioni ridotte possedessero strutture simili.\nParentele.\nIl montanoceratopo \u00e8 un parente primitivo dei ceratopsidi, ovvero quei dinosauri cornuti come \"Torosaurus\" e \"Triceratops\" caratteristici del Cretaceo superiore dell'America Settentrionale. Anche se era loro contemporaneo, il montanoceratopo era ben pi\u00f9 primitivo. Esso \u00e8 considerato un rappresentante dei leptoceratopsidi, il cui genere tipo, \"Leptoceratops\", \u00e8 stato uno degli ultimi dinosauri ad apparire. Lo stesso \"Montanoceratops\", originariamente, era stato descritto come una nuova specie di \"Leptoceratops\"."}
{"id": "667546", "revid": "22356", "url": "https://it.wikipedia.org/wiki?curid=667546", "title": "Montanoceratops", "text": ""}
{"id": "667549", "revid": "1442080", "url": "https://it.wikipedia.org/wiki?curid=667549", "title": "Decreto dei pieni poteri", "text": "Il Decreto dei pieni poteri, conosciuto anche come Legge dei pieni poteri (in lingua tedesca: \"Erm\u00e4chtigungsgesetz\"), \u00e8 il termine con cui venne indicato il provvedimento approvato dal parlamento tedesco (\"Reichstag\") il 24 marzo 1933. Questo decreto rappresent\u00f2 il secondo passo \u2013 il primo fu il Decreto dell'incendio del Reichstag \u2013 compiuto dal Partito Nazionalsocialista Tedesco dei Lavoratori (e controfirmato dal Presidente Paul von Hindenburg) per dichiarare lo stato di emergenza e nei fatti instaurare una dittatura utilizzando gli strumenti legali messi a disposizione dalla Repubblica di Weimar.\nQuando il neocancelliere Adolf Hitler present\u00f2 il Decreto dei pieni poteri al Parlamento, egli non possedeva la maggioranza assoluta dei voti (non aveva quindi, neanche la possibilit\u00e0 di formare un governo); per assicurarsi l'approvazione del piano, fece arrestare o comunque imped\u00ec con la forza di partecipare alla seduta a tutti i deputati comunisti e ad alcuni socialdemocratici, minacci\u00f2 fisicamente ministri ed esponenti del Centro e fece disporre le SA, squadre paramilitari del Partito nazionalsocialista, attorno e all'interno del Reichstag durante la votazione.\nSecondo alcuni storici, il consenso dato dal Partito del Centro all'approvazione della legge dei pieni poteri fu concesso in cambio della promessa di Hitler di stipulare un concordato con la Santa Sede; tuttavia, dai documenti dell'archivio vaticano non risulta che la Santa Sede fosse stata preventivamente informata sulle trattative intercorse tra Hitler e i parlamentari del Centro; sembra invece che questi agirono autonomamente senza il mandato del Vaticano. Inoltre, dal rapporto inviato dal nunzio Cesare Orsenigo in Vaticano il 24 marzo non risulta che durante tali trattative si fosse fatto cenno a un possibile concordato tra Santa Sede e Governo tedesco.\nIl primo atto preso nell'ambito del decreto dei pieni poteri fu l'ordine di scioglimento del Partito Socialdemocratico di Germania, che aveva votato contro il decreto stesso.\nTesto.\nIl testo del decreto \u00e8 di ridotta estensione. Qui viene riprodotto integralmente in lingua tedesca e in italiano:\nIl voto.\nSegue l'esito del voto che ha portato all'approvazione del decreto:"}
{"id": "667550", "revid": "287204", "url": "https://it.wikipedia.org/wiki?curid=667550", "title": "Album per la giovent\u00f9", "text": ""}
{"id": "667552", "revid": "74851", "url": "https://it.wikipedia.org/wiki?curid=667552", "title": "Legge dei pieni poteri", "text": ""}
{"id": "667555", "revid": "4175", "url": "https://it.wikipedia.org/wiki?curid=667555", "title": "Settembre eterno", "text": "Settembre eterno (), anche chiamato settembre che non fin\u00ec mai, settembre perpetuo e settembre infinito, \u00e8 un'espressione gergale coniata da Dave Fischer in riferimento al generale decadimento degli standard culturali e comportamentali degli utenti di Usenet a partire, come il meme stesso suggerisce, da settembre 1993 a causa del pesante e continuo afflusso di nuove utenze non preventivamente educate alle regole di uso delle piattaforme di comunicazione all'epoca disponibili e dei comportamenti da tenere nelle comunicazioni fra utenti.\nTale modo di dire, di origine americana, deriva dal fatto che Usenet \u2015 la cui rete accademica di interconnessione fu la base di partenza della struttura di Internet \u2014 era, un tempo, largamente diffuso presso le universit\u00e0, le quali iniziano i corsi in settembre.\nQuindi, in tale mese, molte matricole facevano per la prima volta conoscenza con Usenet, l'apprendimento dei cui codici di linguaggio e comportamento (\"netiquette\") necessitava di un certo periodo di tempo.\nDi conseguenza, storicamente settembre era il mese in cui la rete doveva fronteggiare il pi\u00f9 grosso arrivo di cosiddetti \"newbie\" (traducibile in italiano come \"ultimi arrivati\" o \"neofiti\").\nStoria.\nNel 1993 il provider statunitense America On Line inizi\u00f2 a offrire l'accesso a Usenet alle sue decine di migliaia, poi milioni, di utenti (familiarmente chiamati \"AOLers\").\nSecondo i vecchi utenti di Usenet, tali nuovi arrivati non erano in grado di apprendere la \"netiquette\" alla stessa maniera delle matricole universitarie.\nCi\u00f2 si spiega non solo e non tanto con il fatto che AOL non si fosse mai premurata di istruire i suoi utenti sulle abitudini di Usenet, n\u00e9 tantomeno di chiarire che i newsgroup non fossero un servizio offerto dal provider ma una rete preesistente all'arrivo su Internet di tali utenti, quanto piuttosto con il \u201cpeso\u201d dell'invasione: laddove l'afflusso delle matricole settembrine era tutto sommato limitato e gestibile, il massiccio arrivo dei \"newbie\" di AOL minacciava di vanificare la capacit\u00e0 culturale di Usenet di inculcare i suoi codici sociali.\nDa quel giorno la crescente ascesa di popolarit\u00e0 di Internet ha portato a un costante afflusso di nuovi utenti che, dal punto di vista di alcuni dei frequentatori storici (ossia antecedenti al 1993), hanno definitivamente affondato Usenet.\nQuindi, per i vecchi utenti pre-1993, Usenet si trova da allora in costante stato \u201csettembrino\u201d, da cui la locuzione \"settembre eterno\", riprendendo un messaggio scritto sul newsgroup alt.folklore.computers nel gennaio 1994 da Dave Fischer il quale, riferendosi all'afflusso di utenti non filtrati dai dipartimenti tecnologici delle universit\u00e0, afferm\u00f2 che \u00abSettembre 1993 entrer\u00e0 nella storia della Rete come \u201cil settembre che non fin\u00ec mai\u201d\u00bb.\nFurono persino scritti programmi che visualizzano la data in giorni a partire dal 1\u00ba settembre 1993, come se il calcolo del tempo si fosse fermato ad allora: per esempio, l'8 novembre 2004 viene visualizzato come \u201c4086 settembre 1993\u201d.\nUn news server, in passato noto come \"motzarella.org\", ha in seguito cambiato il suo nome in \"eternal-september.org\" e la data nella sua home page \u00e8 indicata secondo tale citata notazione.\nQuale contromisura per contrastare le conseguenze di un eventuale collasso di Usenet nacque anche Usenet II, al primo simile in struttura e con i gruppi disponibili sotto la gerarchia net.*, aperta solo ai server realmente interessati a propagandarne le discussioni e con regole pi\u00f9 restrittive su contenuti e crosspost.\nBench\u00e9 tuttora esistente, Usenet II non ebbe mai il successo sperato.\nIl 25 gennaio 2005 AOL annunci\u00f2 che dal successivo 9 febbraio sarebbe cessata l'offerta di accesso a Usenet, ufficialmente perch\u00e9 utilizzato da pochi clienti.\nGli utenti di Usenet furono dirottati sul servizio Google Groups.\nL\u2019\"Economist\" suggerisce che, al di l\u00e0 di Usenet, il fenomeno \"Settembre eterno\" non sia mai cessato e sia, anzi, ricorrente ogni qual volta una nuova piattaforma o sito di \"social networking\" conosca il suo momento di massima diffusione con un aumento esponenziale dei suoi utenti, citando il caso di Instagram, Twitter e Facebook, capaci di calamitare centinaia di milioni di utenze spesso con afflussi massicci in breve tempo."}
{"id": "667560", "revid": "339392", "url": "https://it.wikipedia.org/wiki?curid=667560", "title": "Settembre 1993", "text": ""}
{"id": "667561", "revid": "226458", "url": "https://it.wikipedia.org/wiki?curid=667561", "title": "Libano Zanolari", "text": "Fa parte della redazione sportiva della Televisione svizzera di lingua italiana. Commenta principalmente eventi calcistici e le gare di sci alpino maschile.\nCuriosit\u00e0.\nAlla fine della gara di SuperG di Bormio, nel marzo 2008, nonostante una gara quasi disastrosa (16\u00ba posto), elogi\u00f2 lo sciatore elvetico Didier Cuche per la conquista della coppa di specialit\u00e0, mentre in realt\u00e0 l'atleta neocastellano, a causa di quel piazzamento, perse tale trofeo per un solo punto."}
{"id": "667564", "revid": "108799380", "url": "https://it.wikipedia.org/wiki?curid=667564", "title": "Gas criogeno", "text": "Un gas criogeno o gas criogenico o gas permanente \u00e8 un gas che a pressione atmosferica bolle a temperature inferiori a -100 \u00b0C.\nI gas criogenici sono fluidi refrigeranti usati per realizzare macchine frigorifere che permettono di arrivare a una refrigerazione a temperatura inferiore ai -160 \u00b0C.\nEsempi di comuni gas criogenici sono: l'aria, l'azoto, l'ossigeno, l'argon, l'etilene, l'idrogeno, l'elio, il neon."}
{"id": "667568", "revid": "767487", "url": "https://it.wikipedia.org/wiki?curid=667568", "title": "Jair Rodrigues", "text": "Noto nel suo paese sin dagli anni sessanta come interprete di samba per il carnevale di Rio de Janeiro, ha avuto un momento di popolarit\u00e0 anche in Italia negli anni settanta. I suoi figli Luciana Mello e Jair Oliveira hanno intrapreso anche loro la carriera musicale con discreto successo.\nBiografia.\nJair Rodrigues inizi\u00f2 la sua carriera musicale come \"crooner\" alla fine degli anni cinquanta nei locali notturni nei dintorni di San Paolo. Cerc\u00f2 il successo nella capitale paulista ottenendo di partecipare a un concorso televisivo per esordienti nel 1960.\nRegistr\u00f2 il suo primo disco nel 1962, un 78 giri con musiche per la Coppa del Mondo di calcio di quell'anno (vinta dalla nazionale brasiliana): \"Brasil sensacional\" e \"Marechal da vit\u00f3ria\". In seguito registr\u00f2 canzoni di Agostinho dos Santos e altri sambisti.\nIl suo primo LP arriv\u00f2 nel 1964. Nello stesso anno ebbe un grande successo interpretando \"Deixa isso pra l\u00e1\" di Alberto Paz e Edson Meneses. Il pezzo, che vendette in pochi giorni centomila copie, \u00e8 considerato da alcuni un precursore del \"rap\" brasiliano per il suo ritornello \"parlato\" ed \u00e8 stato in seguito reinterpretato da decine di musicisti brasiliani e persino jazzisti americani.\nIl grande successo arriv\u00f2 nel 1965 quando inizi\u00f2 il sodalizio con Elis Regina per il programma televisivo \"O fino da bossa\" per la rete paulista TV Record. La trasmissione fece la storia della televisione brasiliana e fu leader negli ascolti per tutta la sua durata (fino al 1967).\nCon Elis Regina, a partire dal 1965, incise una fortunata e vendutissima serie di dischi registrati dal vivo (\"Dois na bossa\") che riprendono lo spirito e il clima del programma.\nNel 1966 Rodrigues partecip\u00f2 al \"Festival da M\u00fasica Popular Brasileira\" della TV Record con la canzone \"Disparada\" di Geraldo Vandr\u00e9 e Th\u00e9o de Barros classificandosi al primo posto a pari merito con \"A banda\" di Chico Buarque interpretata da Nara Le\u00e3o.\nConosciuto soprattutto come cantante samba, Rodrigues sorprese il pubblico con un'interpretazione pulita e dolce della canzone.\nDopo questa vittoria la carriera di Rodrigues decoll\u00f2, affrancandosi in parte dal clich\u00e9 di spalla, di colore e quindi prevalentemente folkloristica, della conosciutissima e amatissima Elis Regina.\nJair inizi\u00f2 a produrre a un ritmo di un disco all'anno, partecip\u00f2 a altre manifestazioni e festival dell'allora fiorente MPB e lanci\u00f2 successi commerciali come \"O Menino da Porteira\", \"Boi da Cara Preta\" e \"Majestade o Sabi\u00e1\". Inizi\u00f2 anche una carriera internazionale che gli permise di effettuare tourn\u00e9e in Europa, negli Stati Uniti e in Giappone. Partecip\u00f2 con successo al MIDEM di Cannes con un suo gruppo di samba.\nJair, raggiunto il successo, decise di seguire la particolare strada del samba e del carnevale diventandone un animatore, al punto di presentarsi quasi ogni anno con un \"samba-enredo\", una canzone scritta appositamente per la sfilata carnevalesca di una delle scuole di ballo che vi partecipano.\nPer il carnevale del 1971 cant\u00f2 la celebre \"Festa para um Rei Negro\" composta da Adil de Paula per la scuola di samba \"Acad\u00eamicos do Salgueiro\", di Rio de Janeiro.\nNel 1976 Jair Rodrigues acquist\u00f2 notoriet\u00e0 in Italia grazie all'inserimento del suo nome nel cast internazionale della Mostra di Musica Leggera di Venezia in un momento di grande interesse del pubblico italiano per la musica brasiliana, passione mai sopita del tutto (per quanto il vero boom risalisse addirittura alla fine degli anni cinquanta). Preceduto l'anno precedente da un fortunato tour italiano di Jorge Ben, Rodrigues, classico esponente del samba, fu lanciato in Italia con l'album \"Eu sou o samba\" e la canzone \"Maravilhoso sambar\", uno dei titoli forse pi\u00f9 commerciali e meno rappresentativi della sua musica.\nA cavallo tra gli anni 1970 e 1980 coltiva il genere popolare della seresta.\nFamoso per la sua allegria contagiosa e per l'energia con cui cantava e ballava in tutte le possibili sfumature il samba carioca, pur essendo nella vita legato alla pi\u00f9 cupa San Paolo, Jair Rodrigues continu\u00f2 a realizzare dischi e spettacoli televisivi per i decenni successivi. All'inizio degli anni ottanta coinvolse anche il figlio Jairzinho, allora bambino, con il quale partecip\u00f2 come ospite anche al Festival di Sanremo 1984.\n\u00c8 scomparso nel 2014 all'et\u00e0 di 75 anni, colto da infarto nella sua abitazione.\nI figli Jairzinho (conosciuto poi come Jair Oliveira) e, soprattutto, Luciana Mello (considerata una vera promessa della m\u00fasica popular brasileira) superarono negli anni 2000 la popolarit\u00e0 del padre presso il pubblico brasiliano."}
{"id": "667571", "revid": "287204", "url": "https://it.wikipedia.org/wiki?curid=667571", "title": "Easy Mo Bee", "text": "Biografia.\nInizi della carriera.\nAlle scuole superiori, Harvey prese lo pseudonimo di Mo Bee ed avvi\u00f2 un gruppo hip hop chiamato Rapping is Fundamental assieme ad alcuni compagni di classe. Uno dei membri all'epoca fece ascoltare una musicassetta di Mo Bee a quello che poi sarebbe diventato il famoso rapper Big Daddy Kane. Impressionato dal talento, Kane fece produrre a Easy due tracce del suo album \"It's a Big Daddy Thing\" promettendo la collaborazione anche per le future produzioni.\nIn seguito, Easy fece la parte del leone nella produzione di \"Words From the Genius\", l'album di debutto di GZA del Wu-Tang Clan. Easy Mo Bee inoltre ha prodotto l'ultimo album in studio di Miles Davis del 1992, \"Doo-Bop\", che ha vinto nel 1993 il Grammy Award per \"Best R&amp;B Instrumental Performance\".\nCon Sean Combs e la Bad Boy.\nNei primi anni 1990, Easy allacci\u00f2 rapporti con la Bad Boy Entertainment diventando produttore dello staff principale, lavorando a molte tracce della loro prima pubblicazione: l'album di Craig Mack \"\" ed al primo pezzo di successo dell'etichetta, \"Flava in Ya Ear.\" Ha inoltre prodotto \"Party &amp; Bullshit\" per The Notorious B.I.G., il primo singolo del rapper poi scomparso nel 1997.\nSuccessivamente ha prodotto sia per 2Pac che per Biggie, che sono diventati tristemente celebri per la loro rivalit\u00e0. Easy \u00e8 l'unico produttore ad aver lavorato con entrambi, specialmente sul brano \"Runnin' From the Police\" (dall'album \"One Million Strong\") dove ebbe entrambi in studio allo stesso tempo.\nDopo aver prodotto per l'album di 2Pac \"Me Against the World\", Mo Bee inizi\u00f2 a lavorare all'album di Biggie \"Ready to Die\". Il suo lavoro musicale diede come frutti diverse hit e un largo consenso anche dalla critica, spronandolo a produrre per Biggie anche nel suo secondo album. Puff Daddy gli chiese di fargli da manager invitandolo a far parte del team di produzione Hit Squad, ma Easy rifiut\u00f2. In seguito produsse il singolo traino dell'album di Busta Rhymes \"The Coming\", intitolato \"Everything Remains Raw.\"\nDopo la Bad Boy.\nEasy fu molto legato a Biggie, registrando svariate tracce, tra cui anche \"Dead Wrong\" per il terzo album \"Born Again\". Dopo l'uccisione del rapper, la versione del brano che apparve nel disco era stata remixata, escludendo di fatto Easy. Puff smise di impiegare Easy nei progetti della label, successivamente remixando le tracce di Mo Bee senza dare credito al lavoro del beatmaker di New York, come nel caso di \"Flava in Ya Ear\", remixato da Puffy su \"Bad Boy 10th Anniversary\". Anche Eminem remix\u00f2 \"Runnin\" nell'album \"Tupac: Resurrection Soundtrack\". \nDopo la rottura con la Bad Boy, Easy ha lavorato con diversi artisti, anche estranei alla scena hip hop come Alicia Keys, con cui ha prodotto una nuova versione di \"If I Were Your Woman\" di \"Gladys Knight &amp; the Pips\" del 1971; altre sue produzioni sono state per Afu-Ra su \"Life Force Radio\", Mos Def su \"The New Danger\" e Blaq Poet dei Screwball per l'album solista \"Rewind: Deja Screw\"."}
{"id": "667572", "revid": "1719883", "url": "https://it.wikipedia.org/wiki?curid=667572", "title": "Processo Linde", "text": "Il processo Linde \u00e8 un processo termodinamico industriale per liquefare l'aria basato sull'effetto Joule-Thomson. Il processo prende il nome dal suo inventore: Carl von Linde. \u00c8 anche noto come processo Hampson\u2013Linde.\nProcesso Linde semplice.\nL'aria \u00e8 compressa fino a pressioni piuttosto elevate, ma circa a temperatura ambiente. Viene quindi raffreddato isobaricamente in uno scambiatore di calore rigenerativo ed espansa isoentalpicamente tramite una valvola di laminazione, l'aria si raffredda per effetto Joule-Thomson.\nA questo punto viene inviata in un separatore dal quale la fase liquida \u00e8 estratta, mentre la frazione di vapore \u00e8 inviata allo scambiatore di calore per refrigerare il gas entrante e poi rimesso in ciclo.\nProcesso Linde a doppia espansione.\nNella variante a doppio stadio l'aria \u00e8 compressa a circa 200 atm ed espansa inizialmente a 30 atm. La frazione liquefatta \u00e8 espansa a pressione ambiente, quella gassosa \u00e8 inviata allo scambiatore di calore per refrigerare il gas entrante e, in seguito, al compressore da dove rientra nel ciclo. Questa variante consente una resa maggiore.\nProcesso Fr\u00e4nkl-Linde.\nIl processo pu\u00f2 essere reso pi\u00f9 efficiente sostituendo gli scambiatori tubolari con rigeneratori Frankl e impiegando espansori a turbina. Tuttavia l'azoto e l'ossigeno che si ottengono dagli impianti Fr\u00e4nkl-Linde non sono particolarmente puri.\nProcesso Claude-Linde combinati.\nIl processo Claude e il processo Linde si possono combinare realizzando impianti con un preraffreddamento secondo il processo Claude e un ulteriore raffreddamento con processo Linde.\nImpianti di refrigerazione ausiliari.\nIl processo pu\u00f2 essere migliorato aggiungendo un impianto di refrigerazione ausiliario per abbassare l'entalpia dell'aria in entrata allo scambiatore estraendo calore. Tipicamente vengono usati impianti ad ammoniaca per il loro costo contenuto."}
{"id": "667578", "revid": "1543377", "url": "https://it.wikipedia.org/wiki?curid=667578", "title": "Agaricus", "text": "Agaricus \u00e8 un genere di funghi basidiomiceti appartenente alla famiglia Agaricaceae che comprende specie di taglia varia.\nClassico rappresentante di questo genere \u00e8 il famoso \"champignon\", fungo coltivato per eccellenza (\"Agaricus bisporus\").\nEtimologia.\nDal greco \"agarik\u00f3n\" = campestre.\nDescrizione del genere.\nCappello.\nSpesso squamoso.\nLamelle.\nBianche prima dell'apertura dell'imenio, presto color bruno-cioccolato: i funghi che hanno questo tipo di lamelle vengono detti iantinosporei.\nGambo.\nSempre provvisto di anello.\nSpore.\nSporata bruno-cioccolato (funghi \"iantinosporei\").\nDistribuzione e habitat.\nI funghi appartenenti a questo genere sono terricoli, crescono sia nei boschi che nei prati ricchi di humus.\nPer la letteratura micologica classica sono saprofiti, recenti studi, tuttavia, riportano che, dopo una prima fase di sviluppo del micelio, in cui sono saprofite, molte specie di \"Agaricus\" tendono a legarsi attraverso rapporto mutualistico (simbiosi) con piante erbacee o arboree.\nCommestibilit\u00e0 delle specie.\nMolte quelle commestibili, anche di elevato valore alimentare; diverse quelle non eduli, alcune pi\u00f9 o meno tossiche (es. \"Agaricus xanthoderma\").\nTassonomia.\nQuesto genere si divide in due sezioni: quella con carne e cuticola ingiallenti e quella con carne e cuticola imbrunenti.\nSpecie di Agaricus.\nLa specie tipo \u00e8 \"Agaricus campestris\" L. (1753); altre specie incluse sono:"}
{"id": "667589", "revid": "320578", "url": "https://it.wikipedia.org/wiki?curid=667589", "title": "Classe Sivuch", "text": ""}
{"id": "667590", "revid": "633110", "url": "https://it.wikipedia.org/wiki?curid=667590", "title": "Eventi precedenti la seconda guerra mondiale in Europa", "text": "Il periodo intercorso fra la prima e la seconda guerra mondiale fu pregno di avvenimenti che mutarono profondamente la struttura politica e sociale europea. Le conseguenze di questi avvenimenti e le decisioni che molti capi di Stato presero a causa di essi precipitarono nuovamente il mondo in una nuova guerra.\nPrimi eventi.\nIl primo evento in ordine cronologico fu senz'altro la stesura del diktat da parte delle nazioni vincitrici della prima guerra mondiale. Nel 1918 la Germania del grande Impero tedesco fondato da Bismarck \u00e8 una nazione esausta e sconfitta, fiaccata dalle enormi perdite di vite umane, dai costi della guerra e dalla crescente opposizione interna fomentata dai marxisti, che organizzano scioperi e manifestazioni di piazza. Cos\u00ec nel novembre 1918 il governo tedesco si vede costretto a chiedere l'armistizio alle potenze della Triplice intesa guidate dalla Francia e dall'Inghilterra. Il generale Ferdinand Foch comandante in capo dell'esercito francese \u00e8 spietato e coglie l'occasione per vendicare lo smacco subito dalla Francia nella Guerra franco-prussiana, imponendo alla Germania il pagamento di pesantissime indennit\u00e0 e condizioni di pace vessatorie fra cui la restituzione dell'Alsazia-Lorena, la smilitarizzazione della Renania, la riduzione della flotta navale e dell'esercito. L'umiliazione inflitta in questo modo alla potenza tedesca sar\u00e0 uno dei principali motivi che porter\u00e0 il partito nazionalsocialista alla conquista del potere nel quadriennio 1929-1933.\nNei primi anni del dopoguerra si affermeranno in Europa vari movimenti nazionalisti, tra cui il movimento fascista italiano, che prenderanno il potere in alcune nazioni del Vecchio Continente (Italia, Grecia, Ungheria, Bulgaria e Finlandia). Proprio dal movimento fascista alcuni nazionalisti tedeschi prenderanno spunto per fondare il \"Deutsche Arbeiterpartei\" (Partito dei Lavoratori Tedeschi).\nIl secondo grande evento che pu\u00f2 essere posto fra le cause scatenanti la seconda guerra mondiale fu il crollo della borsa di Wall Street del 1929. La Germania, gi\u00e0 appesantita dal pagamento annuale delle indennit\u00e0 di guerra, precipit\u00f2 in una gravissima crisi economica, caratterizzata dalla totale svalutazione della moneta tedesca e da un altissimo tasso di disoccupazione. In questa situazione di incertezza e di fame, lo NSDAP (\"Nationalsozialistische Deutsche Arbeiterpartei\"; partito nazionalsocialista dei lavoratori tedeschi), che si riproponeva di creare nuovi posti di lavoro e migliorare lo stile di vita del proletariato ridotto alla fame, acquist\u00f2 in breve tempo numerosi consensi e nelle elezioni per il \"Reichstag\" del settembre 1930 ottenne il 18,3% dei voti, affermandosi come forza politica il cui ingresso nel parlamento divenne fondamentale per la formazione di una coalizione di governo. Tale rapida ascesa condusse il capo del Partito nazionalsocialista Adolf Hitler alla carica di cancelliere nel 1933; egli applic\u00f2 le teorie che erano alla base dell'ideologia del partito (militarizzazione, antisemitismo e il famoso \"Lebensraum\", la cosiddetta teoria dello \"spazio vitale\") spingendo decisamente la Germania verso la riaffermazione come potenza militare e politica di livello mondiale.\nLa guerra civile spagnola.\nLa guerra civile spagnola fu il pi\u00f9 grande conflitto preliminare alla seconda guerra mondiale in Europa e si svolse dal 1936 al 1939. Fu anche una delle guerre civili pi\u00f9 sanguinose e violente della storia europea. Gi\u00e0 dal 1931 il re Alfonso XIII abdic\u00f2 a causa delle pressioni politiche dei partiti a lui ostili, specialmente quello socialista. Nasceva cos\u00ec la seconda repubblica spagnola, guidata dai socialisti con a capo Niceto Alcala Zamola. Per\u00f2, dopo la vittoria del centrodestra nelle elezioni del 1933, si iniziarono ad abolire parte delle riforme che aveva fatto il governo di sinistra, soprattutto la riforma agraria. La Spagna divenne un paese politicamente molto diviso. A sinistra erano sempre pi\u00f9 popolari i movimenti anarchici, socialisti e comunisti, mentre a destra diventava forte l'opposizione monarchica, cattolica e soprattutto la Falange, movimento che univa un po' tutte le correnti della destra e vicina ai militari e ai nazionalisti. Improvvisamente iniziarono a scoppiare rivolte e scioperi operai in tutta la Spagna. Si susseguirono varie crisi governative fino a quando, nel 1936, ritornarono al potere i socialisti per circa 800.000 voti. Le sinistre, dopo le elezioni, si lasciarono prendere dall'euforia e iniziarono ad assalire le chiese ed alcune sedi della Falange, l'organizzazione di destra pi\u00f9 popolare in Spagna in quel momento.\nI fatti, per\u00f2, degenerarono nell'estate del 1936: gi\u00e0 in primavera si erano susseguiti scontri di piazza tra falangisti ed anarchici. Ma il vero e proprio casus belli fu l'uccisione, il 13 luglio 1936, di Jos\u00e8 Calvo Sotelo, leader dell'opposizione monarchica, da parte di alcuni poliziotti di simpatia socialista, a sua volta fatto come vendetta per l'uccisione dell'ufficiale di polizia Jos\u00e8 Castillo, membro di un'organizzazione antifascista per militari. Le forze nazionaliste insorsero contro il governo socialista democraticamente eletto. La sollevazione (\"Alzamiento\", come fu chiamato dai militanti di destra) part\u00ec dalle truppe stanziate nel Marocco spagnolo, e successivamente alcune fra le pi\u00f9 importanti citt\u00e0 spagnole: Siviglia, La Coru\u00f1a, Pamplona e Cadice. Non per\u00f2 Madrid e Barcellona, dove le milizie governative riuscirono a difendere le citt\u00e0. Cos\u00ec l'insurrezione, comandata dal Generale delle truppe spagnole in Africa Francisco Franco e da altri generali legati alla destra come Emilio Mola e Gonzalo Quieto (anche se sar\u00e0 Franco alla fine a prendersi le redini della rivolta), si trasform\u00f2 da Golpe a sanguinosa guerra civile. Circa 50000 persone che si trovavano nelle zone controllate dai nazionalisti vennero giustiziate o assassinate. Il 21 luglio i falangisti conquistarono l'importante base repubblicana di Ferrol. Immediatamente arrivarono aiuti importanti, umani e materiali da Italia e Germania, che avranno un grande impatto sul conflitto. Dall'altra parte ci fu invece l'aiuto delle Brigate Internazionali, composte da tutti gli antifascisti d'Europa e formate da circa 40000 uomini pi\u00f9 10000 infermieri e sanitari. L'Unione Sovietica di Stalin invi\u00f2 circa 3000 uomini. Il fronte repubblicano ebbe subito le simpatie della Francia (dove erano al potere i socialisti di Daladier, considerato baluardo dell'antifascismo europeo) che invi\u00f2 circa 10000 soldati tra le file delle Brigate Internazionali.\nI Franchisti cercarono di prendere Madrid gi\u00e0 in gennaio e in febbraio, ma la resistenza repubblicana fu tenace e la capitale resistette. L'8 febbraio 1937 caddero Malaga e Guernica, due giorni dopo il devastante bombardamento dell'aviazione tedesca che la rase al suolo. Ai primi di luglio i repubblicani lanciarono una violenta controffensiva nell'area di Madrid che venne contenuta. Franco lanci\u00f2 una nuova offensiva nell'Aragona, conquistando Santander e Gij\u00f3n. Il 28 agosto il Vaticano riconobbe il governo Franchista. Durante tutto il 1938 le truppe nazionaliste sconfissero ripetutamente le truppe governative, conquistarono la citt\u00e0 di Tuerel in febbraio, raggiunsero il Mediterraneo e tagliarono in due la Spagna repubblicana. La guerra ormai volgeva al loro favore. In maggio il governo chiese la resa, ma Franco insistette per una resa incondizionata ed il conflitto continu\u00f2 ad infuriare. In estate le truppe repubblicane cercarono di riconnettere il territorio diviso con un'offensiva, ma fallirono.\nInfine nel 1939 caddero Valencia, Barcellona ed infine Madrid il 28 marzo. Il 27 Regno Unito e Francia riconobbero con riluttanza il governo Franchista. Il 1\u00ba aprile le truppe repubblicane si arresero. Circa 60000 fascisti italiani e 20000 tedeschi combatterono con le truppe Franchiste. Il numero delle vittime non \u00e8 accertato, ma recenti stime parlano di 71.000 morti tra le file dei Franchisti (di cui 13000 stranieri) e 68.000 circa tra i repubblicani (di cui 10000 stranieri) pi\u00f9 almeno 100.000 civili per un totale di quasi 240.000 morti su una popolazione di circa 24 milioni di abitanti. La dittatura di Franco dur\u00f2 fino al 1975.\nLa Grande Germania.\nFin dal 1933, l'attivit\u00e0 diplomatica di Adolf Hitler nei confronti della Polonia fu volta verso un atteggiamento apparentemente distensivo, concretizzato nel tentativo di aggregarla al patto anticomintern, un patto inizialmente stipulato tra Germania ed Impero giapponese e che successivamente avrebbe compreso il Regno d'Italia, la Spagna, il Regno di Ungheria ed il Manciuku\u00f2, da contrapporre al Comintern. In quest'ottica nel 1934 i due paesi stipularono un patto di non aggressione della prevista durata decennale. Il patto doveva rimanere in vigore anche oltre la scadenza se non denunciato con preavviso di sei mesi.\nNel medesimo periodo il F\u00fchrer inizi\u00f2 concretamente a porre le basi per il suo progetto di costituzione della \"Gro\u00dfdeutschland\", la Grande Germania, ossia l'unificazione dei territori aventi la maggioranza della popolazione di lingua ed etnia tedesca. Il primo passo fu l'aumento della sua influenza tedesca sull'Austria, iniziata con l'assassinio del Cancelliere austriaco Engelbert Dollfu\u00df a favore del fascista austriaco Arthur Sey\u00df-Inquart (divenuto prima ministro degli esteri e successivamente Cancelliere), e conclusa il 12 marzo 1938 con la definitiva annessione del paese, attraverso il cosiddetto \"Anschluss\".\nNel 1935 Hitler ottenne anche la riannessione del territorio del Saarland, la regione ricca di risorse carbonifere occupata da Francia e Regno Unito al termine della prima guerra mondiale secondo le clausole contenute nel trattato di Versailles, che avevano concesso lo sfruttamento del carbone della valle della Saar alla Francia quale indennizzo. Le clausole del trattato prevedevano che dopo quindici anni la popolazione avrebbe dovuto esprimersi attraverso un referendum, per decidere se il territorio avesse dovuto o meno ritornare sotto il governo tedesco. Il 13 gennaio 1935 con circa il 90% di favorevoli, la regione della Saar fu riannessa alla Germania, smilitarizzata, e ribattezzata \"Westmark\".\nNel frattempo Hitler annunci\u00f2 in aperta violazione del trattato di Versailles, il ripristino della coscrizione obbligatoria, la formazione della Luftwaffe e la sua intenzione di non osservare pi\u00f9 le clausole sul disarmo. La reazione dei paesi appartenenti alla Societ\u00e0 delle Nazioni, direttamente interessati alle vicende che si stavano svolgendo in Germania, fu immediata, e tra l'11 ed il 14 aprile 1935 il ministro degli esteri francese Pierre Laval, il primo ministro del Regno Unito Ramsay MacDonald e Benito Mussolini si incontrarono a Stresa, dove venne presa la decisione di fronteggiare congiuntamente una eventuale minaccia bellica proveniente dalla Germania, creando il cosiddetto \"fronte di Stresa\". Il 2 maggio la Francia riusc\u00ec a coinvolgere nell'alleanza antitedesca l'Unione Sovietica, stipulando un patto di non aggressione e di mutua assistenza. Quest'ultima il 17 maggio ratific\u00f2 un patto analogo con la Cecoslovacchia. Hitler, al fine di incrinare il fronte comune che stava crescendo intorno alla Germania, il 18 giugno concluse il patto navale anglo-tedesco, che limitava il tonnellaggio della Kriegsmarine al 35% di quello della Royal Navy, ricevendo indirettamente l'autorizzazione da parte dei britannici al suo riarmo navale e aprendo una falla nel fronte di Stresa; fronte che croll\u00f2 a seguito dell'invasione italiana dell'Etiopia.\nLa politica di rafforzamento di riarmo e di espansione condotta fino a quel momento da Hitler non conobbe soste, e il passo successivo fu la rimilitarizzazione della Renania al confine con Belgio, Paesi Bassi e Francia. Per le clausole del trattato di Versailles, questa regione doveva essere occupata per quindici anni dagli alleati allo scopo di limitare una possibile futura minaccia proveniente dalla Germania, ma nel 1925 il Cancelliere tedesco Gustav Stresemann nell'ambito del cosiddetto patto di Locarno o patto Renano aveva sottoscritto un impegno a mantenere la Renania come regione smilitarizzata, in cambio del ritiro delle truppe alleate.\nIl 7 marzo 1936 il F\u00fchrer, contravvenendo a quanto stabilito nel patto, invi\u00f2 nella regione circa 2.000 soldati, giustificando la sua azione come una risposta ad una precedente violazione da parte della Francia. Ancora una volta le due potenze, insieme all'Italia, accettarono senza reagire la violazione del patto; inoltre un successivo referendum proposto alla popolazione della Renania ebbe un risultato schiacciante a favore dell'attraversamento del Reno da parte della Wehrmacht.\nL'annessione dell'Austria.\nGi\u00e0 dal 1933, dopo la sua presa di potere, Hitler aveva puntato le sue mire espansionistiche sull'Austria, stato erede, anche se piccolo, del grande impero Austro-ungarico, che, abitata quasi completamente da persone di etnia tedesca, veniva considerata tassello pi\u00f9 che fondamentale per il reich. In pi\u00f9 dal 1932 si erano iniziati a far sentire anche i nazionalsocialisti austriaci, che premevano per una riunificazione con la Germania. Per uscire da questa situazione, il primo ministro Engelbert Dollfu\u00df fece approvare la riforma \"Governo per decreto\", che aboliva il parlamentarismo e aumentava il suo potere. In pi\u00f9 si avvicin\u00f2 all'Italia fascista. La vita di Dollfu\u00df non dur\u00f2 a lungo: il 25 luglio 1934 venne assassinato da dei simpatizzanti nazionalsocialisti austriaci, che tentarono un colpo di Stato, ma fall\u00ec, anche grazie all'aiuto dell'Italia. Dopo varie crisi governative, sal\u00ec al potere il successivo governo socialdemocratico di Kurt Alois Von Schuschnigg il quale cerc\u00f2 di evitare un'annessione alla Germania.\nMa naturalmente non manc\u00f2 la risposta tedesca: Hitler premette su Schuschnigg perch\u00e9 legalizzasse il partito nazionalsocialista austriaco, cosa che avrebbe compromesso la sorte politica austriaca. Il Fuhrer era ben deciso a far diventare l'Austria uno stato satellite della Germania. Hitler chiese anche che Arthur Seyss-Inquart, avvocato e soprattutto uno dei massimi esponenti del nazionalsocialismo austriaco, fosse nominato in una carica di governo. Con riluttanza Schuschnigg nomin\u00f2 Seyss-Inquart Ministro degli interni. Per evitare l'inevitabile, Schuschnigg chiese aiuto alle potenze occidentali, specialmente a Francia ed Inghilterra, ma non poterono fare molto. Hitler, infuriato, disse a Schuschnigg di dimettersi dalla carica di primo ministro minacciando ritorsioni.\nStritolato dalle pretese tedesche, il cancelliere austriaco si dimise dalla carica di primo ministro, e venne sostituito da Seyss-Inquart. Quest'ultimo fu a capo del governo dell'Austria per un giorno, e la sua unica mossa fu quella, dopo un telegramma di Goering, di aprire le frontiere austriache alle truppe tedesche. Queste ultime entrarono a Vienna il 13 marzo 1938, completando l'Anschluss, l'annessione dell'Austria alla Germania Nazionalsocialista. Il tutto fu seguito da un plebiscito, in cui il 97,8 per cento degli aventi diritto di voto fu favorevole ad una unificazione con la Germania. In realt\u00e0 questo voto fu abbastanza pilotato con chiare violazioni delle libert\u00e0 elettorali e largo uso della violenza. Tuttavia sembra oggi, anche se la questione \u00e8 aperta, che la maggior parte della popolazione austriaca non fosse cos\u00ec contraria alla dominazione tedesca, come dimostrano le immagini dell'arrivo trionfale di Adolf Hitler a Vienna.\nLa conferenza di Monaco e l'occupazione della Cecoslovacchia.\nIl passo successivo fu quello di annettere la Cecoslovacchia, con l'acquiescenza della Gran Bretagna; anche in questo caso, negli ambienti militari, l'atteggiamento del F\u00fchrer suscit\u00f2 perplessit\u00e0, in quanto lo Stato Maggiore tedesco non riteneva la guerra inevitabile ed, allo scopo, egli convoc\u00f2 il 5 novembre 1937 una riunione con i vertici del Reich e delle forze armate nella quale espose le sue teorie a proposito dello spazio vitale, non riuscendo tuttavia a vincere totalmente lo scetticismo su un possibile conflitto su larga scala. nel marzo del 1938, dopo l'annessione dell'Austria attraverso l'Anschluss, la minoranza etnica tedesca residente in Cecoslovacchia, in particolare in Boemia e Moravia, che contava circa tre milioni di abitanti concentrati principalmente nella regione dei Sudeti, iniziarono a scendere nelle strade al grido di \"Ein Volk, ein Reich, ein F\u00fchrer\" (un popolo, un regno, una guida), reclamando un ritorno alla Germania dopo lo \"spostamento\" avvenuto a seguito della dissoluzione dell'Impero austro-ungarico, e tale richiesta fu formalizzata il 23 aprile dal partito tedesco dei Sudeti, il quale, sotto la guida di Konrad Henlein e Karl Hermann Frank, richiese la completa autonomia per la popolazione di lingua tedesca.\nContemporaneamente Hitler inizi\u00f2 a dare istruzioni al capo dell'Oberkommando der Wehrmacht, il generale Wilhelm Keitel, per la preparazione del piano \"Fall Gr\u00fcn\", il \"caso verde\", per l'invasione della Cecoslovacchia ed il 28 aprile il primo ministro del Regno Unito Neville Chamberlain e quello francese \u00c9douard Daladier si incontrarono a Londra per trovare una soluzione al fine di garantire il mantenimento della pace ma non si riusc\u00ec ad andare oltre ad un suggerimento alla Cecoslovacchia di cedere alle richieste tedesche; la successiva mobilitazione dei due eserciti lungo il confine ceco-tedesco indusse i ministri degli esteri Lord Halifax e Georges Bonnet ad ammonire la Germania che un eventuale attacco avrebbe provocato l'inizio di una guerra ma solo nel caso in cui la Cecoslovacchia non avesse ceduto alle richieste provenienti da Berlino e deplorando al tempo stesso \"l'inutile provocazione della mobilitazione dell'esercito cecoslovacco\". Hitler annunci\u00f2 che l'invasione della Cecoslovacchia sarebbe iniziata il 1\u00ba ottobre ma ricevette l'obiezione del generale Ludwig Beck e di altri ufficiali superiori sull'impreparazione della Germania alla guerra con minaccia di dimissioni; il generale Walther von Brauchitsch, comandante in capo dell'esercito, convoc\u00f2 una riunione al fine di scongiurare l'ipotesi di dimissioni di un numero elevato di generali in previsione dell'invasione della Cecoslovacchia ma, nel settembre del 1938, il generale Beck rassegn\u00f2 comunque le dimissioni dall'esercito..\nL'atteggiamento delle potenze occidentali, compresi gli Stati Uniti d'America, i quali, per voce del loro ambasciatore a Parigi William Christian Bullitt, Jr., sostennero che i \"cecoslovacchi preferivano un conflitto che avrebbe distrutto l'Europa piuttosto che accontentare Hitler\", era cos\u00ec incline ad evitare qualunque possibilit\u00e0 di guerra che il Governo cecoslovacco, il 5 settembre, esaud\u00ec tutte le richieste presentate in aprile da Henlein, facendo venire meno il pretesto di un attacco da parte della Germania, ma il 12 settembre il F\u00fchrer tenne a Norimberga un appassionato discorso che provoc\u00f2 nei Sudeti una serie di disordini che furono sedati solo con l'introduzione della legge marziale e l'invio dell'esercito nella regione. Neville Chamberlain il 14 settembre chiese ed ottenne un incontro con Hitler che avvenne il giorno successivo a Berchtesgaden, dove il politico inglese assicur\u00f2 che Gran Bretagna e Francia non si sarebbero opposte all'annessione delle zone della Cecoslovacchia in cui la popolazione tedesca superasse la met\u00e0 degli abitanti, mentre Hitler si impegn\u00f2 a non attaccare fino al loro successivo incontro.\nGli impegni presi a Berchtesgaden privarono la Cecoslovacchia di una parte consistente di territorio e della sua principale linea di difesa rappresentata dalle montagne della regione dei Sudeti ma il Presidente Edvard Bene\u0161 fu costretto ad accettare, ed il 21 settembre firm\u00f2 la cessione dei Sudeti alla Germania, dove nel frattempo erano stati costituiti i Sudeten German Freikorps, ricevendo lo stesso giorno la richiesta da parte della Polonia della citt\u00e0 di Teschen, a maggioranza polacca, e, da parte dell'Ungheria, la cessione delle zone della Rutenia e della Slovacchia abitate in massima parte da magiari. Contemporaneamente Hitler e Chamberlain ebbero il loro secondo incontro a Bad Godesberg dove il F\u00fchrer rimarc\u00f2 la necessit\u00e0 di una \"germanizzazione\" dei territori annessi e, alla richiesta del primo ministro inglese sulla \"dimensione\" di questa operazione, Hitler rispose che bisognava evitare che la Cecoslovacchia diventasse uno Stato bolscevico.\nChamberlain comunic\u00f2 a Bene\u0161 le richieste di Hitler, il quale indic\u00f2 nel 1\u00ba ottobre la data dell'attacco tedesco se Praga non avesse evacuato totalmente le zone annesse dalla Germania. L'atteggiamento del F\u00fchrer spinse la Francia a rafforzare le unit\u00e0 presenti lungo la linea Maginot, il Regno Unito ad allertare la flotta e la Cecoslovacchia a mobilitare circa un milione di riservisti, tanto che il primo ministro britannico, contemporaneamente al Presidente degli Stati Uniti d'America Franklin Delano Roosevelt, invi\u00f2 una richiesta a Mussolini affinch\u00e9 intercedesse per convocare una conferenza internazionale con l'unico scopo del mantenimento della pace. Il Duce acconsent\u00ec, invitando Hitler alla prudenza e concordando un incontro che avrebbe dovuto svolgersi a Monaco il 29 settembre con la partecipazione di Germania, Italia, Francia, Regno Unito ma non della Cecoslovacchia; il presidente Bene\u0161 insistette presso Chamberlain affinch\u00e9 un suo rappresentante fosse presente ma questi si limit\u00f2 a rispondere \"che ne avrebbe tenuto conto\".\nI quattro capi di Stato si incontrarono il 29 settembre ed il primo atto di Hitler fu quello di ignorare le richieste di Chamberlain sulla presenza di un rappresentante cecoslovacco. Il giorno successivo fu firmato l'accordo, nel quale, in cambio della rinuncia alla guerra, i Sudeti sarebbero stati totalmente germanizzati, l'evacuazione della popolazione cecoslovacca avrebbe dovuto svolgersi tra il 1\u00ba ed il 10 ottobre e le rivendicazioni polacche ed ungheresi sarebbero state soddisfatte; una volta ratificato l'accordo ne fu data comunicazione ai delegati cecoslovacchi, giunti a Monaco come \"osservatori\" a seguito della delegazione britannica. La notizia venne accolta a Praga con amarezza ma Bene\u0161 respinse l'idea dei suoi generali della guerra contro la Germania, nella speranza di un intervento Alleato.\nIl 1\u00ba ottobre, dopo che Chamberlain e Daladier erano stati accolti trionfalmente al rientro a Londra ed a Parigi dalle popolazioni felici di avere evitato un'altra guerra, le truppe tedesche fecero il loro ingresso nei Sudeti e il giorno 5 Bene\u0161 diede le dimissioni da presidente della Cecoslovacchia, sostituito da Emil H\u00e1cha.\nRisolta la questione dei Sudeti, Hitler prosegu\u00ec nel suo intento di smantellare lo Stato cecoslovacco, incoraggiando l'Ungheria ad aumentare le sue rivendicazioni per l'autonomia dei territori della Rutenia e della Slovacchia, reclutando al tempo stesso degli agitatori al fine di giustificare un'eventuale occupazione tedesca come unica alternativa al caos ed al disordine; il nuovo presidente H\u00e1cha cadde nella trappola e fece imprigionare alcuni elementi di spicco tra i separatisti slovacchi, licenziando inoltre il primo ministro Jozef Tiso, e la conseguenza fu un'immediata votazione del parlamento slovacco a favore dell'indipendenza.\nLa situazione di ingovernabilit\u00e0 indusse H\u00e1cha a chiedere un incontro con Hitler, che avvenne il 14 marzo 1939, dove il F\u00fchrer sostenne che, data la situazione nel paese, si vedeva costretto ad inviare le proprie truppe e sarebbe stato fondato un protettorato, con la garanzia di una certa libert\u00e0 nazionale, ma questo sarebbe avvenuto solo a condizione che l'esercito cecoslovacco non avesse resistito, in caso contrario il paese sarebbe stato trattato come Stato conquistato. Allo stesso momento diede le istruzioni a Keitel, Capo di stato maggiore della Wehrmacht, per l'invasione della Cecoslovacchia. Il presidente H\u00e1cha si vide costretto a firmare un documento con il quale \u00abaffidava con fiducia la sorte del popolo e del paese ceco nelle mani del F\u00fchrer del Reich tedesco\u00bb: il pomeriggio dello stesso giorno i primi mezzi corazzati tedeschi fecero il loro ingresso nel paese ed il 15 marzo avvenne l'occupazione di Praga. L'occupazione della capitale si complet\u00f2 entro la sera ed alla popolazione fu imposto il coprifuoco. A questo punto la Germania controllava anche la Cechia, che venne rinominata protettorato di Boemia e Moravia, mentre ad est si form\u00f2 la Repubblica Slovacca sotto la dittatura di Josef Tiso, anche se una parte dei territori della repubblica furono dati all'Ungheria ed alla Polonia. A questo punto Hitler aveva veramente messo le basi per il Grande Reich tedesco, e l'obiettivo seguente era la Polonia.\nLa questione di Danzica.\nGli eventi che si erano succeduti dal 1934 ed ai quali le potenze europee avevano opposto in alcuni casi una minima resistenza ed in altri una quasi totale acquiescenza non fermarono i desideri espansionistici di Hitler, il quale, una volta ottenuta l'annessione dell'Austria e dei Sudeti e la creazione del protettorato in Cecoslovacchia, rivolse il suo sguardo verso la Polonia, nel quadro generale del suo pensiero che comprendeva, oltre alla creazione della \"Grande Germania\", la realizzazione dell'espansione del nazionalsocialismo verso est, il cosiddetto \"Lebensraum\", lo spazio vitale che egli aveva teorizzato nel \"Mein Kampf\" e che avrebbe previsto in seguito, nel quadro pi\u00f9 generale del Generalplan Ost, anche l'invasione dell'Unione Sovietica.\nIl primo passo fu, il 21 marzo, la presentazione di tre richieste al Governo polacco: la restituzione della citt\u00e0 di Danzica, il consenso alla costruzione di una ferrovia e di un'autostrada extraterritoriali, ossia privi di dazi doganali, che consentissero il collegamento tra la Germania e la Prussia Orientale attraverso il cosiddetto corridoio di Danzica, ceduto alla Polonia per consentirle uno sbocco sul mar Baltico, ed infine una garanzia, a lunga scadenza, del nuovo assetto territoriale; tali richieste erano in precedenza state avanzate, in via ufficiosa, dal F\u00fchrer al ministro degli esteri polacco J\u00f3zef Beck, in un incontro avvenuto a Berchtesgaden il 5 gennaio, con la motivazione che la citt\u00e0 ed il suo territorio circostante, ceduti alla Polonia a seguito del trattato di Versailles e resa \"citt\u00e0 a statuto speciale\", sotto il controllo della Societ\u00e0 delle Nazioni, erano abitati da cittadini di nascita tedesca per il 95% della popolazione. Durante questi colloqui, Ribbentrop disse a Beck che venisse attuato \"a general settlement of all existing possible points of conflict\" cio\u00e8 \"un generale aggiustamento di tutti i possibili punti di conflitto\", incentrato proprio sulle cessioni territoriali e di diritti di passaggio sul Corridoio.\nIl 22 marzo i tedeschi occuparono la citt\u00e0 di Memel in Lituania e, il 31 marzo, Neville Chamberlain tenne un discorso nel quale garant\u00ec l'appoggio della Gran Bretagna e della Francia alla Polonia in caso di violazione dei suoi confini ma questo non serv\u00ec per fermare le intenzioni di Hitler, il quale, il 3 aprile, emise una direttiva segreta denominata \"Fall Wei\u00df\", \"caso bianco\", che ordinava allo Stato maggiore generale tedesco di preparare un piano per l'invasione della Polonia; il 4 aprile, il F\u00fchrer convoc\u00f2 l'ambasciatore polacco a Berlino J\u00f3zef Lipski, comunicandogli che i termini delle richieste precedentemente avanzate \"non erano pi\u00f9 negoziabili\". L'atteggiamento si aggrav\u00f2 ulteriormente il 28 aprile, quando Hitler tenne un discorso al Reichstag nel quale sostenne l'umiliazione dei rappresentanti tedeschi a Versailles e la violazione, da parte della Polonia, della dichiarazione di non aggressione decennale stipulata nel 1934; Gran Bretagna e Francia tentarono di coinvolgere l'Unione Sovietica in un accordo di protezione della Polonia ma la reciproca diffidenza, ed il rifiuto della Polonia ad accettare l'idea dell'Armata Rossa che operasse nel proprio territorio, provocarono la sospensione dei negoziati.\nIl patto Molotov-Ribbentrop.\nHitler prese la decisione di invadere il paese immediatamente dopo il rifiuto polacco alle sue richieste, comunicatogli il 26 marzo, ma ci\u00f2 che lo preoccupava era la possibile reazione dell'Unione Sovietica e, allo scopo, Hitler avvi\u00f2 trattative tra i due paesi sfruttando l'avversione di Stalin per \"l'occidente capitalista\"; uno dei timori di Stalin era quello del desiderio delle potenze occidentali di \"abbattere la rivoluzione\"; timore giustificato dall'invio, tra il 1918 ed il 1922, di forze di spedizione inviate dall'occidente europeo e dagli Stati Uniti allo scopo di distruggere il neonato stato bolscevico. Questo infatti era un elemento comune, a dispetto delle grandi differenze ideologiche che separavano i due capi di Stato. Stalin consider\u00f2 che un accordo con la Germania avrebbe messo l'Unione Sovietica al riparo da un conflitto tra i due paesi.\nI negoziati si conclusero positivamente il 23 agosto 1939, con la firma del patto Molotov-Ribbentrop, dal nome dei due ministri degli esteri Vja\u010deslav Michajlovi\u010d Molotov e Joachim von Ribbentrop, ossia un patto di non aggressione che consent\u00ec alla Germania di non temere un'offensiva da est, nonch\u00e9 di continuare ad usufruire delle forniture di petrolio, grano ed acciaio provenienti dall'Unione Sovietica. Al termine delle ostilit\u00e0 era previsto che i due paesi spartissero l'Europa orientale in due sfere di influenza, ed in particolare la divisione della Polonia sulla linea della Vistola e la spartizione dei Paesi Baltici.\nIl patto suscit\u00f2 ovviamente reazioni politiche e diplomatiche immediate: a livello di opinione le reazioni in Francia ed in Italia di comunisti e fascisti furono di stupore: mentre i primi ritennero che l'Unione Sovietica era stata costretta a firmarlo per prevenire la minaccia di un attacco, i secondi sostennero la tesi opposta, ossia che era la Germania a doversi proteggere da una possibile minaccia proveniente da est; a livello diplomatico il patto indusse il Regno Unito a firmare il 25 agosto un patto di difesa comune con la Polonia ed un accordo con la Francia, attraverso il quale i due paesi si impegnavano reciprocamente a sostenersi in qualunque evento bellico che avesse coinvolto uno dei due, e tali accordi suggerirono ad Hitler di rinviare l'attacco, inizialmente previsto per il 26 agosto al 1\u00ba settembre.\nLe ultime richieste della Germania.\nIl 29 agosto, con le truppe gi\u00e0 schierate e pronte ad avanzare, Hitler comunic\u00f2 a Londra la sua disponibilit\u00e0 a ricevere un plenipotenziario polacco per proseguire le trattative, trasmettendo, attraverso il ministro degli esteri Ribbentrop, le sue ultime offerte per evitare la guerra: queste furono inoltrate a mezzanotte all'ambasciatore britannico Nevile Henderson e comprendevano il ritorno alla Germania di Danzica, mentre la citt\u00e0 di Gdynia sarebbe rimasta alla Polonia, lo svolgimento di un referendum popolare nel corridoio da tenersi entro l'anno, per chiedere alla popolazione il parere sul ritorno alla Germania o la permanenza in Polonia, e la possibilit\u00e0 di uno scambio tra le minoranze etniche dei due paesi.\nLa Gran Bretagna inoltr\u00f2 le richieste a Varsavia, pur riconoscendo che esse erano gi\u00e0 state precedentemente respinte e soprattutto che venivano presentate sotto forma di \"ultimatum\", con l'unico scopo di ottenere un ulteriore rifiuto. Il governo polacco, comunque disilluso sulle intenzioni di Hitler di rinunciare alla guerra, non volle lasciare nulla di intentato e, il 30 agosto, l'ambasciatore polacco J\u00f3zef Lipski si rec\u00f2 a colloquio con Ribbentrop: questi gli chiese se era in possesso di pieni poteri per trattare, ma la risposta fu negativa e quindi il negoziato non pot\u00e9 procedere; immediatamente fu trasmessa a Francia e Regno Unito la comunicazione del rifiuto da parte della Polonia, sia dell'offerta che della volont\u00e0 di intavolare trattative, facendo venire meno tutte le ipotesi di soluzione pacifica del contenzioso territoriale.\nA causa del termine delle trattative, il governo polacco dette ordine alle unit\u00e0 della sua marina di salpare verso la Gran Bretagna, nel quadro della cosiddetta operazione Peking, ritenendo che, restando nei porti, in caso di conflitto queste sarebbero state inutilmente sacrificate; contemporaneamente gli aerei lasciarono gli aeroporti in cui erano dislocati per recarsi nei campi di aviazione operativi ed il maresciallo di Polonia Edward Rydz-\u015amig\u0142y annunci\u00f2 la mobilitazione delle truppe."}
{"id": "667591", "revid": "1318658", "url": "https://it.wikipedia.org/wiki?curid=667591", "title": "Baia degli Squali", "text": "La Baia degli Squali (\"Shark Bay\" in inglese) \u00e8 una localit\u00e0 nella regione di Gascoyne, nell'Australia Occidentale. \u00c8 localizzata approssimativamente a , a circa 800 km a nord di Perth, nel punto pi\u00f9 occidentale dell'Australia. Il nome a questa localit\u00e0 fu dato da William Dampier, uno dei primi europei a visitare l'Australia nel luglio del 1699. La stessa Baia degli Squali \u00e8 considerata il primo luogo di contatto con gli europei con l'arrivo di Dirk Hartog nel 1616.\nIl termine \"Baia degli Squali\" pu\u00f2, quindi, riferirsi a:\nLa Baia degli Squali ha una superficie complessiva pari a quella del Galles, con circa 1000 abitanti e 1.500 chilometri di costa. La popolazione (divisa in 12 comunit\u00e0) occupa all'incirca l'1% dell'area totale."}
{"id": "667601", "revid": "124902449", "url": "https://it.wikipedia.org/wiki?curid=667601", "title": "Valle Verzasca", "text": "La Valle Verzasca \u00e8 una valle svizzera del Cantone Ticino. Appartiene al distretto di Locarno e comprende i comuni di Mergoscia e Verzasca. Tranne Mergoscia, appartenente al circolo di Navegna, tutti questi comuni sono parte del circolo di Verzasca.\nSituata tra la Valle Leventina e la Val Maggia, include Brione Verzasca, centro geometrico del cantone; \u00e8 l'unica valle del cantone che non comprende un confine di Stato. Circondata da alte montagne, \u00e8 collocata a nord del Lago Maggiore e si estende da sud a nord per circa 25\u00a0km. Ospita un bacino artificiale, il lago di Vogorno, formato dalla diga di Contra alta 220 metri e larga 380.\nDal punto di vista orografico la valle si colloca nelle Alpi Ticinesi e del Verbano (sottosezione delle Alpi Lepontine).\nStoria.\nI primi insediamenti nella zona, in particolare presso la foce della Verzasca, risalgono al neolitico (XVIII secolo a.C.). Risale all'VIII secolo a.C. il \"Sass di Stri\u00f6i\" (pietra delle streghe) di Berzona (una frazione di Vogorno), un masso su cui sono stati incise coppelle, croci e due forme di piede. A Tenero si trova un'importante necropoli romana dei primi secoli dopo Cristo: scoperta nel 1880, vi sono stati ritrovati anfore e oggetti in bronzo ora custoditi presso il \"Castello dei Visconti\" di Locarno.\nA causa delle difficolt\u00e0 di accesso, la Valle Verzasca non fu mai considerata politicamente rilevante. Per questo motivo, \u00e8 considerata uno dei luoghi che ha mantenuto meglio le sue caratteristiche pi\u00f9 antiche. La prima testimonianza scritta conosciuta di questa comunit\u00e0 risale al 1234, dove si fa riferimento al comune di Verzasca. Gli insediamenti che vi figuravano sin dall'inizio, erano Fontobia, Vogorno, Costa, Corippo, Rancono, Verzollo, Sambugario, Aquino, Brione, Frasco, Sonogno. Non vi figurava Mergoscia che per la sua posizione sul fianco destro all'inizio della valle, si raggiungeva per un'altra strada e non aveva di fatto rapporti stretti con il resto della valle.\nLa comunit\u00e0 apparteneva alla Pieve di Locarno, contro la quale ci fu una rivolta nel 1398. Le prime testimonianze scritte del consiglio di Verzasca sono del 1495. In questi primi secoli si vanno consolidando realt\u00e0 locali che oggi sono indicate con il nome di patriziati, entit\u00e0 politiche che erano il perno vitale su cui si poggiava tutta la vita sociale del tempo. I patrizi erano comproprietari di terre che venivano sfruttate collettivamente. In particolare alpeggi, boschi, acque con i relativi diritti di pesca e vago pascolo. Tutto questo territorio era ed \u00e8 tuttora gestito da un'assemblea dei proprietari (patrizi), la cui propriet\u00e0 non era acquisita attraverso il domicilio, come nei comuni moderni, ma trasmessa per via ereditaria. Nell'iniziale comune di Verzasca confluivano i rappresentanti dei patriziati (\"vicinie\"), in questo consesso venivano trattati temi pi\u00f9 ampi e pi\u00f9 strettamente politici di interesse generale.\nTra il 1410 e il 1500 la valle pass\u00f2 sotto la dominazione degli Svizzeri, dei Savoia, dei Leventinesi e dei Rusca; dal 1500 torna a far parte della comunit\u00e0 di Locarno come baliaggio svizzero, inizialmente governata da podest\u00e0 di provenienza esterna alla valle (in particolare dai Marcacci). Il 24 giugno 1608 gli Svizzeri confermarono le franchigie della comunit\u00e0. Nel 1686, cacciata la famiglia Marcacci, i comuni della valle ritornarono a nominare autonomamente \"podest\u00e0\" e \"tenente\" che provenivano a turno dalle diverse vicinie. A partire dal 1803, la valle form\u00f2 un circolo avente per capoluogo Lavertezzo.\nSul piano religioso, la Valle appartenne alla parrocchia di S. Vittore di Locarno fino al XIII secolo; nel Duecento sorse la chiesa madre di Vogorno, dalla quale in seguito si staccarono le altre parrocchie (allora parte della diocesi di Como). \u00c8 ora parte della diocesi di Lugano, come tutto il resto del Canton Ticino.\nMorfologia.\nLa Valle Verzasca \u00e8 un angolo montuoso e selvaggio, dai pendii scoscesi e dalle innumerevoli cascate. Il fondovalle sta tra i 500 e i 900\u00a0. Le montagne che circondano la valle hanno un'altezza media di 2400\u00a0m. Nella valle scorre il fiume Verzasca, le cui acque si accumulano nel lago di Vogorno prima di uscire dalla valle nel Piano di Magadino e gettarsi nel Lago Maggiore. Ha la tipica conformazione a \u201cV\u201d delle valli fluviali, pur trovandosi in zona alpina dove sono pi\u00f9 frequenti le vallate a \u201cU\u201d di origine glaciale. Nei periodi di glaciazione, infatti, la valle del Ticino (trasversale alla valle Verzasca) era sede di un imponente ghiacciaio che bloccava le nevi eterne della valle Verzasca. Esse quindi si accumulavano, e il loro scioglimento nei periodi caldi causava un forte deflusso di acqua che confer\u00ec alla valle l'aspetto attuale.\nCome nel resto del Sopraceneri, le rocce sono profondamente metamorfizzate, residuo della collisione tra la zolla africana e quella euroasiatica che port\u00f2 alla formazione delle Alpi. Sono visibili nella zona della diga numerose pieghe nelle rocce metamorfiche.\nLe valli laterali si raggiungono dai comuni che compongono la valle. Sul lato ovest si raggiungono la \"Val Resa\" e la \"Valle di Mergoscia\" da Mergoscia; la \"Val di Corippo\" da Corippo; la \"Val d'Orgnana\" e la \"Valle del Cansgell\" da Lavertezzo; la \"Val d'Osura\" da Brione; la \"Val Red\u00f2rta\" e la \"Val Vegorn\u00e8ss;\" da Sonogno. Sul lato est, invece, si raggiunge la \"Val della Porta\" da Vogorno; la \"Val Carecchio\", la \"Val Pincascia\" e la \"Val d'Agro\" da Lavertezzo; la \"Val M\u00f6tt\" da Gerra; la \"Val d'Efra\" da Frasco.\nClima, flora e fauna.\nA causa della variet\u00e0 di altitudine, le diverse aree della Valle Verzasca hanno climi molto diversi. Tenero e Gordola, al riparo dai venti settentrionali grazie alle montagne della valle, e vicine al lago, appartengono alla regione climatica insubre. Qui crescono vigneti e vegetazione mediterranea, e sono rare sia la nebbia sia le piogge, solitamente di breve durata. Questo clima caratterizza gran parte della valle, in cui si possono trovare vigne e boschi di castagni. Al crescere dell'altitudine, che supera i 2000\u00a0m s.l.m. su alcune cime, subentra il clima alpino. A causa delle diverse caratteristiche climatiche, la Valle Verzasca include quasi tutte le zone ambientali del Ticino, e quasi tutte le specie animali e vegetali.\nIntrodotto nel Canton Ticino dai Romani, il castagno costituisce la specie dominante nella parte meridionale, sotto i 1000\u00a0m. I boschi di castagno si trovano in prossimit\u00e0 delle case e hanno la particolarit\u00e0 di avere piante dai rami molto piccoli; il castagno era infatti utilizzato (oltre che per la produzione dei frutti) come fonte di legna da ardere e di materiale per l'edilizia. Il grande tronco veniva segato ad altezza d'uomo e ricresceva naturalmente; dopo circa 10 anni raggiungeva un'altezza tale da poter essere utilizzato per sostenere i pesanti tetti di pietra utilizzati per le costruzioni nella valle. La castanicoltura tuttavia \u00e8 stata ormai abbandonata, causando l'inselvatichimento delle piante e lo sviluppo di altre specie di latifoglie (in particolare frassino, tiglio e faggio).\nNella valle viene allevata l'antica razza di Capra Nera di Verzasca, una delle sette razze caprine nazionali svizzere, molto simile alla capra romana come provato dai ritrovamenti di corna presso Augusta Raurica. Risalente al Medioevo, ha il pelo corto, liscio e leggermente grasso per una maggiore resistenza e agilit\u00e0 nella neve. Il maschio pesa oltre 70 kg ed \u00e8 alto 80\u201390\u00a0cm al garrese; la femmina pesa circa 50\u00a0kg ed \u00e8 alta 75\u201385\u00a0cm.\nPopolazione.\nNel 2004, 3'299 persone (di cui 2'803 cittadini svizzeri) avevano domicilio stabile in Valle Verzasca.\nVa notato che entrambi i comuni pi\u00f9 popolosi, ovvero Lavertezzo e Cugnasco-Gerra, si estendono nel piano di Magadino. In totale, meno del 10% degli abitanti dei comuni risiede effettivamente in Valle Verzasca.\nDai dati del censimento federale del 2000, oltre l'85% della popolazione risulta di madrelingua italiana, il rimanente 15% \u00e8 costituito in massima parte da cittadini svizzeri di lingua tedesca. La percentuale di italiani \u00e8 maggiore nei comuni pi\u00f9 settentrionali, e minima a Mergoscia (75%). Simili sono le percentuali per quanto riguarda la religione dichiarata: l'80% della popolazione \u00e8 di religione cattolica, il 9% protestante, il 9% di altra religione (il 2% non ha risposto).\nNella valle sono presenti solo scuole elementari; la pi\u00f9 vicina scuola media si trova a Gordola, e a essa fanno riferimento i comuni della valle.\nEconomia.\nAnticamente, gli abitanti della valle vivevano per lo pi\u00f9 grazie all'agricoltura e alla pastorizia. A partire dal quattordicesimo secolo, gli abitanti cominciarono a trasferirsi per l'inverno nel piano di Magadino assieme al bestiame. L'economia della valle rimase comunque prettamente autarchica, non solo nel vitto ma anche nell'abbigliamento e negli attrezzi. A partire dal Seicento si iniziarono vere e proprie migrazioni stagionali degli abitanti, in cerca di lavoro retribuito nelle nazioni vicine. Disoccupati e avventurieri venivano arruolati come mercenari al servizio di signori stranieri.\nVerso la fine del diciannovesimo secolo arrivano nella valle le strade carrozzabili, creando nuove possibilit\u00e0 di sfruttamento delle risorse della valle. Nel 1873 la strada raggiunge Sonogno e comincia lo sfruttamento del granito presso le cave di Brione, in cui lavorava manodopera locale. Era attiva altres\u00ec in Val d'Efra (presso Frasco, all'epoca il maggior centro artigianale dell'alta Valle) una cava di calcare, frantoi per ottenere olio dalle noci, una segheria, pestatoi per la battitura della canapa e del lino, e alcuni mulini per cereali.\nRisale allo stesso periodo anche una piccola migrazione verso la California, che sostituisce l'emigrazione verso l'Europa dei secoli precedenti. Negli anni trenta, tuttavia, la crisi e la disoccupazione colpirono anche la Valle Verzasca e, a causa della chiusura delle frontiere americane, l'emigrazione non era pi\u00f9 una possibilit\u00e0. Per aiutare i disoccupati venne creato il \"Comitato per i lavori casalinghi a domicilio\", che forniva agli abitanti della valle la possibilit\u00e0 di dedicarsi a lavori artigianali, in particolare alla lavorazione della lana (dipinta con colori naturali ottenuti da radici e frutti presenti in loco) e alla falegnameria. A partire dal comitato nacque nel 1933 la \"Pro Verzasca\", un'associazione locale con sede a Sonogno che si occupa della promozione culturale, ma soprattutto nel sostegno dell'allevamento e della produzione artigianale della valle.\nLa trasformazione dei vecchi \"rustici\" in alberghi o seconde case ha creato numerosi posti di lavoro e incrementato i guadagni derivanti dal turismo. Nello stesso tempo, ha fatto s\u00ec che il caratteristico aspetto della valle non venisse mutato.\nLa popolazione attiva (1'617 persone a fine 2004) lavora nel primario per l'8%, nel secondario per il 27%, nel terziario per il 65%. L'economia del primario \u00e8 basata principalmente sulla produzione di fieno e sull'allevamento ovino, finalizzato alla produzione della lana. Nel zona del Monte Borgna sono tuttora presenti alcuni alpeggi, tra cui il principale \u00e8 quello dell'alpe Mognora dove ogni anno pascolano 80 animali tra caprini e bovini.\nTurismo.\nOgni anno, la Valle Verzasca richiama circa 300.000 turisti, la maggior parte dei quali raggiunge in giornata la valle dal restante territorio del Canton Ticino o dalle province italiane di Como e Varese. La Verzasca attrae tanto i canoisti quanto i sommozzatori. Tuttavia la sua discesa \u00e8 piuttosto difficile e, in alcuni tratti, pericolosa a causa delle correnti; tra il 1990 e il 2000 sono morte 35 persone.\nSport.\nLe numerose cime con vista sul Vallese e sulle Alpi bernesi, e i passi che conducono alle valli adiacenti, rendono la Valle Verzasca un luogo molto frequentato dagli amanti dell'escursionismo. L'intera valle \u00e8 punteggiata dai tipici \"rustici\" di pietra grigia (gneiss), con bordi bianchi alle finestre e pesanti tetti di pietra. Le cappelle lungo i sentieri testimoniano la fede religiosa dei valligiani; in particolare si ricorda la \"cappella del Vescovo\" a Gordola, fatta costruire nel 1669 dal vescovo di Como, Ambrogio Torriani, dopo essersi salvato da una caduta da cavallo.\nSono presenti numerosi percorsi segnalati secondo le convenzioni del Club Alpino Svizzero, e le capanne Barone, Cognora, Efra, Osola, F\u00fcmegna e Borgna offrono vitto e alloggio e fanno da appoggio a tre principali percorsi a tappe.\nIl \"Sentierone Valle Verzasca\", segnalato in bianco e rosso, attraversa la valle da Tenero a Sonogno. Suddiviso in varie tappe, costeggia prima il Lago di Vogorno (passando da Mergoscia) per poi risalire il corso della Verzasca.\nLa \"Via Alta della Verzasca\" (VAV) \u00e8 uno dei tracciati pi\u00f9 selvaggi dell'intera Svizzera: collega cinque capanne passando per alpeggi desolati, ripidi canaloni, e valli laterali di difficile accesso. Il sentiero \u00e8 segnalato in bianco e blu, ed \u00e8 consigliato solo agli escursionisti pi\u00f9 esperti; i punti pi\u00f9 difficili sono attrezzati con corde o maniglie metalliche.\nInfine, passano per la Valle Verzasca tre tappe del sentiero \"Trekking 700\" che unisce Mesocco (Grigioni) con Formazza (Italia). Sono la quarta (Biasca\u2013Capanna Efra), la quinta (Capanna Efra\u2013Sonogno), e la sesta (Sonogno\u2013Prato Sornico).\nMusei ed edifici storici.\nOltre alla gi\u00e0 citata \"Cappella del Vescovo\" e alla \"Casa della lana\" (sede di \"Pro Verzasca\"), vi sono altri due luoghi che costituiscono una significativa testimonianza della storia della valle, entrambi situati all'estremo nord della valle. La collezione del \"Museo di Val Verzasca\", presente dal 1974 a Sonogno (Casa Genardini), comprende circa mille oggetti che mostrano la vita quotidiana nei secoli passati; il museo \u00e8 anche sede di esposizioni temporanee. A Frasco, invece, sorgono un mulino eretto nel 1880 e una piccola centrale idroelettrica nei pressi della Capanna Efra, testimonianza dell'importanza del paese come centro artigianale al termine del XIX secolo. Il mulino, inattivo dal 1950, \u00e8 stato restaurato nel 1996.\nA Brione \u00e8 infine presente il Castello dei Marcacci, la famiglia locarnese che domin\u00f2 la valle a partire dal Cinquecento, e la chiesa parrocchiale contiene affreschi del Duecento di scuola giottesca.\nAltri eventi.\n\"Pro Verzasca\" sostiene diverse manifestazioni di carattere culturale e tradizionale, tuttavia, il programma dell'associazione \u00e8 soggetto a forti cambiamenti di anno in anno e comprende anche fiere e mercatini al di fuori della valle. \u00c8 quindi opportuno contattare direttamente l'associazione per maggiori informazioni; citiamo tuttavia la tintura della lana, divisa, approssimativamente, tra la seconda met\u00e0 di maggio e la prima di settembre.\nAccesso alla valle.\nIl solo punto di accesso alla valle per mezzi a motore (inclusi gli autopostali) \u00e8 nel sud, passando da Tenero o Gordola. La strada cantonale sul lato est della valle, costruita solo tra il 1866 e il 1871, passa da Vogorno, Corippo, Lavertezzo, Brione Verzasca, Gerra Verzasca, e Frasco per giungere infine a Sonogno. L'accesso \u00e8 possibile anche sul lato ovest, dove la strada proveniente da Locarno entra nella valle a Tenero, per terminare a Mergoscia.\nFino all'inizio del XIX secolo, la strada sul lato sinistro della valle era chiusa da un portone cui deve il nome la \"Val della Porta\". Posto in concomitanza di un orrido, questo portone regolava l'accesso ai villaggi verzaschesi e veniva chiuso di notte in caso di pestilenze o guerre."}
{"id": "667602", "revid": "287204", "url": "https://it.wikipedia.org/wiki?curid=667602", "title": "Bora (disambigua)", "text": ""}
{"id": "667611", "revid": "88740", "url": "https://it.wikipedia.org/wiki?curid=667611", "title": "Palazzo degli Elefanti", "text": "Il palazzo degli Elefanti (gi\u00e0 palazzo Senatorio) \u00e8 un edificio storico adibito a municipio ubicato sul lato nord della scenografica piazza Duomo di Catania.\nStoria.\nEpoca aragonese.\nIl primitivo edificio chiamato \"Palazzo Senatorio\" o \"Casa Senatoria\" o \"Loggia Senatoria\" o \"Loggia Medievale\", semplicemente \"loggia\", aveva la funzione di archivio comunale. I rappresentanti cittadini si riunivano nel peristilio, tra le sue mura talvolta si adunava il parlamento (assise documentate in citt\u00e0: 1281, 1296, 1336, 1353, 1397, 1416, 1460, 1475, 1478, 1494, ed ancora nel 1552, 1566). \nCostruzione appartenente al sacro recinto al pari di altri edifici adiacenti, era definito genericamente col termine di cattedrale per indicare espressamente il luogo delle assise o \"curiae generales\" convocate dal sovrano. Le sessioni itineranti del Parlamento tenute nelle fedeli roccaforti di Catania, Messina e in molte citt\u00e0 demaniali o \"regie\" della costa orientale siciliana, erano motivate dalle annose acredini tra fazione latina e catalana, fomentate dai vari esponenti delle famiglia Chiaramonte, nucleo dichiaratamente ostile ai membri di Casa d'Aragona. \nAlla stessa stregua delle signorie rinascimentali dell'intera penisola, il Gran Loggiato destinato alle adunanze pubbliche, a Catania si perfezion\u00f2 col termine di loggia o portico, appellativo utilizzato per identificare il Palazzo Pubblico.\nLope III Xim\u00e9nez de Urrea y de Bardaixi, vicer\u00e9 di Sicilia, dispose che i libri dei privilegi cittadini e le scritture varie ascrivibili ai sovrani aragonesi e alla regina Bianca di Navarra fossero raccolti in ogni parte del regno per essere custoditi negli archivi di questo stabile.\nEpoca spagnola.\nI tumulti di Catania iniziati il 27 maggio 1647, locale espressione della rivolta antispagnola, determinarono la parziale distruzione e il depauperamento degli archivi cittadini. \nAlla sua costruzione nel 1696, subito dopo il terribile terremoto del 1693 che distrusse completamente le strutture, parteciparono numerosi architetti: il progetto originale fu realizzato da Giovan Battista Longobardo con la collaborazione dell'architetto Vincenzo Caffarelli dell'Ordine dei Crociferi e, dopo il 1757, su progetto dall'architetto Giuseppe Palazzotto.\nLo scalone d'onore che si apre sulla corte interna fu inserito nel XIX secolo da Stefano Ittar.\nEpoca contemporanea.\nIl 14 dicembre 1944, a seguito di tumulti popolari, il municipio fu incendiato, evento che determin\u00f2 la perdita dei preziosi archivi storici del comune e di cimeli custoditi nel Museo del Risorgimento, istituzione ospitata in alcuni ambienti. Dopo l'incendio le sale interne furono nuovamente arredate nello stile originario, il palazzo fu riaperto il 14 dicembre 1952, anniversario dell'incendio.\nDopo lavori di ristrutturazione, \u00e8 stato adibito a sede del municipio dal 1953.\nEsterno.\nL'edificio ha un impianto rettangolare con sviluppo maggiore sull'asse nord - sud, tre elevazioni che comprendono il \"piano nobile\" al livello intermedio. Prospetta sulla barocca Piazza Duomo ove fronteggia il \"Liotru\" e il Palazzo del Seminario dei Chierici. L'ingresso principale rivolto a mezzogiorno si apre su via Vittorio Emanuele II (gi\u00e0 \"Strada Reale\"), quello orientale corrispondente all'ala con sviluppo maggiore, prospetta su via Etnea (gi\u00e0 \"via Uzeda\").\nIl prospetto meridionale e quello corrispondente presentano una teoria di tre imposte per ala e livello, quello orientale e quello opposto cinque. Le partizioni scandite da lesene mostrano finestre ornate con timpano ad arco al piano terra, finestre - balconi balaustrati arricchiti da timpano triangolare spezzato al secondo, semplici finestre con cornice e ringhiera con colonnine al terzo.\nLa facciata d'impronta barocca presenta pilastri - paraste arricchiti alla base da bugne a diamante e a cuscino fino al primo piano, proseguono a mo' di lesene piatte e lisce fino all'architrave della trabeazione, senza capitelli. Il severo bugnato del primo ordine si equilibra coi caldi intonaci e le nervature verticali, realizzate insieme agli ornati in bianca pietra calcarea di Siracusa. \nIl portale \u00e8 compreso tra coppie di colonne binate in granito, collocate su alti plinti, che sorreggono il grande balcone centrale. Sulle mensole aggettanti dell'importante architrave si stagliano le statue raffiguranti la \"Giustizia\" e la \"Fede\", grande stemma intermedio recante le armi della Citt\u00e0 di Catania. Ai lati della cornice sono murate due targhe commemorative.\nPiano terra.\nNell'androne sud del palazzo sono custodite due carrozze del Settecento, di cui una berlina, usata durante i cortei nell'ambito dei festeggiamenti di sant'Agata per condurre il sindaco alla chiesa di Sant'Agata alla Fornace per la processione del 3 febbraio volta a rinnovare l'offerta della cera, riproposizione del voto del \u00abSenato di Catania\u00bb all'amata patrona e protettrice. \nCortile:\nContrariamente allo sviluppo perimetrale esterno, il cortile interno si articola in lunghezza sull'asse est - ovest con portici settentrionale e meridionale di 5 arcate ciascuno poggianti su pilastri. Nel cortile e negli altri androni sono esposti alcuni reperti di varie epoche e opere d'arte contemporanea, spicca imponente e solitario nell'androne ovest il monoblocco detto \"Pietra del Malconsiglio\".\nPiano nobile.\nNel salone d'onore ed altri ambienti al primo piano sono custoditi dipinti opere del pittore catanese Giuseppe Sciuti:\nOpere d'arte di Emilio Greco, Francesco Contraffatto."}
{"id": "667614", "revid": "767487", "url": "https://it.wikipedia.org/wiki?curid=667614", "title": "Ptilichthys goodei", "text": "La famiglia dei Ptilichthyidae annovera solamente una specie di pesce d'acqua salata, Ptilichthys goodei ed appartiene all'ordine dei Perciformes.\nDistribuzione e habitat.\nQuesta specie \u00e8 diffusa nelle acque costiere (fino a 250 metri dalla superficie) del Pacifico, dall'Alaska al Giappone, Stretto di Bering compreso. Abita le acque comprese tra 0 e -350 metri di profondit\u00e0. Di giorno si rifugia sui fondali, nascondendosi in fosse tra il fango o la sabbia, ma durante la notte si avvicina alla superficie in cerca di cibo.\nDescrizione.\nLungo fino a 40 cm, \"Ptilichthys goodei\" presenta un corpo anguilliforme, cilindrico e poco compresso ai fianchi. La coda \u00e8 lunga la met\u00e0 del corpo ed \u00e8 composta dalla parte finale del corpo, allungata e sottile, con pinna anale e dorsale unite a lancia nella parte terminale.\nPredatori.\n\u00c8 spesso trovato nello stomaco del Salmone argentato."}
{"id": "667618", "revid": "2519", "url": "https://it.wikipedia.org/wiki?curid=667618", "title": "Local government area dell'Australia", "text": "Local government area (abbreviato in LGA e traducibile in \"Area ad amministrazione locale\") \u00e8 un termine usato in Australia per indicare un tipo di suddivisione amministrativa di terzo livello proprio di aree controllate e amministrate esclusivamente da governi locali.\nIl criterio di attribuzione dello status di \"Local Government\" non \u00e8 omogeneo tra i vari Stati e Territori dell'Australia: ricadono infatti in tale denominazione agglomerati eterogeneri quali ad esempio sobborghi, aree metropolitane, distretti, municipalit\u00e0, regioni, contee e citt\u00e0.\nMolti LGA nel Nuovo Galles del Sud e nell'Australia Meridionale non possiedono pi\u00f9 questa classificazione, ma sono semplicemente catalogate come \"Council\", ad esempio \"Manly Council\" o \"Waverley Council\".\nCome detto in epigrafe, si tratta di un sistema di classificazione di terzo livello amministrativo, che viene immediatamente dopo il livello nazionale (\"Commonwealth\") e quello dell'autorit\u00e0 dei singoli Stati e Territori.\nIn alcuni Stati come il Queensland il potere legislativo \u00e8 stato delegato a singole LGA su materie locali."}
{"id": "667619", "revid": "690118", "url": "https://it.wikipedia.org/wiki?curid=667619", "title": "Mortaio 120-HM 38", "text": "Il mortaio 120-HM 38 o M1938 \u00e8 un mortaio pesante sovietico da 120 mm che rappresenta una delle migliori realizzazioni mai concretizzate in questo campo della tecnica militare. Ancora oggi (2020) l'arma \u00e8 tuttora impiegata in molte parti del mondo.\nStoria.\nIl \"M1938\" era una versione migliorata del mortaio francese Brandt 120 mm Mle 1935, importato prima della capitolazione della Francia del 1940, e che rappresentava la sintesi pi\u00f9 efficace fra peso, mobilit\u00e0, semplicit\u00e0 e potenza di fuoco. Le granate da 120mm erano il calibro ideale in quanto, pesando 16 kg., erano abbastanza leggere per essere manovrate da un singolo militare ma al contempo abbastanza pesanti per un potente effetto esplosivo. L'Armata Rossa adott\u00f2 prontamente il progetto francese con alcune modifiche minori riguardo al congegno di puntamento e ai comandi.\nOriginariamente esso era inteso per la dotazione a livello di reggimento, al posto dell'artiglieria d'accompagnamento convenzionale, di gran lunga pi\u00f9 costosa, anche se dotata di una gittata maggiore e in alcuni casi anche della capacit\u00e0 di tiro diretto, oltre che del tiro indiretto come i mortai. Ma i mortai sono di gran lunga pi\u00f9 semplici ed economici, capaci di eseguire un'azione di fuoco con le granate cadenti in traiettoria quasi verticale (cd. \"tiro nel secondo arco\"), ottimizzando la distribuzione delle schegge in un'area ampia, senza nemmeno la possibilit\u00e0 di trovare scampo dietro ostacoli come nel caso del tiro teso dei cannoni. Per questo erano e sono armi particolarmente utili per la fanteria che cos\u00ec \u00e8 in grado di provvedere da s\u00e9 al proprio sostegno di fuoco, oltre che per il fatto di essere di gran lunga pi\u00f9 mobili in situazioni in cui la motorizzazione non era impiegabile (per esempio, in montagna), fattore di particolare rilevanza nell'Unione Sovietica dove la rete stradale era carente e inadatta al movimento di artiglierie.\nEra un'arma stupefacente, distruggeva un carrarmato con 2 colpi\nImpiego operativo.\nIl mortaio HM-38 fu assegnato alle compagnie mortai pesanti dei reggimenti di fanteria dell'Armata Rossa, per fornire loro sostegno di fuoco in luogo dell'artiglieria da campagna, che era invece assegnata a livello di divisione. La dottrina sovietica prevedeva infatti che la fanteria restasse inevitabilmente scollegata dall'artiglieria, sul campo di battaglia, e dovesse perci\u00f2 provvedere da s\u00e9 all'appoggio di fuoco tattico: il mortaio rappresentava l'arma ideale per la sua combinazione di mobilit\u00e0, semplicit\u00e0 e potenza di fuoco.\nQuando i tedeschi invasero l'URSS furono molto impressionati dalla potenza di fuoco dei mortai sovietici, tanto che ne utilizzarono tutti gli esemplari catturati. Ne furono tanto pi\u00f9 impressionati quando i mortai da 120mm, dato il loro notevole successo, vennero poi schierati dai sovietici a partire dal livello di battaglione. L'arma sovietica coniugava un'eccellente mobilit\u00e0 tattica (una squadra con un automezzo poteva rapidamente piazzarlo o ritirarlo in pochi minuti) a una potente granata che valeva quanto quella dell'artiglieria da campagna. Una compagnia mortai pesanti poteva sparare, dai suoi 4 pezzi, fino a 40 granate da 16kg al minuto, che risultavano in un volume di fuoco devastante. Non meno importante \u00e8 il fatto che i sovietici seppero fare un uso molto efficace dei loro mortai pesanti, sfruttandone a fondo le caratteristiche di mobilit\u00e0 e volume di fuoco.\nLa reazione tedesca fu quella di mettere in servizio le armi sovietiche di preda bellica, col nome 12-cm Granatwerfer 378(r) ma non tardarono a mettere in linea anche le loro copie 12 cm Granatwerfer 42 direttamente prodotte in Germania, mentre anche l'Italia avanz\u00f2 un programma per riequipaggiarsi con armi da 120\u00a0mm, che per\u00f2 nel 1943 erano ancora in fase di distribuzione iniziale. I rumeni produssero una copia denominata Re\u0219i\u021ba Model 1942. Del resto, i tedeschi nel contempo stavano sostituendo i cannoni da accompagnamento da fanteria (s.IG e l.IG) proprio con i mortai da 120\u00a0mm, reputandoli pi\u00f9 efficaci nell'appoggio di fuoco.\nSpecifiche tecniche.\nVersione prodotta in URSS del mortaio francese Brandt Mle 1935, il HM-38 ne riprendeva lo schema generale, molto semplice: piastra di appoggio circolare, bocca da fuoco, e affusto a bipiede, tutto in acciaio. Conformemente alle realizzazioni sovietiche, \u00e8 un'arma robusta e solidissima.\nIn assetto di movimento l'HM 38 veniva trainato con un telaio su ruote e un leggero avantreno, tramite l'orecchione anteriore fissato alla volata con una fascia a vite. L'avantreno era dotato anche di 12 colpi di pronto impiego. Un autocarro leggero o una pariglia di cavalli era sufficiente per il movimento. La movimentazione era semplice e rapida, per cambiare in fretta la posizione: piastra e bipiede erano lasciati sempre montati, per cui per mettere in batteria l'arma era sufficiente sganciarla dal traino, ruotarla fino a poggiare la piastra a terra, estendere il bipiede e sganciare l'avantreno. Il tutto \u00e8 rapido e facile e d\u00e0 al mortaio sovietico una mobilit\u00e0 tattica molto utile, che rappresenta uno dei maggiori pregi dell'arma.\nLa bocca da fuoco \u00e8 ad anima liscia, con bipiede e congegni di puntamento laterali. Le granate erano esplosive o nebbiogene ma esistevano anche quelle chimiche, non utilizzate. Un inconveniente degno di nota del mortaio sovietico era la tendenza a sprofondare la piastra d'appoggio nel terreno durante le azioni di fuoco prolungate. Per ovviare questo problema, nel 1943 venne ideato il modello PM-43, con molle di ammortizzazione sull'affusto. Questo mortaio \u00e8 ancora oggi utilizzato in numerose parti del mondo."}
{"id": "667620", "revid": "47767", "url": "https://it.wikipedia.org/wiki?curid=667620", "title": "C\u00e9leste Gineste", "text": ""}
{"id": "667623", "revid": "1873140", "url": "https://it.wikipedia.org/wiki?curid=667623", "title": "Ci vorrebbe il mare", "text": "Ci vorrebbe il mare \u00e8 un album del cantautore Marco Masini, pubblicato il 27 ottobre 2006. Si tratta della prima di una serie di reincisioni degli album di Masini, rifacimenti finalizzati alla riacquisizione, da parte di Marco e della sua attuale casa discografica, del vecchio catalogo. Tutte le canzoni dell'album di debutto \"Marco Masini\" sono state risuonate e ricantate, in modo da beneficiare di arrangiamenti attuali ma molto fedeli agli originali. In pi\u00f9, rispetto al disco originale, contiene le prime due canzoni interpretate da Marco, \"Uomini\" e \"Bugie\" (pubblicate in un singolo dal titolo \"Uomini\" nel 1988 e mai inserite in alcun album della discografia ufficiale), nonch\u00e9 \"Meglio solo\" (pubblicato come lato B del singolo \"Disperato\" del 1990 e successivamente inserita nella raccolta \"L'amore sia con te\" ormai fuori catalogo)."}
{"id": "667624", "revid": "148107", "url": "https://it.wikipedia.org/wiki?curid=667624", "title": "Acido coniugato", "text": "Secondo la teoria acido-base di Br\u00f8nsted-Lowry, un acido coniugato \u00e8 la parte acida di una coppia di specie chimiche che si formano in conseguenza della ionizzazione di un acido (&lt;chem&gt;HX&lt;/chem&gt;) in seguito alla perdita di un idrogenione (&lt;chem&gt;H^+&lt;/chem&gt;). La parte basica che si forma in seguito al trasferimento (&lt;chem&gt;X^{-}&lt;/chem&gt;) \u00e8 chiamata base coniugata.\nIn soluzioni acquose, supponendo che &lt;chem&gt;HX&lt;/chem&gt; sia un acido generico e &lt;chem&gt;X^-&lt;/chem&gt; la sua base coniugata, la reazione chimica di equilibrio che avviene \u00e8 della forma:\nJohannes Nicolaus Br\u00f8nsted e Thomas Martin Lowry introdussero la teoria di Br\u00f8nsted-Lowry, che proponeva che qualsiasi composto che pu\u00f2 trasferire un protone a qualsiasi altro composto \u00e8 un acido, e il composto che accetta il protone \u00e8 una base. Un protone \u00e8 una particella nucleare con un'unit\u00e0 di carica elettrica positiva; \u00e8 rappresentato dal simbolo &lt;chem&gt;H^+&lt;/chem&gt; perch\u00e9 costituisce il nucleo di un atomo di idrogeno, cio\u00e8 un idrone.\nUn catione pu\u00f2 essere un acido coniugato e un anione pu\u00f2 essere una base coniugata, a seconda di quale sostanza \u00e8 coinvolta e quale teoria acido-base viene considerata. L'anione pi\u00f9 semplice che pu\u00f2 essere una base coniugata \u00e8 l'elettrone solvatato il cui acido coniugato \u00e8 l'idrogeno atomico.\nReazioni acido-base.\nIn una reazione acido-base, un acido pi\u00f9 una base reagiscono per formare una base coniugata pi\u00f9 un acido coniugato; i coniugati si formano quando un acido perde un protone idrogeno o una base acquista un protone idrogeno. Un esempio pu\u00f2 essere la seguente figura:\nSi dice che la molecola d'acqua (&lt;chem&gt;H2O&lt;/chem&gt;) \u00e8 l'acido coniugato dello ione idrossido, dopo che quest'ultimo ha ricevuto il protone idrogeno donato dall'ammonio. D'altra parte, l'ammoniaca (&lt;chem&gt;NH3&lt;/chem&gt;) \u00e8 la base coniugata per l'ammonio acido dopo che l'ammonio ha donato uno ione idrogeno verso la produzione della molecola d'acqua. Ci si pu\u00f2 anche riferire a &lt;chem&gt;OH^-&lt;/chem&gt; come base coniugata di &lt;chem&gt;H2O&lt;/chem&gt;, poich\u00e9 la molecola d'acqua dona un protone verso la produzione di &lt;chem&gt;NH4+&lt;/chem&gt; nella reazione inversa, che \u00e8 il processo predominante in natura a causa della forza della base &lt;chem&gt;NH3&lt;/chem&gt; sullo ione idrossido. Sulla base di queste informazioni, \u00e8 chiaro che i termini \"acido\", \"base\", \"acido coniugato\" e \"base coniugata\" non sono fissati per una determinata specie chimica, ma sono intercambiabili a seconda della reazione in atto.\nForza dei coniugati.\nLa forza di un acido coniugato \u00e8 direttamente proporzionale alla sua costante di dissociazione. Se un acido coniugato \u00e8 forte, la sua dissociazione avr\u00e0 una costante di equilibrio pi\u00f9 alta e i prodotti della reazione saranno favoriti. La forza di una base coniugata pu\u00f2 essere vista come la tendenza della specie ad \"attirare\" i protoni di idrogeno verso di s\u00e9. Se una base coniugata \u00e8 classificata come forte, \"si aggrapper\u00e0\" al protone idrogeno quando \u00e8 in soluzione, e il suo acido non si dissocer\u00e0.\nSe una specie \u00e8 classificata come un acido forte, la sua base coniugata sar\u00e0 debole. Un esempio di questo caso sarebbe la dissociazione dell'acido cloridrico (&lt;chem&gt;HCl&lt;/chem&gt;) in acqua. Poich\u00e9 l'acido cloridrico \u00e8 un acido forte (si dissocia in larga misura), la sua base coniugata (&lt;chem&gt;Cl^{-}&lt;/chem&gt;) sar\u00e0 una base coniugata debole. Pertanto, in questo sistema, la maggior parte dei protoni &lt;chem&gt;H^+&lt;/chem&gt; sar\u00e0 sotto forma di ione idronio &lt;chem&gt;H3O^+&lt;/chem&gt;, invece di attaccarsi a un &lt;chem&gt;Cl^{-}&lt;/chem&gt; e la base coniugata sar\u00e0 pi\u00f9 debole di una molecola d'acqua.\nD'altra parte, se una specie \u00e8 classificata come un acido debole, la sua base coniugata non sar\u00e0 necessariamente una base forte. Per esempio l'acetato, la base coniugata dell'acido acetico, ha una costante di dissociazione della base formula_2, che lo rende una base debole. Affinch\u00e9 una specie abbia una base coniugata forte deve essere un acido molto debole, come ad esempio l'acqua.\nIdentificazione delle coppie coniugate acido-base.\nPer identificare l'acido coniugato, si cerca la coppia di composti correlati. La reazione acido-base pu\u00f2 essere vista in un senso \"prima\" e \"dopo\". Il \"prima\" \u00e8 il lato reagente dell'equazione, il \"dopo\" \u00e8 il lato prodotto dell'equazione. L'acido coniugato nel lato successivo di un'equazione guadagna uno ione idrogeno, quindi nel lato anteriore dell'equazione il composto che ha uno ione idrogeno in meno dell'acido coniugato \u00e8 la base. La base coniugata nel lato successivo dell'equazione ha perso uno ione idrogeno, quindi nel lato anteriore dell'equazione, il composto che ha uno ione idrogeno in pi\u00f9 della base coniugata \u00e8 l'acido.\nSi consideri la seguente reazione acido-base:\nL'acido nitrico (&lt;chem&gt;HNO3&lt;/chem&gt;) \u00e8 un acido perch\u00e9 dona un protone alla molecola d'acqua e la sua base coniugata \u00e8 il nitrato (&lt;chem&gt;NO3^{-}&lt;/chem&gt;). La molecola d'acqua funge da base perch\u00e9 riceve il catione idrogeno (protone) e il suo acido coniugato \u00e8 lo ione idronio (&lt;chem&gt;H3O^+&lt;/chem&gt;).\nApplicazioni.\nUn uso di acidi e basi coniugati risiede nei sistemi tampone, che includono una soluzione tampone. In un tampone, un acido debole e la sua base coniugata (sotto forma di sale), o una base debole e il suo acido coniugato, vengono utilizzati per limitare la variazione del pH durante un processo di titolazione. I tamponi hanno applicazioni chimiche sia organiche che non organiche. Ad esempio, oltre ai tamponi utilizzati nei processi di laboratorio, il sangue umano funge da tampone per mantenere costante il pH. Il tampone pi\u00f9 importante nel nostro flusso sanguigno \u00e8 il tampone acido carbonico-bicarbonato, che impedisce drastici cambiamenti di pH quando l'anidride carbonica viene introdotta. Questo funziona come:\nInoltre, ecco una tabella di soluzioni tampone comuni:\nUna seconda applicazione comune con un composto organico sarebbe la produzione di un tampone con acido acetico. Se l'acido acetico, un acido debole con la formula &lt;chem&gt;CH3COOH&lt;/chem&gt;, \u00e8 stato trasformato in una soluzione tampone, dovrebbe essere combinato con la sua base coniugata &lt;chem&gt;CH3COO-&lt;/chem&gt; sotto forma di sale. La miscela risultante \u00e8 chiamata tampone acetato, costituita da &lt;chem&gt;CH3COOH(aq)&lt;/chem&gt; e &lt;chem&gt;CH3COONa(aq)&lt;/chem&gt;. L'acido acetico, insieme a molti altri acidi deboli, serve come componente utile dei tamponi in diverse impostazioni di laboratorio, ciascuno utilizzabile all'interno del proprio intervallo di pH.\nLa soluzione di lattato di Ringer \u00e8 un esempio in cui la base coniugata di un acido organico, l'acido lattico (&lt;chem&gt;CH3CH(OH)CO2^{-}&lt;/chem&gt;) \u00e8 combinato con cationi di sodio, calcio e potassio e anioni cloruro in acqua distillata che insieme formano un fluido che \u00e8 isotonico rispetto al sangue umano e viene utilizzato per la rianimazione di liquidi dopo la perdita di sangue dovuta a traumi, interventi chirurgici o ferite da ustioni.\nTavola degli acidi e loro basi coniugate.\nDi seguito sono tabulati diversi esempi di acidi e loro basi coniugate; si noti come differiscono di un solo protone (ione H+). La forza acida diminuisce e la forza della base coniugata aumenta con lo scorrere dell'elenco:\nTavola delle basi e dei loro acidi coniugati.\nAl contrario, ecco una tabella delle basi e dei loro acidi coniugati. Allo stesso modo, la forza della base diminuisce e la forza dell'acido coniugato aumenta lungo l'elenco:"}
{"id": "667631", "revid": "61051", "url": "https://it.wikipedia.org/wiki?curid=667631", "title": "Amazona leucocephala", "text": "Amazona leucocephala (), detta anche Cotorra dalla popolazione cubana e conosciuta comunemente come Amazzone di Cuba o Amazzone cubana, \u00e8 un pappagallo endemico dei Caraibi.\nTassonomia.\nSi conoscono 5 sottospecie:\n\"Amazona leucocephala leucocephala\" ed \"Amazona leucocephala palmarum\" sono da taluni autori considerate come la medesima sottospecie.\nDistribuzione e habitat.\nGeograficamente si possono individuare 3 gruppi distribuiti in differenti aree del Mar dei Caraibi.\nSi classificano come:\nL\"'Amazona leucocephala\" vive nella boscaglia piuttosto che nella savana, il pi\u00f9 lontano \npossibile da insediamenti umani (ma ci sono eccezioni). Ama circondarsi di pini e palme.\nRiproduzione.\nLa cotorra, raggiunta la maturit\u00e0 sessuale e sceltasi un partner, fa una sola covata l'anno e si accoppia con un unico partner con il quale nidifica all'interno di cavit\u00e0 dagli alberi. La disponibilit\u00e0 di nidi \u00e8 considerata un fattore limitante per la popolazione di cotorre. Esse infatti non costruiscono le cavit\u00e0 degli alberi ove nidificano ma, le riutilizzano di anno in anno adattandole (soprattutto scavando in profondit\u00e0). Qualora queste palme (per lo pi\u00f9 secche) vengano a mancare, le amazzoni troveranno difficolt\u00e0 nella riproduzione. I nidi possono essere distrutti a causa di abbattimenti da parte dei \u201cladri di cotorre\u201d, dai cicloni, dagli incendi oppure possono essere occupati da altre specie che nidificano in maniera similare come per esempio il picchio verde di Cuba (\"Xiphidiopicus percussus\") o il cernicalo. Queste specie possono ingaggiare occasionalmente dei veri e propri combattimenti con le cotorre. l periodo riproduttivo comincia la seconda met\u00e0 di marzo e termina durante la seconda met\u00e0 di giugno. Nella prima met\u00e0 di marzo \u00e8 solo possibile osservare uova all'interno dei nidi; oppure nidi in via di costruzione. Vengono deposte da 2 a 4 uova che saranno poi covate per circa 25 giorni. I pulcini, che cominceranno a vedersi in maggio resteranno nel nido per circa 9 settimane per poi uscirne ma, la vera indipendenza la otterranno dopo ulteriori 67 settimane. Nel periodo di giugno difficilmente troveremo ancora delle uova fertili all'interno del nido. I periodi riproduttivi variano in funzione della siccit\u00e0, del passaggio di uragani, disponibilit\u00e0 di cibo ecc. All'interno della coppia raramente il maschio si occupa dell'incubazione delle uova, la femmina risiede all'interno del nido quasi sempre. Il maschio nel frattempo procura cibo per lei e per gli eventuali piccoli nati da poco (si calcola nel raggio di circa 80 metri dal nido) Il pattern comportamentale cambia repentinamente quando tutte le uova si sono schiuse: le femmine inizieranno ad uscire sempre pi\u00f9 spesso dal nido collaborando alla ricerca di cibo con il compagno.\nAlimentazione.\nLa \"cotorra\" \u00e8 un animale granivoro e frugivoro, raramente si ciba anche di gambi di fiore. Nel territorio occupato dalla foresta pi\u00f9 fitta pu\u00f2 avere accesso alle seguenti piante: la guara (\"Cupania cubensis\"), yamagua (\"Guarea trichilioides\"), malagueta (\"Xylopia aromatica\"), macurije (\"Matayba oppositifolia\"), mango (\"Mangifera indica\"), e yagruma (\"Cecropia peltata\"). Dove invece nell'ecosistema in cui prevalgono la savana e i pini la cotorra si ciba dello stesso pino maschio (\"Pinus caribaea\"), di \"Byrosonima wrightiana\", di palma panciona (\"Colpothrinax wrightii\"), \"Miconia androsaemifolia\" e \"Lyonia vaccinioides\".\nStato di conservazione.\nIn base ai criteri della \"IUCN red list\" \"Amazona leucocephala\" \u00e8 considerata una specie a basso rischio (\"near treatened\"). La specie \u00e8 inclusa nella convenzione di Washington all'appendice A, ossia all'interno di quel gruppo di specie il cui commercio \u00e8 proibito o fortemente ostacolato. Questo impedisce (o rende molto pericolosa, difficoltosa e costosa) l'esportazione all'estero di tali animali in numeri considerevoli e, pertanto il traffico di cotorre come specie d'affezione \u00e8 da considerarsi un problema interno a Cuba."}
{"id": "667632", "revid": "767487", "url": "https://it.wikipedia.org/wiki?curid=667632", "title": "Morte presunta", "text": "La morte presunta \u00e8 un istituto giuridico di volontaria giurisdizione del diritto italiano con il quale, attraverso una pronuncia del Tribunale, una persona viene ritenuta morta dall'ordinamento, allorch\u00e9 questa si sia allontanata dal luogo del suo ultimo domicilio o dall'ultima residenza e non abbia fatto avere pi\u00f9 sue notizie per un periodo di tempo determinato.\nProcedimento.\nLa dichiarazione di morte presunta accerta la situazione in cui si trova la persona fisica nei casi tassativamente previsti dalla legge. Tale dichiarazione viene resa con sentenza dal Tribunale su istanza del pubblico ministero, o dei soggetti che ne hanno interesse (indicati dall'articolo 50 del codice civile).\nLa sentenza viene pronunciata nel caso in cui ricorrano due presupposti (art. 58 c.c.):\nLa morte presunta pu\u00f2 dichiararsi anche in mancanza di una precedente dichiarazione di assenza.\nSecondo l'art. 58, co. 1 c.c. la morte si presume avvenuta alla mezzanotte del giorno a cui risale l'ultima notizia dell'assente.\nOltre al caso previsto dall'art. 58 del codice civile, la dichiarazione di morte presunta pu\u00f2 essere dichiarata:\nNei casi di morte presunta diversi dall'assenza, la data della morte si presume, secondo quanto stabilito dall'art. 61 c.c.\nEffetti.\nIn merito agli effetti giuridici, la dichiarazione di morte presunta produce gli stessi effetti della morte della persona fisica, sia dal punto di vista patrimoniale sia personale. Si apre la successione e si stabilizzano gli effetti gi\u00e0 temporaneamente prodottisi, per via di una precedente dichiarazione di assenza, in capo agli eredi, ai terzi e ai debitori. Chi era gi\u00e0 in possesso temporaneo dei beni potr\u00e0 disporne liberamente, i debitori saranno liberati definitivamente dalle loro obbligazioni e il coniuge sar\u00e0 libero di contrarre un nuovo matrimonio (artt. 63-65 c.c.).\nRitorno della persona dichiarata morta presunta.\nGli effetti della morte presunta cessano per effetto di sentenza resa dal Tribunale nel caso in cui la persona dichiarata in morte presunta ritorni oppure genericamente si dimostri che \u00e8 ancora in vita.\nLa persona ricomparsa avr\u00e0 diritto a essere reintegrata nella situazione giuridica precedente alla dichiarazione di morte presunta. Dal punto di vista patrimoniale egli potr\u00e0 recuperare i beni e conseguire il prezzo di quelli eventualmente venduti e avr\u00e0 nuovamente il diritto di pretendere le obbligazioni considerate estinte (art. 66 c.c.).\nDal punto di vista personale egli riacquister\u00e0 lo \"status\" di coniuge e l'eventuale matrimonio contratto dall'altro coniuge sar\u00e0 dichiarato nullo (art. 68, co. 2 c.c.), salvo gli effetti del matrimonio putativo."}
{"id": "667633", "revid": "8897", "url": "https://it.wikipedia.org/wiki?curid=667633", "title": "Distributed hash table", "text": ""}
{"id": "667634", "revid": "5331986", "url": "https://it.wikipedia.org/wiki?curid=667634", "title": "La crisi del 1958 (Libano)", "text": ""}
{"id": "667635", "revid": "767487", "url": "https://it.wikipedia.org/wiki?curid=667635", "title": "Ferdinando e Carolina", "text": "Ferdinando e Carolina \u00e8 un film del 1999 diretto da Lina Wertm\u00fcller.\nTrama.\nSul finir della sua vita l'anziano Ferdinando di Borbone rievoca morente le follie giovanili, e il suo iniziale odio e poi amore per Maria Carolina d'Asburgo-Lorena. Fin da piccolo il vivace Ferdinando si dedica agli scherzi e ai divertimenti, senza occuparsi minimamente degli affari politici. A otto anni suo padre, Carlo di Borbone, diventa re di Spagna e gli lascia il trono di Napoli.\nTuttavia neanche adesso il giovane, divenuto re di Napoli, sembra interessato alla gestione dello Stato: seppur affiancato dai validi (invero molto conservatori) San Severo, Tanucci e Galiani, egli passa le giornate tra battute di caccia con i suoi \"guappi\" e incontri galanti con la sua amante, la principessa di Medina, che egli intende sposare.\nTuttavia il padre ha gi\u00e0 combinato il matrimonio del rampollo con una figlia dell'imperatrice Maria Teresa d'Austria: Ferdinando diventa fidanzato di Maria Giuseppa e poi di Maria Giovanna, ma entrambe muoiono di vaiolo e egli comincia a odiare e temere allo stesso tempo la famiglia degli Asburgo-Lorena, che egli accusa di essere \"fracica\", cio\u00e8 di salute molto cagionevole.\nAlla fine viene concordato il suo matrimonio con Maria Carolina, celebrato quando i due erano poco pi\u00f9 che bambini (17 anni lui, 16 lei). A dispetto di quel che egli stesso aveva pensato, Ferdinando rimane folgorato dalla bellezza della consorte e per un po' di tempo la coppia vive felice. Tuttavia la regina, una volta divenuta pi\u00f9 esperta della vita di palazzo, comincia a essere pi\u00f9 severa nei confronti del marito (lo costringe a studiare) e dei suoi consiglieri, che contro la sua volont\u00e0 fanno arrestare i membri di una loggia massonica formata da amici della nobildonna austriaca.\nLa famiglia reale genera due figlie, ma il maschio sembra non voler arrivare. Temendo che Ferdinando sia in balia della moglie, l'abate Galiani, in combutta con due avventurieri francesi e con il benestare del re Carlo, organizza una messinscena: chiede all'ex cameriera Sara Goudar di sedurre il re in modo da allontanarlo dalla moglie. La prosperosa donna riesce nell'intento e, venutolo a sapere, anche Maria Carolina tradisce il consorte. Alla fine per\u00f2 i due si riappacificano e finalmente danno al mondo l'erede maschio.\nProduzione.\nIl film \u00e8 ambientato nella Reggia di Caserta, e in altri luoghi che rimandano ai fasti delle corti borboniche del Settecento. Quasi tutte le scene degli interni, furono girate nelle Residenze Sabaude come il Palazzo Reale di Torino, Castello di Racconigi, Reggia di Venaria e Palazzina di Caccia di Stupinigi."}
{"id": "667658", "revid": "1628923", "url": "https://it.wikipedia.org/wiki?curid=667658", "title": "Decarbossilazione", "text": "In chimica una decarbossilazione \u00e8 una reazione che porta alla perdita di una molecola di anidride carbonica secondo lo schema:\nIn biochimica.\nNel metabolismo degli esseri viventi \u00e8 una reazione molto comune, viene solitamente catalizzata da una classe di enzimi chiamata \"decarbossilasi\" (o pi\u00f9 formalmente \"carbossi-liasi\", facenti parte della sotto-sottoclasse enzimatica EC 4.1.1), i cui substrati sono in genere amminoacidi che vengono trasformati in ammine.\nComuni decarbossilazioni di amminoacidi ad ammine sono:\nAltre decarbossilazioni importanti dal punto di vista metabolico sono quelle previste dal ciclo di Krebs: \nIn chimica organica.\nIn chimica organica la reazione di decarbossilazione corrisponde ad un accorciamento della catena dello scheletro di atomi di carbonio. La reazione \u00e8 stata studiata approfonditamente gi\u00e0 agli inizi del XX secolo, soprattutto la decarbossilazione degli aminoacidi al fine di imitare sinteticamente ci\u00f2 che avveniva a livello biochimico, e con l'intento di sfruttare risorse naturali ampiamente disponibili.\nRelativamente facile \u00e8 invece la decarbossilazione degli \u03b2-cheto-acidi, e dell'acido malonico o dei suoi derivati per via della formazione di un intermedio ciclico particolarmente stabile. Tale reazione pu\u00f2 essere effettuata scaldando l'acido dicarbossilico o il chetoacido a 150\u00a0\u00b0C per varie ore. Si veda anche la condensazione di Knoevenagel."}
{"id": "667678", "revid": "466539", "url": "https://it.wikipedia.org/wiki?curid=667678", "title": "Giuseppe Rotunno", "text": "Biografia.\nFra i maggiori direttori della fotografia internazionali, nella sua carriera partecip\u00f2 alla realizzazione di grandi capolavori del cinema, collaborando a lungo, fra gli altri, con Luchino Visconti e Federico Fellini. Intensa fu anche la sua attivit\u00e0 all'estero, soprattutto negli Stati Uniti.\nFra gli numerosi riconoscimenti ottenuti in carriera, vinse ben otto Nastri d'argento, due David di Donatello ed ebbe una candidatura all'Oscar per la migliore fotografia nel 1980 per \"All That Jazz - Lo spettacolo continua\" di Bob Fosse, film per cui vinse anche il prestigioso premio britannico Bafta. Un'altra candidatura ai Bafta l'aveva ricevuta nel 1976 per \"Il Casanova di Federico Fellini\".\nPer molti anni diresse il corso di Direzione della Fotografia alla Scuola nazionale di cinema del Centro sperimentale di cinematografia.\nA partire dal 2009 il Bif&amp;st di Bari assegna un premio intitolato a Giuseppe Rotunno per il \"miglior direttore della fotografia\" tra i film del festival.\nGiuseppe Rotunno nel 1966 fu il primo direttore della fotografia non americano a essere ammesso all'American Society of Cinematographers\nRotunno \u00e8 morto a Roma il 7 febbraio 2021 a 97 anni."}
{"id": "667682", "revid": "1699816", "url": "https://it.wikipedia.org/wiki?curid=667682", "title": "Max von Sydow", "text": "Von Sydow \u00e8 apparso in oltre un centinaio di film e programmi televisivi. \u00c8 stato candidato due volte al Premio Oscar, come miglior attore protagonista per \"Pelle alla conquista del mondo\" nel 1989 e come miglior attore non protagonista per \"Molto forte, incredibilmente vicino\" nel 2012. Ha ricevuto la Royal Foundation of Sweden's Cultural Award nel 1954, e nominato Commandeur des Arts et des Lettres nel 2005. Nel 2012 \u00e8 stato nominato Cavaliere della Legion d'onore.\nBiografia.\nNacque a Lund, in una famiglia benestante; suo padre, Carl Wilhelm, era un etnologo e professore all'Universit\u00e0 di Lund, mentre sua madre, Maria Margareta \"Greta\", la baronessa Rappe, era una maestra. I suoi antenati provenivano dalla Pomerania, sotto il dominio svedese dal 1630 al 1815. Di religione luterana, in seguito divenne agnostico. Frequent\u00f2, a partire dall'et\u00e0 di nove anni, la \"Lund Cathedral School\", dove impar\u00f2 il tedesco e l'inglese. Durante tale periodo frequent\u00f2 una compagnia teatrale amatoriale. Ha studiato al \"Royal Dramatic Theatre\" di Stoccolma, dal 1948 al 1951 assieme a Jan-Olof Strandberg, Allan Ekborg, Margaretha Krook, Ingrid Thulin, Yvonne Lombard e Jan Malmsj\u00f6.\n\u00c8 stato impiegato al teatro municipale di Norrk\u00f6ping-Link\u00f6ping dal 1951 al 1953. Recit\u00f2 nei teatri di Sk\u00e5ne e di Malm\u00f6, dove incontr\u00f2 il suo mentore Ingmar Bergman, recitando in opere come \"Peer Gynt\", \"Misanthrope\", \"V\u00e4rml\u00e4nningarna\", \"Sagan\" e \"Faust\". Nel 1958 \u00e8 stato insignito del premio \"Thaliapriset\". Il suo primo ruolo importante nel cinema risale al 1957 con \"Il settimo sigillo\" di Ingmar Bergman, capolavoro dove interpreta un cavaliere crociato impegnato in una fatale partita a scacchi con la Morte. Interprete feticcio di Ingmar Bergman, \u00e8 stato diretto dal maestro svedese in ben 14 pellicole.\nTra i suoi ruoli pi\u00f9 rilevanti quelli in \"Come in uno specchio\" (1961), \"La pi\u00f9 grande storia mai raccontata\" (1965), \"Quiller Memorandum\" (1966), \"L'esorcista\" (1973), \"I tre giorni del Condor\" (1975), \"Flash Gordon\" (1980), \"Mai dire mai\" (1983), \"Molto forte, incredibilmente vicino\" (2012), che gli ha fatto guadagnare la sua seconda candidatura ai premi Oscar e \"\" (2015). In Italia restano importanti le sue apparizioni per la regia di Francesco Rosi (\"Cadaveri eccellenti\") e di Valerio Zurlini (\"Il deserto dei Tartari\"), entrambi girati nel 1976. Nel 2016 von Sydow si un\u00ec al cast della serie televisiva \"Il Trono di Spade\" della HBO, interpretando il ruolo del Corvo a tre occhi, ruolo per il quale ricevette una candidatura ai Premi Emmy.\nVita privata.\n\u00c8 stato sposato con l'attrice Christina Olin dal 1951 al 1979 ed ha avuto due figli: Clas S. (attore) e Henrik (produttore cinematografico). Nel 1997 si spos\u00f2 in Provenza con la produttrice francese Catherine Brelet ed ebbe altri due figli: Cedric e Yvan. Nel 2002, in seguito al matrimonio, l'attore ottenne la cittadinanza francese e si trasfer\u00ec a Parigi.\nDoppiatori italiani.\nNelle versioni in italiano dei suoi film, Max von Sydow \u00e8 stato doppiato da:\nDa doppiatore \u00e8 sostituito da:"}
{"id": "667683", "revid": "767487", "url": "https://it.wikipedia.org/wiki?curid=667683", "title": "Probot", "text": "I Probot sono un progetto musicale formato da \"all-stars\" del mondo metal e diretto dal frontman dei Foo Fighters (ed ex-batterista dei Nirvana), Dave Grohl.\nStoria.\nIl nome deriva dall'unione dei nomi \"probe\" + \"robot\".\nL'album pubblicato nel 2004, \u00e8 la realizzazione di un sogno che aveva da giovane Grohl, quello di unire le voci dei mostri sacri delle band heavy metal anni ottanta e novanta; quelle che insomma lo hanno influenzato a inizio carriera.\nTutto \u00e8 iniziato nel 2001, anno in cui il rocker ha cominciato a darsi da fare per riunire un po' di cantanti e mettere insieme un po' di canzoni. Si \u00e8 persino avvicinato alla leggenda del death metal Chuck Schuldiner, che in quel periodo stava combattendo il cancro, ed ha persino chiesto fondi per aiutarlo; tuttavia Schuldiner \u00e8 deceduto, prima che il progetto avesse inizio.\nAveva chiesto anche al famoso cantante degli Slayer Tom Araya di partecipare, ma non poteva a causa di conflitti di programmazione. In seguito, Dave ha ricevuto le prime conferme di artisti che hanno poi collaborato al progetto \"Probot\"', come Matt Sweeney, chitarrista ex Chavez e Zwan, Snake dei Voivod, Eric Wagner dei Trouble, Wino degli The Obsessed; ma anche qualche nome pi\u00f9 noto al pubblico come Lemmy Kilmister dei Mot\u00f6rhead, Cronos dei Venom, Max Cavalera e infine King Diamond.\nHanno completato il disco le voci e i contributi di Mike Dean (Corrosion of Conformity), Kurt Brecht (Dirty Rotten Imbeciles), Lee Dorrian (Cathedral, Napalm Death) e Tom G. Warrior (Celtic Frost).\nNel 2003 \u00e8 uscito un ep 7\" in sole 6666 copie contenente due tracce: \"Centuries of Sin\" con Cronos e \"The Emerald Law\" con Wino."}
{"id": "667685", "revid": "212348", "url": "https://it.wikipedia.org/wiki?curid=667685", "title": "Palazzo del Seminario dei Chierici", "text": "Il palazzo del Seminario dei Chierici si trova sul lato sud della scenografica piazza Duomo di Catania, accanto alla cattedrale e di fronte al palazzo degli Elefanti. Fra i due palazzi, al centro della piazza, \u00e8 ubicata la fontana dell'Elefante.\nStoria.\nEpoca aragonese.\nSull'area dell'attuale seminario insistevano parzialmente le strutture del primitivo palazzo del vescovo e abate benedettino, edificio eretto in prossimit\u00e0 del monastero dei canonici benedettini, area compresa tra il muro meridionale della chiesa e il muro della cinta della citt\u00e0.\nEpoca spagnola.\nNel 1572, appena tre anni dopo dall'insediamento, successore di Nicola Maria Caracciolo, l'arcivescovo vescovo Antonio Faraone, sulla scia dei provvedimenti del predecessore, fonda il seminario dei chierici. All'istituzione furono riservati alcuni ambienti occupati dai monaci canonici e assegnate rendite sui proventi di alcuni beni. \nA partire dal 1614 Bonaventura Secusio stabil\u00ec la sede del seminario nel palazzo che fronteggiava la Loggia Senatoria. L'edificio comprendeva Porta Uzeda, fu parzialmente realizzato sulle mura di Carlo V, nonostante il divieto esplicito di Giuseppe Lanza, duca di Camastra, plenipotenziario alla ricostruzione della citt\u00e0, la Chiesa voleva garantirsi il controllo delle mura cittadine.\nIl 29 maggio 1647 i tumulti di Catania iniziati il 27, locale espressione della rivolta antispagnola, provocarono danni alle strutture. Il patrimonio librario di Giovanni Battista de Grossis, professore dell'Universit\u00e0, attraverso il nipote Santoro Oliva, pervenne al Seminario. \nNel 1693 il palazzo fu totalmente distrutto dal terremoto del Val di Noto, per poi essere ricostruito dall'architetto Alonzo di Benedetto e ingrandito nel 1757 da Francesco Battaglia. Nel 1757 Salvatore Ventimiglia, principe di Belmonte, vicario generale a Palermo dot\u00f2 l'istituzione di eccellente cattedra d'italiano, latino, greco, sacra eloquenza, algebra, teologia dogmatica e morale, filosofia, geometria, scienze naturali, e di una moderna stamperia.\nEpoca contemporanea.\nAdibito anche a caserma militare, i seminaristi occupavano solo l'ala settentrionale. Nel 1866 l'architetto Mario Di Stefano ampli\u00f2 maggiormente la struttura realizzando il secondo piano.\nA partire dal 1943 a causa della seconda guerra mondiale, i seminaristi lasciarono questa sede, in seguito danneggiata dai bombardamenti, per stabilirsi presso il seminario estivo di San Giovanni la Punta, e in seguito nell'attuale seminario inaugurato il 15 agosto del 1951.\nDopo i danni causati dall'incendio del 1944 al palazzo degli Elefanti, lo stabile fu acquisito dal Comune, di cui \u00e8 stato sede dal 1945 al 1953 ospitando gli uffici del sindaco, del Consiglio, degli assessori e del corpo dei vigili urbani. Dal balcone centrale si sono affacciati nel tempo molti personaggi storici illustri, tra i quali il cardinale Giuseppe Benedetto Dusmet nel 1888 per benedire la citt\u00e0. Nel 1937 Benito Mussolini parl\u00f2 da esso alla cittadinanza durante la sua visita a Catania.\nOggi \u00e8 sede del Museo diocesano e degli uffici finanziari comunali.\nEsterno.\nIl prospetto \u00e8 realizzato con inserti di bugnato, in pietra bianca d'Ispica, su un intonaco scuro realizzato con sabbia vulcanica. Notevoli i grandi finestroni della facciata con timpano ad omega e le stupende mensole dei balconi del primo piano."}
{"id": "667687", "revid": "287204", "url": "https://it.wikipedia.org/wiki?curid=667687", "title": "Otto Geleng", "text": "Biografia.\nMembro di una nobile famiglia di conti della Bassa Sassonia, Otto Geleng nacque a Berlino dove studi\u00f2 pittura e si specializz\u00f2 nella realizzazione di paesaggi bucolici diplomandosi all'accademia d'arte.\nArtista e viaggiatore curioso viaggi\u00f2 per tutta l'Europa, in particolare in Italia, dove giunse nel 1863. Visit\u00f2 tutte le principali citt\u00e0 d'arte soggiornandovi per lunghi periodi. Nello stesso anno, si trasfer\u00ec a Taormina, dove si spos\u00f2 con Filomena Zuccaro e divenne pro-sindaco, divenendo in breve tempo una delle principali personalit\u00e0 che resero Taormina una meta turistica internazionale. Fu lui a chiamarvi, fra gli altri, il fotografo Wilhelm von Gloeden.\nAlla sua morte, avvenuta a Taormina nel 1939, venne sepolto nel locale cimitero cattolico."}
{"id": "667690", "revid": "287204", "url": "https://it.wikipedia.org/wiki?curid=667690", "title": "Analisi dei processi di interazione", "text": "Lanalisi dei processi di interazione (\"Interaction Process Analysis\" o IPA) \u00e8 uno schema di codifica progettato nel 1950 da Robert Freed Bales (1916-2004) per osservare e analizzare l'interazione del gruppo.\nTeoria.\nIl punto di partenza di Bales \u00e8 quello di supporre che la \"raison d'\u00eatre\" di ogni piccolo gruppo \u00e8 diretta verso il fine di realizzare un determinato compito.\nPartendo da questo presupposto, lo studioso distingue tra comportamento diretto al compito o \"strumentale\" e comportamento socio-emozionale, o \"espressivo\".\nNell'analizzare l'ambito dell'attivit\u00e0 strumentale, Bales osserva che possono nascere determinati problemi che minacciano la stabilit\u00e0 del gruppo, come il disaccordo sul modo in cui il gruppo dovrebbe affrontare il compito immediato. Ci\u00f2 pu\u00f2 far nascere delle discussioni che portano alla luce dei sistemi di valori conflittuali e produrre notevoli tensioni che possono porre un ostacolo al progresso del gruppo verso il suo scopo.&lt;br&gt; \nSecondo Bales, a questo punto, \u00e8 necessario che entrino in gioco dei processi di neutralizzazione per poter far fronte a tali tensioni e suggerisce di sciogliere le tensioni presenti per mezzo di attivit\u00e0 \"espressive\" che possono rivelarsi attraverso comportamenti dovuti alle emozioni dell'individuo o riguardanti i sentimenti degli altri. Questi comportamenti possono assumere diverse forme, dall'esplosione di collera o di risa, alle espressioni di comprensione o di rifiuto per un altro individuo del gruppo.\nBales \u00e8 comunque propenso a credere che questi comportamenti socio-emozionali, dipendendo in maggior parte dalle attivit\u00e0 dirette al compito, prendano una forma positiva e pertanto rinforzante, anzich\u00e9 negativa o inibitoria.\nNella teoria di Bales esiste anche un altro aspetto, un presupposto secondo cui i gruppi hanno una tendenza naturale verso l'equilibrio e pertanto ogni azione produrr\u00e0 una \"re\"azione. Secondo Bales i gruppi affrontano il loro compito attraverso tre fasi: orientamento, valutazione e controllo.\nAttraverso la prima fase, quella dell'orientamento, il gruppo cercher\u00e0 di avere un elevato livello di comunicazione e di scambi di opinioni. Nella seconda fase, quella della valutazione, il gruppo valuter\u00e0 le idee differenti per essere in grado di prendere delle decisioni. Nella terza e ultima fase, quella del controllo, i gruppi eserciteranno un controllo reciproco per poter arrivare alle decisioni e portare a buon compimento il compito.\nEd \u00e8 appunto sulla base di queste idee che Bales progett\u00f2 il suo schema di codifica nel quale egli spezza in tanti atti microscopici l'interazione del gruppo. Con \"atto\" s'intendono tutte quelle espressioni di codifica, come una frase in una espressione verbale, dei comportamenti non verbali (gesti, postura del corpo, espressione facciale) che diventano significative all'occhio dell'osservatore.\nOgni atto viene classificato dall'osservatore in una delle dodici categorie predisposte insieme ad una nota di chi ha compiuto l'atto e il suo previsto destinatario, e alla fine dell'osservazione si possono contare i comportamenti codificati in ciascuna delle categorie e dare cos\u00ec un profilo dell'interazione del gruppo.\nAree dei processi di interazione.\nLe categorie di codifica nell'analisi dei processi di interazione e le loro relazioni principali vengono divise in tre aree:"}
{"id": "667695", "revid": "2016868", "url": "https://it.wikipedia.org/wiki?curid=667695", "title": "Discografia di Mary J. Blige", "text": "La discografia di Mary J. Blige comprende 11 album in studio, 2 album di remix, 2 album dal vivo e 3 raccolta di successi."}
{"id": "667696", "revid": "2176804", "url": "https://it.wikipedia.org/wiki?curid=667696", "title": "Barriera di Milano", "text": "Barriera di Milano (\"la Bariera 'd Milan\" o anche, molto frequentemente, \"Bariera dl' Emme\" in piemontese), spesso chiamata semplicemente \"Barriera\", \u00e8 un antico quartiere di Torino appartenente alla Circoscrizione 6, situato a circa 1,5\u00a0km a nord dal centro storico cittadino. \u00c8 sorto storicamente come borgo proletario e operaio.\nI suoi confini sono:\nStoria.\nAntico agglomerato di cascine, case sparse e botteghe di Torino nord, \"Barriera\" nasce ufficialmente soltanto nel 1853, con la prima cinta daziaria. Eretta con lo scopo di garantire il controllo doganale sulle merci in entrata, separava le campagne dall'accesso nord, che proseguiva fino al ponte sul fiume Dora (quartiere Aurora). Il quartiere prende il nome da uno dei varchi che consentivano l'ingresso in citt\u00e0: questi varchi sorvegliati, detti \"barriere\", assicuravano il pagamento del dazio, e fra tutti la barriera pi\u00f9 nota a nord era quella di piazza Crispi, lungo l'allora strada Reale d'Italia (oggi corso Vercelli), e chiamata - appunto - \"di Milano\", giacch\u00e9 era rivolta verso il noto capoluogo lombardo.\nIndustria e sviluppo.\nQuesto quartiere \u00e8 di particolare interesse industriale ed economico gi\u00e0 dopo i primi anni sessanta, in contrapposizione con il quartiere Mirafiori Sud, della zona sud di Torino e sede della Fiat. I primi importanti stabilimenti industriali si insediarono per\u00f2 gi\u00e0 a partire dalla fine del XIX secolo, con la Fiat Grandi Motori (la storica marca GM, 1905) e diverse industrie tessili, tra cui la Fratelli Piacenza in via Bologna nonch\u00e9 l'industria di pneumatici CEAT, in via Leoncavallo, aperta nel 1939 e la cui produzione \u00e8 cessata nel 1979, con definitiva chiusura nel 1982.\nLa riconversione dell'area ad abitazioni e servizi civici \u00e8 durata molti anni e ha permesso anche il recupero di un'ampia area verde nel cortile centrale, con relativo parco giochi, che \u00e8 stata inaugurata dal sindaco Piero Fassino il 10 settembre 2012 e intitolata all'ex-Presidente della Repubblica Giuseppe Saragat il 5 settembre 2014.\nIn corso Vigevano era presente dagli anni trenta il biscottificio \"Wamar\" (dalle iniziali del fondatore Walter Marchisio), nato nel 1922 in un laboratorio di pasticceria artigianale in via Susa, e specializzato nella produzione industriale di \"wafer\", frollini e biscotti. Chiude, dopo alterne vicende, nel 1991 e gli spazi ora sono occupati da attivit\u00e0 commerciali e di servizi nonch\u00e9 da una piccola area verde pubblica.\nIn via Valprato ha sede l'importante polo culturale e sociale dei Docks Dora, struttura nata come magazzino commerciale e stoccaggio merci nel 1912 e ancora oggi al centro di costante interesse architettonico e sociale, vista la quantit\u00e0 di locali notturni e circoli sorti o rinnovati nel corso della riqualificazione del quartiere nonch\u00e9 di studi professionali ed attivit\u00e0 di commercio.\nIn una delle tre vie principali, corso Vercelli, aveva sede la Fiat Fonderie (in passato fabbrica, ora in attesa di riconversione funzionale) mentre nella parallela via Cigna ha invece sede l'importante ditta di trasporti e logistica \"Gondrand SpA\".\nNella via Bologna hanno sede le \"Fonderie Subalpine SpA\" e la ditta di telecomunicazioni e citofonia \"URMET.\"In corso Novara ha sede lo stabilimento e gli uffici della societ\u00e0 produttrice di caff\u00e8 a livello mondiale Lavazza SpA, nonch\u00e9 \u00e8 presente da sessant'anni la Quercetti, societ\u00e0 \"leader\" dei giocattoli educativi nel mondo.\nIn corso Giulio Cesare 89 \u00e8 presente la storica esposizione di Biliardi Deagostini, il cui laboratorio di produzione \u00e8 presente da cinquant'anni in via Baltea.\nBarriera di Milano \u00e8 anche sede, ancor oggi in via di sviluppo e di evoluzione commerciale, del settore terziario e mercatale.\nVi sono infatti quattro importanti mercati rionali aperti tutta la settimana, precisamente in via Porpora, piazza Crispi (seppur molto ridimensionato nel tempo e quasi scomparso), piazza Foroni (informalmente anche nota come piazza Cerignola) e corso Taranto.\nDi particolare interesse \u00e8 il mercato di piazza Foroni, situato nel cuore del quartiere (delimitato dalle vie Monte Rosa, Santhi\u00e0 e Montanaro, ove ha sede il Poliambulatorio dell'ASL di zona), dove si possono trovare ogni sorta di indumenti e chincaglierie di vario genere, nonch\u00e9 variegati generi alimentari freschi.\nArea INCET.\nLa fondazione di una industria specializzata per la fabbricazione di cavi elettrici avviene nel 1888 per opera di Vittorio e Giuseppe Tedeschi, la quale viene successivamente installata in un'area compresa tra via Cigna e corso Vigevano. Gi\u00e0 nel 1898 impiega ben 250 dipendenti e i suoi prodotti ottengono importanti commesse sia in ambito nazionale sia estero. Il primo decennio del Novecento coincide con un deciso incremento della produzione e della manodopera: con i suoi 480 addetti del 1904, cresciuti sino a 616 nel 1911 \u00e8 una delle principali fabbriche della zona. Nello stesso periodo l'azienda costruisce lungo corso Vigevano, nei pressi dello stabilimento, un complesso di abitazioni destinate ai propri dipendenti. Nel 1938, dopo l\u2019emanazione delle leggi razziali, la societ\u00e0 cambia la propria denominazione in \"INCET\", mantenendola invariata negli anni successivi.\nNel 1943 la fabbrica, che ha raggiunto una estensione di 65.200 metri quadrati e impiega ben 2.000 dipendenti, subisce un pesante bombardamento aereo nella notte del 13 luglio 1943, che paralizza quasi completamente la produzione, per cui parte delle lavorazioni vengono decentrate a Bussoleno.Negli anni del secondo dopoguerra l'attivit\u00e0 riprende, fino a quando la INCET \u00e8 assorbita dalla Pirelli che conserva il nome fino al 1968, quando avviene il trasferimento delle unit\u00e0 produttive a Livorno Ferraris e l\u2019abbandono dell'intero complesso e della sua area circostante.\nL'area ex-INCET, dopo anni di forte degrado e di decadenza delle strutture, \u00e8 stata interessata da vasti interventi di riqualificazione funzionale e riconversione a servizi pubblici, incominciati nel 2009 e conclusi nell'ottobre 2015.\nIn data 21 marzo 2019 la piazza interna al complesso \u00e8 stata intitolata dal Comune di Torino con una cerimonia pubblica a Teresa Noce, partigiana, politica e partecipante all'Assemblea Costituente.\nStrade e vie.\nLa Barriera di Milano ha quattro strade di una certa rilevanza toponomastica: corso Giulio Cesare, corso Vercelli, via Cigna e via Bologna.\nIn via Gottardo, che incrocia via Bologna, nei pressi di piazza Donatori di Sangue, ha sede l'Ospedale San Giovanni Bosco, tra i pi\u00f9 importanti della citt\u00e0 di Torino, inaugurato nel 1961 dal Presidente della Repubblica Giovanni Gronchi, nonch\u00e9 centro di riferimento per la periferia e l'Hinterland nord.\nNella medesima piazza staziona quotidianamente un'autoemoteca dell'AVIS.\nAree verdi.\nNonostante la passata fama di zona grigia e industriale e nonostante la massiccia edificazione degli anni cinquanta e sessanta, il quartiere \u00e8 attualmente ricco di molte aree verdi, alcuni attrezzate con giochi per bambini, frutto di una politica di profonda ristrutturazione e riqualificazione da parte del Comune negli ultimi quindici anni:\nIl quartiere dei musicisti.\nLa scelta di intitolare molte vie e piazze, spesso adiacenti tra loro, a musicisti e compositori classici italiani, ha dato origine a un contesto toponomastico molto particolare all'interno della \"Barriera\" e della citt\u00e0 di Torino:\nMuseo Ettore Fico.\nMuseo dedicato alle opere del pittore biellese Ettore Fico (Piatto, 1917 - Torino, 2004), \u00e8 situato in via Cigna 114 e nasce dalla ristrutturazione e riconversione di uno stabilimento industriale, gi\u00e0 di propriet\u00e0 della SICME, ad opera dello studio di architettura di Alex Cepernich.\nIl Museo \u00e8 stato inaugurato ufficialmente ed aperto al pubblico il 14 settembre 2014 e premiato nel giugno 2015 nel concorso \"Architetture rivelate\".\nSICME.\nLa \"SICME (Societ\u00e0 Industriale Costruzioni Meccaniche ed Elettriche)\" nacque nel 1955, specializzata nella costruzione di macchine per la smaltatura di fili di rame e si trasferisce nel 1965 in questa costruzione, all'interno di un quartiere a rapido sviluppo industriale, acquistando lo stabilimento gi\u00e0 di propriet\u00e0 della \"INCET (Industria Nazionale Cavi Elettrici Torino\"), disegnato nel 1955 dall'ingegner Aldo Marini.\nIl complesso industriale si trovava in prossimit\u00e0 degli stabilimenti della Fiat Grandi Motori e di fronte alla \"SIMA\", ovvero la Sezione Industrie Metallurgiche e Acciaierie, che faceva anch'essa capo alla FIAT, nonch\u00e9 al complesso dei Docks Torino Dora in via Valprato.\nL'azienda apparteneva alla famiglia Accati e al suo interno ha lavorato per alcuni anni Primo Levi, come chimico. Nel 1968 la fabbrica conosce un importante ampliamento dei locali, allo scopo di adeguare la propria struttura alle maggiori richieste dei mercati nazionali e internazionali: viene quindi costruita la grande navata con imponenti vetrate alle estremit\u00e0, elemento che sar\u00e0 caratterizzante dell'intero complesso industriale.All'inizio degli anni duemila la SICME conosce una grave crisi finanziaria e nei primi giorni di novembre del 2004 viene presentata istanza di fallimento.\nPer i centoventi operai dell'azienda inizia un periodo di scioperi, occupazioni degli impianti e proteste (con episodi dimostrativi di incatenamento ai cancelli), seguiti dagli sgomberi da parte della polizia.\nA seguito dell'esito dell'asta giudiziaria, avverr\u00e0 il trasferimento dei macchinari nella sede di Druento dell'attuale \"SICME-Italia Impianti\" in cui sono confluite due distinte fabbriche, mentre la vecchia sede di via Cigna viene ceduta a un'impresa edilizia.\nDall'anno 2009, l'edificio \u00e8 stato interessato da profonda ristrutturazione ed adeguamento funzionale per rivestire una nuova destinazione d'uso.\n\"Street Art\" in Barriera.\nA seguito di un concorso d'idee svoltosi nella primavera 2014, il \"Comitato Urban Barriera\" ha lanciato il progetto \"B-ART\" per la riqualificazione di tredici pareti vuote di palazzi privati e di edifici pubblici, attraverso la realizzazione di grandi \"murales\", che contenessero un filo comune di collegamento.\nNel luglio 2014 si \u00e8 svolta la votazione finale sugli elaborati pervenuti da parte di una giuria mista di esperti e di cittadini del quartiere, da cui \u00e8 risultato vincitore il progetto artistico del milanese Francesco Giorgino, in arte \"MILLO\", il quale da settembre 2014 ha iniziato la realizzazione dei grandi \"murales\" sui muri prescelti, con uso prevalente del bianco e nero ed alcune macchie di colore. Le tredici realizzazioni sono state tutte completate nel gennaio 2015.\nDal 2012 opera in Barriera l'artista visivo Alessandro Bulgini con i progetti B.A.R.L.U.I.G.I. e \"Opera Viva\". \u00c8 visibile in Piazza Derna l'opera realizzata in collaborazione con gli Assessorati alla Cultura e allo Sport della Citt\u00e0 di Torino e con il Museo Ettore Fico, inaugurata nel settembre 2015. \nA settembre 2017 \u00e8 stata installata un'opera fotografica temporanea di Fabrizio Bellomo in forma di cartellone gigante nella piazza Bottesini, in ricordo della massiccia immigrazione nel quartiere negli anni sessanta proveniente da Cerignola.\nProblemi sociali.\nLa Barriera di Milano oggi ha perso molto della sua importanza strategica e industriale e molte estese aree sono in attesa di una riconversione funzionale e di una ristrutturazione degli edifici.\nIl quartiere rispecchia la maggioranza di quartieri periferici delle grandi citt\u00e0 ed \u00e8 oggi molto cosmopolita, vista la residenza e la coesistenza di molte culture e popoli diversi, fatto questo legato anche alla vicinanza a Porta Palazzo ed a Borgo Dora.\nEpisodi frequenti di micro-criminalit\u00e0 e degrado hanno reso il quartiere meno sicuro e vivibile, anche se gi\u00e0 nel passato la zona era diventata tristemente famosa a livello nazionale perch\u00e9 vi abitavano i componenti della banda Cavallero, resasi protagonista di rapine ed altri gravi episodi di criminalit\u00e0 negli anni sessanta.\nSviluppi futuri.\nTutta la zona \u00e8 interessata dal progetto del Comune di Torino denominato \"Variante 200\" che dovrebbe ridisegnare l'assetto urbanistico, viario e dei trasporti nel prossimo futuro, collegando la zona alla stazione di Torino Rebaudengo Fossata.\nIl progetto \u00e8 stato presentato ed illustrato alla stampa ed alla cittadinanza nel dicembre 2013, ma a fine 2021 nessun lavoro \u00e8 stato iniziato compiutamente, dopo molti ripensamenti in proposito. \nA fine dicembre 2014 la giunta Comunale ha finalmente approvato, dopo lunghe discussioni, il riesame e la nuova pianificazione dello studio di fattibilit\u00e0 della \"Linea 2 della Metropolitana\": la linea 2 attraverser\u00e0 la citt\u00e0 da nord a sud, permetter\u00e0 l'interscambio con il passante alle stazioni Rebaudengo e Zappata, raccorder\u00e0 i flussi di traffico della zona nord con il nodo di scalo Vanchiglia ed interesser\u00e0 in maniera notevole la riqualificazione del quartiere, estendendosi anche a Regio Parco e Vanchiglia."}
{"id": "667700", "revid": "486946", "url": "https://it.wikipedia.org/wiki?curid=667700", "title": "N\u00f9menor", "text": ""}
{"id": "667702", "revid": "287204", "url": "https://it.wikipedia.org/wiki?curid=667702", "title": "Himanuts", "text": ""}
{"id": "667703", "revid": "287204", "url": "https://it.wikipedia.org/wiki?curid=667703", "title": "Kimawari", "text": ""}
{"id": "667704", "revid": "287204", "url": "https://it.wikipedia.org/wiki?curid=667704", "title": "Yanyanma", "text": ""}
{"id": "667705", "revid": "287204", "url": "https://it.wikipedia.org/wiki?curid=667705", "title": "Upah", "text": ""}
{"id": "667707", "revid": "287204", "url": "https://it.wikipedia.org/wiki?curid=667707", "title": "Nuoh", "text": ""}
{"id": "667709", "revid": "1610933", "url": "https://it.wikipedia.org/wiki?curid=667709", "title": "Rinoceronte di Sumatra", "text": ""}
{"id": "667711", "revid": "1610933", "url": "https://it.wikipedia.org/wiki?curid=667711", "title": "Emione persiano", "text": ""}
{"id": "667712", "revid": "1610933", "url": "https://it.wikipedia.org/wiki?curid=667712", "title": "Onagro persiano", "text": ""}
{"id": "667715", "revid": "599013", "url": "https://it.wikipedia.org/wiki?curid=667715", "title": "Lga", "text": ""}
{"id": "667716", "revid": "1514832", "url": "https://it.wikipedia.org/wiki?curid=667716", "title": "Strada statale 652 di Fondo Valle Sangro", "text": "La strada statale 652 di Fondo Valle Sangro (SS 652), nota anche come Strada a Scorrimento Veloce (SSV) Sangrina \u00e8 una strada statale italiana; ha inizio a Cerro al Volturno dalla strada statale 158 della Valle del Volturno e collega l'interno del Molise alla costa adriatica, attraversando la val di Sangro e terminando nel comune di Fossacesia, in Abruzzo, dove si innesta nella strada statale 16 Adriatica. Attraversa le citt\u00e0 di Lanciano, Atessa e Castel di Sangro.\nSi tratta di una strada a scorrimento veloce, a carreggiata unica e due corsie complessive, senza incroci a raso e senza attraversamenti di centri abitati, esclusi i 6,5 chilometri nella piana costiera.\nLungo il percorso interseca altre importanti strade statali, come la strada statale 17 dell'Appennino Abruzzese e Appulo Sannitico; inoltre, esiste una interconnessione con la Autostrada A14 in corrispondenza del casello di Val di Sangro al quale la strada \u00e8 direttamente connessa.\nCostruita dalla Cassa del Mezzogiorno, vide la sua classificazione attuale con il decreto del Ministro dei lavori pubblici 462 del 22 luglio 1989 con i seguenti capisaldi di itinerario: \"Svincolo strada statale n. 158 presso Cerro al Volturno - svincolo di Rionero Sannitico - svincolo di Ateleta - svincolo di Villa S. Maria - svincolo di Piane d'Archi - svincolo con l'A14 presso il casello di Val di Sangro - svincolo strada statale n. 16 presso Fossacesia Marina\".\nTratti non realizzati.\nLa strada risulta suddivisa in due tronconi, non essendo stato realizzato il tratto tra Sant'Angelo del Pesco e Quadri. Il collegamento tra i due tratti risulta possibile solo mediante una tortuosa variante di circa 9 km sul tracciato dell'ex strada statale 558 Sangritana 2\u00aa. Il 15 aprile 2014 \u00e8 stata aperta al traffico la variante di Quadri, lunga 2,2\u00a0km, mentre \u00e8 in programma la realizzazione del tratto tra Sant'Angelo del Pesco e Quadri, con svincolo per i comuni di Civitaluparella, Gamberale e Borrello e lungo circa 5,6 km.\nNei pressi di Bomba inoltre non venne mai completato il viadotto Barche, nonostante gi\u00e0 in avanzato stato di realizzazione negli anni 1970, e per garantire la continuit\u00e0 dell'arteria fu realizzata una variante di circa 1 km, inizialmente intesa come provvisoria, con raggi di curvatura non compatibili con la tipologia dell'arteria stradale e il contestuale abbandono delle opere realizzate. Nei progetti di ANAS \u00e8 previsto un adeguamento planimetrico per questa variante, con un nuovo e breve viadotto che andrebbe a risolvere la tortuosit\u00e0 del tratto."}
{"id": "667717", "revid": "6923", "url": "https://it.wikipedia.org/wiki?curid=667717", "title": "SS652", "text": ""}
{"id": "667718", "revid": "767487", "url": "https://it.wikipedia.org/wiki?curid=667718", "title": "Regione di Borkou-Ennedi-Tibesti", "text": "La regione di Bourkou-Ennedi-Tibesti era una delle regioni del Ciad. \u00c8 stata soppressa nel 2008 e al suo posto sono state istituite 3 regioni distinte.\nSuddivisione.\nLa regione era divisa in 4 dipartimenti:\nComprende la Striscia di Aozou"}
{"id": "667722", "revid": "539155", "url": "https://it.wikipedia.org/wiki?curid=667722", "title": "Gaston Maspero", "text": "Biografia.\nLa formazione.\nMaspero nacque a Parigi da una famiglia di origine italiana. La madre, Adela Evelina Maspero, era figlia di uno stampatore milanese; del padre si sa che era un nobile napoletano, Camillo Marsuzi de Aguirre, rivoluzionario, fuggito in Francia per sfuggire all'arresto. Gaston studi\u00f2 al Lyc\u00e9e Louis-le-Grand di Parigi e incominci\u00f2 a scoprire l'Egitto sui libri di storia e se ne appassion\u00f2. All'et\u00e0 di quattordici anni si interess\u00f2 ai geroglifici egizi. Riusc\u00ec a entrare all'\u00c9cole Normale a cui potevano accedere soltanto gli studenti pi\u00f9 intelligenti e meritevoli. Inizi\u00f2 a cercare e studiare tutto ci\u00f2 che riguardava l'antico Egitto; lesse i testi di Emmanuel de Roug\u00e9, studioso di grande fama e riusc\u00ec a entrare nella sua classe di Egittologia. Incontr\u00f2 nel 1867 Auguste Mariette a quel tempo a Parigi come responsabile della sezione egiziana della Esposizione Universale. Mariette, per vedere le capacit\u00e0 del giovane, gli consegn\u00f2 due nuovi testi egizi tratti da una stele ritrovata a Napata di traduzione molto difficile; Maspero fu in grado di proporre una soluzione in soli otto giorni. La pubblicazione ufficiale delle sue traduzioni nella \"Revue arch\u00e9ologique\" nel 1868 lo fece entrare a pieno diritto nel mondo accademico.\nPer un breve periodo fu in Uruguay al seguito di un ricco sudamericano che cercava un filologo perch\u00e9 lo aiutasse nella decifrazione dei linguaggi locali, nel tentativo di scoprire le affinit\u00e0 tra la lingua ariana e le lingue quechua. Maspero torn\u00f2 in Francia nel 1868 e nel 1869 pubblic\u00f2 un lavoro, \"Hymne au Nil\", realizzato a Montevideo, la traduzione di due papiri del British Museum. De Roug\u00e9 lo prese come assistente in lingua egizia e archeologia alla \u00c9cole Pratique des Hautes \u00c9tudes e, alla morte del suo insegnante, nel 1874 eredit\u00f2 poi la cattedra al Coll\u00e8ge de France.\nNel 1870, mentre si trovava in Inghilterra per studiare un papiro, scoppi\u00f2 la guerra franco-prussiana; Maspero rientr\u00f2 subito in Francia per fare la sua parte. L'anno seguente spos\u00f2 la giornalista Henriette Yapp; dall'unione nasceranno due figli, Georges e Isabelle; Henriette mor\u00ec nel 1873 a soli 27 anni per peritonite.\nIl lavoro in Egitto.\nNel novembre del 1880 Maspero si rec\u00f2 in Egitto per la prima volta come capo di una spedizione archeologica per conto del governo francese e visit\u00f2 anche Il Cairo. In quel periodo Mariette aveva gravi problemi di salute e non poteva pi\u00f9 seguire i suoi numerosi impegni; Maspero fu designato dal governo a subentrargli all'Institut Fran\u00e7ais d'Arch\u00e9ologie Orientale. Da allora egli lavor\u00f2 contemporaneamente in due campi, come insegnante a Parigi e come archeologo in Egitto. Ci\u00f2 avvenne alcuni mesi prima della morte di Mariette, a cui Maspero subentr\u00f2 anche come direttore generale degli scavi e delle antichit\u00e0 in Egitto. Egli decise quindi di partire dalle scoperte fatte da Mariette negli scavi di Saqqara, espandendo la ricerca dal primo Antico Regno in poi, mostrando particolare attenzione alle tombe che contenessero iscrizioni geroglifiche abbastanza lunghe e complete per aiutarlo a scoprire lo sviluppo della lingua egizia. Selezionando cinque tombe del periodo pi\u00f9 antico, quelle di Unis, Teti, Pepi I, Merenra I e Pepi II, Maspero riusc\u00ec nel suo intento, trovando pi\u00f9 di 4000 linee di geroglifici che furono catalogati e fotografati. L'archeologo pubblic\u00f2 tutto il materiale trovato come i Testi delle piramidi. \nSfruttando le sue grandi qualit\u00e0 di organizzatore inizi\u00f2 ad agire affinch\u00e9 si limitassero gli scavi e le ricerche archeologiche nel tentativo di porre fine al commercio illecito di reperti a opera di mercanti senza scrupoli che danneggiavano l'Egitto; di costoro faceva ampio uso il responsabile per l'Egitto del British Museum, Ernest Budge, con lo scopo di aggirare il monopolio francese sui ritrovamenti archeologici nell'area. Maspero, quale direttore del Servizio delle Antichit\u00e0, si dedic\u00f2 con impegno per risolvere il problema. I suoi sospetti caddero sui fratelli Abd er-Ras\u00fbl, trafugatori di tesori nel villaggio di Gorna, che fece arrestare; il fratello maggiore decise di parlare e svelare il nascondiglio dove portavano i materiali trafugati. Nel luglio 1881 a Deir el-Bahri fu rinvenuto un grande deposito nella tomba della regina Inhapi, probabilmente moglie di Ahmose I. Gli operai di Maspero trovarono numerose mummie, tra cui quelle di nove faraoni, sarcofaghi e arredi funebri; tutti i reperti furono trasportati in gran fretta al Cairo per evitare eventuali furti.\nMaspero continu\u00f2 l'opera di Mariette a Abido, a Edfu, inizi\u00f2 il consolidamento del complesso templare di Karnak e nel 1886 riprese l'opera di scavi della Grande Sfinge di Giza, iniziati dal suo predecessore, che prevedeva la rimozione di 65 piedi di sabbia e l'eventuale esplorazione delle tombe sottostanti (che Maspero non trov\u00f2, ma che furono scoperte in seguito e mai aperte). Fu anche il primo a permettere la visita dei siti archeologici dei turisti per sovvenzionare la manutenzione e il proseguimento degli scavi.\nNon senza rammarico rientr\u00f2 a Parigi nel 1886 per ricoprire nuovamente il suo incarico accademico dal giugno 1886 fino al 1899; continu\u00f2 comunque a seguire da lontano le ricerche e le scoperte di coloro che lo avevano rimpiazzato All'et\u00e0 di 53 anni fece ritorno in Egitto per mettere a frutto la sua esperienza come direttore generale del dipartimento delle antichit\u00e0. Il 3 ottobre dello stesso anno, un terremoto a Karnak distrusse 16 colonne della grande sala ipostila e rischi\u00f2 di far crollare anche uno dei grandi pilastri Maspero aveva gi\u00e0 compiuto dei lavori di restauro in loco e organizz\u00f2 un gruppo di tecnici sotto la supervisione francese per il ripristino del sito archeologico, contro la volont\u00e0 di alcuni che volevano mantenere intatte le rovine cos\u00ec come erano state prodotte dal sisma. Nel 1903 fu trovato un pavimento di alabastro in corrispondenza del settimo pilone e, sotto di esso, una galleria che conduceva ad un ricco deposito di almeno statue che furono tutte disegnate, catalogate e fotografate.\nAl suo rientro in Egitto, nel 1899, trov\u00f2 le collezioni di quello che diventer\u00e0 il Museo egizio del Cairo, allora ospitato nel palazzo di Isma'il Pasci\u00e0 a Giza, enormemente aumentate, e cerc\u00f2 di arricchirle ulteriormente, sovrintendendo al loro trasferimento da Giza alla nuova e pi\u00f9 capiente sede appositamente costruita a piazza Tahrir nel 1902 e che \u00e8 quella utilizzata ancora oggi. Il vasto catalogo delle collezioni fece rapidi progressi sotto la direzione di Maspero e nel 1909 furono pubblicati ventiquattro volumi che comportarono nuovi arrivi fra i dipendenti del museo, fra i quali si trovava il giovane diciassettenne Howard Carter. Fu proprio Maspero che raccomand\u00f2 Carter a Lord Carnarvon nel 1907, quando questi era alla ricerca di un esperto che guidasse la sua spedizione archeologica nella Valle dei Re. \nMaspero mor\u00ec nel giugno del 1916 e fu sepolto nel cimitero di Montparnasse, a Parigi.\nFu membro dell'Acad\u00e9mie des inscriptions et belles-lettres. Suo figlio, Henri Maspero, nato dal secondo matrimonio con Louise Balluet d'Estournelles, divenne un celebre sinologo.\nInsieme al tedesco Heinrich Brugsch e al britannico Flinders Petrie Gaston Maspero pu\u00f2 essere annoverato fra i padri dell'egittologia moderna. Sotto la sua guida si perfezion\u00f2 l'egittologo italiano Ernesto Schiaparelli.\nMaspero fu pure membro della Societ\u00e0 teosofica.\nPubblicazioni.\nFra le sue pubblicazioni pi\u00f9 note \u00e8 da annoverare la sua \"Histoire ancienne des peuples de l'Orient classique\", in tre volumi, che ripercorre tutta la storia del Vicino Oriente dalle origini alla conquista di Alessandro Magno, una \"Histoire des peuples de l'Orient\", avente lo stesso scopo e che ebbe ben sei edizioni, e gli \"Etudes de mythologie et d'arch\u00e9ologie \u00e9gyptiennes\", del 1893, una raccolta di saggi e di articoli pubblicati originariamente in diversi quotidiani e importanti per il loro contributo alla storia della religione egizia."}
{"id": "667723", "revid": "287204", "url": "https://it.wikipedia.org/wiki?curid=667723", "title": "Barni", "text": "Barni (\"Barni\" in dialetto vallassinese, : ) \u00e8 un comune italiano di 561 abitanti della provincia di Como in Lombardia.\nSituato nel cosiddetto Triangolo Lariano, ha una superficie di 5,9\u00a0km\u00b2 e una densit\u00e0 abitativa di 84,92 abitanti/km\u00b2.\nOrigini del nome.\nIl toponimo deriva da \"bar\", voce di origine celtica che significa pascolo.\nStoria.\nBarni \u00e8 un piccolo paese di circa 600 abitanti situato nella parte a nord della Vallassina. Da Barni, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio).\nIl ritrovamento di frecce di selce nei pressi della chiesa romanica dei Santi Pietro e Paolo testimonia che la zona era gi\u00e0 abitata in epoca preistorica. Inoltre un antico sepolcro venne scoperto vicino all'abitato verso il 1900. Non si sa con certezza se l'abitato originario sorgesse nella posizione attuale o nei pressi dell'antica chiesa. Con un diploma del 998 di Ottone III il territorio Barni venne donato al monastero benedettino di Sant'Ambrogio di Milano con tutto il distretto di Bellagio. Nel diploma, il toponimo risulta essere nominato \"Barnasci\" e \"Barnaschi.\"\nIl paese, citato dopo il 1162 come \"Barnarum\" e \"Barnium\", pass\u00f2 poi in feudo, per diploma del Barbarossa, al suo fedele sostenitore Algiso, abate del Monastero di Civate.\nIn et\u00e0 comunale, Barni e tutta la Vallassina vissero un breve periodo di autogoverno, garantito dalla pace di Costanza del 1183. Di l\u00ec a poco, le sanguinose lotte tra comuni per la supremazia sul territorio si conclusero con l'annessione al territorio ai possedimenti di Milano.\nAll'epoca medievale risale il castello di Tarbiga, situato verso il confine magregliese, del quale rimangono alcune testimonianze visibili. Altri toponimi indicano come nel territorio vi furono presenze di torri e castelli, come ad esempio il \"sasso della guardia\" e le localit\u00e0 di Castel Farieu, Castel Rott, Castel di Leves.\nDue cittadini barnesi, Beltramino e Isidoro, divennero consiglieri dell'imperatore Enrico VII nel 1300.\nNel 1450 Rufaldo, capo di milizie sforzesche, assalito sui monti dai Vallassinesi, si rifugi\u00f2 nel castello di Tarbiga ma, assediato, dovette ben presto arrendersi alla forza nemica. Nel settembre del 1452 gli uomini di Barni ne presero solennemente possesso e ottennero il permesso di donarlo al nobile Cristoforo de Barni. Osservando attentamente si notano ancora alcune fortificazioni medievali che chiudevano il valico, presidiato fino al 1578.\nLe testimonianze storiche ci parlano dei medici Ravizza da Barni, che nel Seicento erano considerati dei veri esperti nell'utilizzo di rimedi e nella guarnigione di malattie con l'utilizzo di erbe e piante. La stessa attivit\u00e0 venne ripresa negli anni quaranta e cinquanta del Novecento da Don Luigi Bricchi.\nIl paese fu feudo del Visconti, dei Dal Verme, degli Sforza, Tebaldi e infine degli Sfondrati. Quando l'ultimo Sfondrati non lasci\u00f2 discendenza, il paese, insieme con la valle, entr\u00f2 a far parte del V distretto della provincia di Milano controllata dagli austriaci.\nCon l'arrivo di Napoleone fece parte prima del dipartimento d'Olona e poi del dipartimento del Lario come frazione di Lasnigo. In seguito alla caduta di Napoleone, la creazione della provincia di Como del Regno lombardo-veneto da parte degli austro-ungarici comport\u00f2 la ricostituzione del comune di Barni.\nLa salita al potere del fascismo lo trasform\u00f2 in frazione di Civenna dal 1927 al 1950, anno in cui torn\u00f2 a essere comune autonomo.\nBarni divent\u00f2 dopo la seconda guerra mondiale uno dei punti di riferimento dell'economia vallassinese grazie allo stabilimento di acque minerali, l'acqua San Luigi, sorgente benedetta alla quale san Carlo Borromeo si disset\u00f2 in quanto l'unica non contaminata dalla peste.\nNel passato i barnesi emigravano in Valchiavenna e in Svizzera allevando ed esportando le pregiate lumache, i formaggini e le castagne del luogo.\nMonumenti e luoghi d'interesse.\nArchitetture religiose.\nLa chiesa parrocchiale \u00e8 dedicata all'Annunziata. Voluta a seguito della separazione delle parrocchie di Barni e Magreglio, fu completata nell'anno 1621.\nLa vicina chiesa di San Pietro e Paolo \u00e8 di stile romanico ed \u00e8 considerata una delle pi\u00f9 antiche chiese della Vallassina. Nell'agosto dell'anno 1882 venne come sostituto parroco il sacerdote Achille Ratti, divenuto poi papa col nome di Pio XI. Nella parrocchia di Barni crebbe anche il Servo di Dio don Biagio Verri, nativo del luogo che si \u00e8 adoperato per liberare dalla schiavit\u00f9 le giovani africane.\nArchitetture militari.\nCastello di Tarbiga\nIn posizione dominante sul Lambro e sull'abitato di Barni si trovano le rovine di un castello medievale, ben conservato nel mastio e in un\u2019altra torre sul lato ovest delle vecchie mura, anch'esse in buono stato di conservazione.\nIl castello di Tarbiga fu costruito tra i secoli X e XI come sbarramento della strada che, passando attraverso tre porte situate nella cinta muraria, conduceva al resto della Vallassina. Il presidio di controllo del valico fu attestato fino al 1578.\nNel XIV secolo il complesso fu dotato di palazzo baronale.\nIl complesso fortificato, che all'occorrenza poteva fungere da ricetto, era dotato di una doppia cinta muraria: le mura superiori comprendevano gli spazi riservati al castellano e alla guarnigione, metre quelle inferiore erano destinate ad accogliere la popolazione e il bestiame in caso di assedio del borgo.\nCastel di Leves\nA est dell'abitato di Barni, un'altura dominante su un precipizio sopra Onno ospita le vestigia del Castel di Leves, che anticamente costituiva una torre di avvistamento e segnalazione in linea di vista con altre fortificazioni lariane.\nArchitetture civili.\nA Barni si trova una villa merlata del XVI secolo che, dotata di torre sormontata anch'essa da merlatura, conserva ancora parte del suo aspetto originario.\nIn localit\u00e0 Carlascett nella frazione di Crezzo si trova il Monumento ai caduto dell'aviazione civile costruito successivamente al disastro aereo dell'ATR 42 accaduto il 15 ottobre 1987.\nLa piazzetta intitolata al pittore di origini barnesi Enrico Oldani ospita il Monumento all'Alpino soccorritore. Inaugurato domenica 27 settembre 1992 da Giuseppe Zamberletti, il monumento riporta il busto bronzeo di un alpino che, portando in mano un neonato, esce la da un blocco di granitio nelle forme e nel colore della tipica penna nera che caratterizza il tipico copricapo degli alpini.\nSociet\u00e0.\nEvoluzione demografica.\nIl comune di Barni nel censimento del 1991 aveva una popolazione pari a 434 abitanti. In quello del 2001 ha fatto registrare una popolazione pari a 501 abitanti, mostrando quindi nel decennio 1991 - 2001 una variazione di abitanti pari al 15,44%. Gli abitanti sono distribuiti in 192 nuclei familiari con una media per nucleo familiare di 2,61 componenti.\nGli abitanti al 31 luglio 2006 erano 573 distribuiti in 272 nuclei familiari.\nL'evoluzione demografica nel corso della storia di Barni \u00e8 la seguente:\nCultura.\nDal 2004 Barni \u00e8 stato al centro di una ricerca finanziata dalla provincia di Como dal titolo \"Autoritratto Linguistico di un paese\" e che aveva come scopo quello di far pubblicare il dizionario del dialetto di Barni. Alla ricerca ha collaborato tutto il paese seguito dai professori Gabriele Iannaccaro dell'Universit\u00e0 degli Studi di Milano-Bicocca e Vittorio Dell'Aquila del Centre d'\u00e9tudes linguistiques pour l'Europe, e da Giulia Caminada, Marco Fioroni, Francesca Gilardoni e numerose altre persone.\nLa pubblicazione \u00e8 stata presentata il 2 maggio 2007 in Provincia e l'11 maggio 2007 nella sala consiliare del Comune.\nDopo mesi di lavori e di chiusura del centro storico, sono state inaugurate il giorno 8 luglio 2007 le vie del centro, nel corso di una cerimonia in presenza del sindaco, del presidente del consiglio regionale della Lombardia Ettore Albertoni, di esponenti della Provincia, della Comunit\u00e0 Montana e delle autorit\u00e0 dei paesi limitrofi.\nIl 20 marzo 2009, alla presenza di autorit\u00e0 e cittadini, sono state consegnate le chiavi del paese all'ex presidente del Consiglio regionale della Lombardia Ettore Albertoni, emerito cittadino del paese.\nNel 2016/17 la chiesa dei Santi Pietro e Paolo si \u00e8 classificata prima in provincia di Como nel censimento \"I luoghi del Cuore\" del FAI (ventesima in Regione Lombardia e 138\u00aa a livello nazionale).\nIl 30 settembre 2017 \u00e8 stato inaugurato il percorso fotografico a cielo aperto \"Un paese in posa\", un viaggio a ritroso nella storia che fa riscoprire le tradizioni del piccolo borgo della Vallassina attraverso gli oggetti della tradizione contadina esposti in 40 gigantografie in bianco e nero posizionate negli angoli pi\u00f9 caratteristici del paese. Il progetto, promosso da Culturabarni su idea di Giulia Caminada \u00e8 stato finanziato dalla Regione Lombardia e sostenuto dal Comune e dalle altre associazioni del paese.\nEconomia.\nOggi le attivit\u00e0 agricole, pastorali, l'apicoltura e la lavorazione del ferro sono state quasi completamente sostituite dall'edilizia e dalle attivit\u00e0 turistico-commerciali. Ma Barni non ha perso il suo fascino di borgo tranquillo, immerso nel verde e legato alle tradizioni. Negli ultimi anni le attivit\u00e0 legate all'agricoltura e all'allevamento stanno ritornando in particolare aziende di allevamento capre e produzione formaggi nonch\u00e9 agriturismi.\nTradizioni e folclore.\nL'incanto di Sant'Antonio.\nA Barni, paese della provincia di Como, \u00e8 usanza festeggiare il santo con un incanto. I fedeli, nei giorni che precedono il 17 gennaio si recano nella chiesa principale del paese dove vi \u00e8 una cappella laterale dedicata a sant'Antonio. Qui, vengono appoggiati i doni per il Santo (generalmente generi alimentari locali come salami, verdura, frutta, formaggi, ma anche prodotti artigianali ed animali vivi come galline, conigli, etc.). Il 17 gennaio poi, dopo la Santa messa della mattina i beni regalati vengono venduti all'asta sul sagrato della chiesa ed il ricavato \u00e8 devoluto alla Parrocchia. Tradizione ancora pi\u00f9 antica associava all'incanto il \"fal\u00f2 di sant'Antonio\". Dal 2016, il tradizionale incanto \u00e8 stato affiancato alla benedizione del sale per gli animali e dei mezzi agricoli."}
{"id": "667724", "revid": "599013", "url": "https://it.wikipedia.org/wiki?curid=667724", "title": "Super Live in Japan", "text": "Super Live in Japan \u00e8 un doppio DVD del gruppo glam-rock inglese Queen + Paul Rodgers, pubblicato il 28 aprile del 2006 esclusivamente in Giappone.\nIl primo DVD consiste nella registrazione completa del concerto alla Saitama Super Arena di Tokyo del 27 ottobre 2005, in compagnia di Paul Rodgers. Il secondo DVD invece contiene un documentario di 25 minuti dal titolo \"Backstage in Budapest\", in cui sono presenti nuove interviste con Brian May, Roger Taylor, Paul Rodgers, Spike Edney, Jamie Moses, Danny Miranda, L\u00e1szl\u00f3 Heged\u0171s e James 'Trip' Khalaf. Queste interviste affrontano diversi argomenti, come il rapporto fra Paul Rodgers e i Queen, la citt\u00e0 di Budapest, il tour, il fatto di suonare per la prima volta insieme, gli spettatori e i progetti futuri.\nIl DVD contiene inoltre immagini della citt\u00e0 di Budapest, dello stadio chiamato Nepstadion, del concerto, con spezzoni delle canzoni \"Tie Your Mother Down\", \"All Right Now\" e \"The Show Must Go On\", immagini della costruzione del palco e i Queen nel \"backstage\" che incontrano diversi fan. Vi sono anche degli spezzoni di canzoni dei Queen nelle versioni registrate in studio e una ripresa del \"soundcheck\", comprendente una improvvisazione blues sulle note di \"Wishing Well\".\nI due DVD sono pubblicati con allegato un libretto in bianco e nero con i testi delle canzoni in giapponese e inglese, ed un altro libretto color oro, con foto, lista delle tracce e i crediti."}
{"id": "667727", "revid": "1610933", "url": "https://it.wikipedia.org/wiki?curid=667727", "title": "Sifaka di Verreaux", "text": ""}
{"id": "667731", "revid": "1610933", "url": "https://it.wikipedia.org/wiki?curid=667731", "title": "Sifaka dalla corona dorata", "text": ""}
{"id": "667733", "revid": "34119", "url": "https://it.wikipedia.org/wiki?curid=667733", "title": "Pds", "text": ""}
{"id": "667735", "revid": "1610933", "url": "https://it.wikipedia.org/wiki?curid=667735", "title": "Sifaka di Milne-Edwards", "text": ""}
{"id": "667736", "revid": "1610933", "url": "https://it.wikipedia.org/wiki?curid=667736", "title": "Sifaka diadema", "text": ""}
{"id": "667741", "revid": "1610933", "url": "https://it.wikipedia.org/wiki?curid=667741", "title": "Sifaka candido", "text": ""}
{"id": "667744", "revid": "1610933", "url": "https://it.wikipedia.org/wiki?curid=667744", "title": "Sifaka setoso", "text": ""}
{"id": "667752", "revid": "1610933", "url": "https://it.wikipedia.org/wiki?curid=667752", "title": "Amadriade", "text": ""}
{"id": "667779", "revid": "1610933", "url": "https://it.wikipedia.org/wiki?curid=667779", "title": "Babbuino comune", "text": ""}
{"id": "667781", "revid": "287204", "url": "https://it.wikipedia.org/wiki?curid=667781", "title": "Sanliurfa", "text": ""}
{"id": "667784", "revid": "2519", "url": "https://it.wikipedia.org/wiki?curid=667784", "title": "Urfa", "text": ""}
{"id": "667787", "revid": "729019", "url": "https://it.wikipedia.org/wiki?curid=667787", "title": "Oscillatore termocompensato", "text": "Un oscillatore termocompensato o TCXO (abbreviazione di \"Temperature Compensated Crystal Oscillator\") \u00e8 un particolare tipo di oscillatore al quarzo nel quale le variazioni di temperatura sono compensate per mezzo di un elemento che ha una dipendenza dalla temperatura di segno opposto. Ci\u00f2 consente un miglioramento di un fattore 10 con una stabilit\u00e0 di formula_1 rispetto agli oscillatori non compensati. Inoltre i TCXO hanno un invecchiamento pi\u00f9 lento (circa formula_2/mese) data la temperatura costante a cui lavorano, alcuni tipi hanno un basso consumo e un preriscaldamento molto rapido; questi dunque sono particolarmente adatti per strumenti portatili a batteria."}
{"id": "667788", "revid": "38275", "url": "https://it.wikipedia.org/wiki?curid=667788", "title": "Attacco a tenaglia", "text": ""}
{"id": "667790", "revid": "767487", "url": "https://it.wikipedia.org/wiki?curid=667790", "title": "Mike Mainieri", "text": "Biografia.\nRiconosciuto principalmente come vibrafonista jazz, Mainieri \u00e8 anche accreditato come produttore, arrangiatore e compositore.\nDurante gli anni '50 ed i primi anni '60 si \u00e8 esibito con artisti leggendari come Buddy Rich, Billie Holiday, Dizzy Gillespie, Coleman Hawkins e Wes Montgomery.\nAll'et\u00e0 di 20 anni, ha vinto il premio della critica della rivista jazz Downbeat.\nNel 1962, si \u00e8 unito all'innovativo gruppo jazz-rock Jeremy &amp; the Satyrs, guidato dal flautista Jeremy Steig. I The Satyrs apparvero al Club di New York A-GoGo, dove incontrarono figure monumentali come Frank Zappa, Richie Havens e Jimi Hendrix.\nAlla fine degli anni '60, questa piccola cerchia di artisti si un\u00ec a quella che divenne nota come l'Orchestra White Elephant, dal suono sperimentale e caratterizzata da solisti quali Michael Brecker, Ronny Cuber, Jon Faddis, Lew Soloff e Randy Brecker.\nAlla fine degli anni '70, Mike ha fondato il gruppo jazz d'avanguardia/fusion Steps Ahead, che comprendeva precedenti compagni come Michael Brecker, Eddie Gomez, Steve Gadd e Don Grolnick.\nSteps Ahead, trampolino di lancio per giovani talenti e nuove idee musicali, ha dato spazio ad apparizioni di artisti importanti come i sassofonisti Michael Brecker, Bendik Hofseth, Rick Margitza, Donny McCaslin, Bob Mintzer, Bob Berg, Bill Evans, i pianisti Don Grolnick, Warren Bernhardt, Eliane Elias, Kenny Kirkland, Rachel Z, George Whitty, Mitch Forman, Robbie Kilgore, Dave Kikoski, Joey Calderazzo, i chitarristi Mike Stern, Steve Khan, Chuck Loeb, Hiram Bullock, Dean Brown, Paul Jackson, Wayne Krantz, Jimi Tunnell, i bassisti Eddie Gomez, Tom Kennedy, Victor Bailey, Darryl Jones, Tony Levin, Jeff Andrews, James Genus, Baron Browne, Richie Goods, Marc Johnson, Ed Howard, Larry Grenadier, Scott Colley, Richard Bona, i batteristi Steve Gadd, Peter Erskine, Steve Smith, Rodney Holmes, Billy Kilson, Clarance Penn, Jeff 'Tain' Watts, Ben Perosky e i cantanti Dianne Reeves, Bobby McFerrin e Richard Bona.\nAltre collaborazioni jazz degne di nota sono le registrazioni con Joe Henderson, Art Farmer, Dave Liebman, Al Jarreau, David Sanborn, Marcus Miller, Joe Lovano, Jim Hall e Jane Monheit.\nCome compositore, arrangiatore ed esecutore, Mike ha contribuito a pi\u00f9 di 100 dischi d'oro e di platino. Un partecipante attivo nella scena rock e pop, Mike ha prodotto e co-scritto tre album con Carly Simon e registrato con Paul Simon, Linda Ronstadt, Aerosmith, Billy Joel, Janis Ian, James Taylor, Dire Straits, Bonnie Raitt, George Benson e il classico album di Don McClean American Pie.\nNegli anni ottanta ha collaborato a lungo con la rock band britannica dei Dire Straits, suonando il vibrafono, la marimba e le percussioni negli album \"Love over Gold\" (in cui dialoga con la chitarra di Mark Knopfler nei brani \"Private Investigations\" e \"Love Over Gold\") e \"Brothers in Arms\" (in cui tuttavia non risulta accreditato ufficialmente).\nNel 1991, Mike ha implementato la sua vasta esperienza nella creazione di una propria etichetta jazz indipendente, la NYC Records, veicolo per nuovi artisti.\nCon Pino Daniele collabora in \"Sotto 'o sole\", album del 1991; in seguito co-produce assieme a Daniele il disco del 2001 Medina (dove partecipa anche come musicista).\nMike \u00e8 sposato dal 1993 con la cantante e arpista Dee Carstensen. Hanno una figlia, Ruby Anna."}
{"id": "667791", "revid": "228587", "url": "https://it.wikipedia.org/wiki?curid=667791", "title": "Ya", "text": ""}
{"id": "667793", "revid": "834", "url": "https://it.wikipedia.org/wiki?curid=667793", "title": "Yoctoampere", "text": ""}
{"id": "667795", "revid": "834", "url": "https://it.wikipedia.org/wiki?curid=667795", "title": "Yottaampere", "text": ""}
{"id": "667796", "revid": "465169", "url": "https://it.wikipedia.org/wiki?curid=667796", "title": "Tranciato di legno", "text": "Il tranciato di legno consiste in fogli estremamente sottili risultato della tranciatura delle assi di massello; \u00e8 detto anche impiallacciatura, piallaccio o rimesso.\nInformazioni generali.\nNella tecnica della fabbricazione e lavorazione del legno vengono definiti 'tranciati' fogli di legno estremamente sottili (fino ad un minimo di 30 decimi di millimetro) ottenuti dal taglio orizzontale rotativo dei tronchi. I tranciati vengono utilizzati per essere applicati a supporti di vario tipo come compensato, lamellare, mdf, listellare, tamburato o masselli in legno meno nobile, per produrre componenti per la fabbricazione di oggetti finiti, come mobili o elementi di arredo, che abbiano un aspetto simile al massello, ma con minori costi, maggiore resistenza ai tarli, maggiore leggerezza e anche, in un certo senso, maggiore stabilit\u00e0 se ben costruiti; il massello infatti tende nel tempo a muoversi ed imbarcarsi di pi\u00f9. Differenza particolarmente utile nella fabbricazione delle porte.\nRiguardo alla valutazione dell'impatto ecologico, limitatamente allo sfruttamento delle risorse naturali, si pu\u00f2 affermare che la tecnica dei tranciati \u00e8 ovviamente pi\u00f9 efficiente se si utilizza il legno proveniente da coltivazioni di alberi a piantagione continua. \nLa tranciatura viene effettuata di solito seguendo la lunghezza del tronco dopo che questo \u00e8 stato trattato (effettivamente 'cotto') al vapore; tale tecnica evita produzione di segatura.\nTipi di tranciatura.\nTranciatura sul largo.\nIl tronco viene prima squadrato tramite una segatronchi a carrello e poi sottoposto a tranciatura in direzione parallela ad una delle facce, ottenendo tranciato che, incontrando tangenzialmente le fibre del legno, descrive dei disegni a V rovesciata detti \"fiammati\".\nTranciatura alla francese.\nIl tronco viene diviso con segatronchi a carrello in quattro parti, o con delle grosse lame circolari in tre spicchi, e ogni quarto (o ogni terzo) viene tranciato parallelamente al raggio mediano di ogni parte, ottenendo tranciato che, incontrando radialmente le fibre del legno, ne ottiene disegni a fibra parallela detti \"rigati\" (tale metodo \u00e8 applicabile solo ai tronchi di grande dimensione).\nTranciatura alla svedese.\nIl tronco viene diviso come nella tranciatura alla francese, ma tranciato perpendicolarmente al raggio mediano di ogni quarto, ottenendo tranciati fiammati.\nTranciatura all'italiana.\nIl tronco viene tagliato in due met\u00e0 a mezzaluna e dopo il taglio delle quattro punte viene tranciato dal lato stretto fino al cuore, e poi da questo al lato stretto opposto, ottenendo tranciato che incontrer\u00e0 le fibre del legno prima in modo tangenziale ottenendo tranciati semifiammati e poi rigati e poi di nuovo semifiammati (tale sistema aumenta la quantit\u00e0 di rigato sui tronchi piccoli).\nLavorazione del tranciato.\nSuccessivamente alla tranciatura il legno viene essiccato, un tempo all'aria, oggi in essiccatoi meccanici a una temperatura che lo asciuga in pochi minuti. Alcuni essiccatoi moderni letteralmente \"stirano\" il tranciato riducendone le innervature; dopo un periodo di riposo che permette il raffreddamento e un'ulteriore \"stiratura\", le parti ancora nervate (ossate) possono essere spianate in apposite presse.\nIl tronco cos\u00ec tranciato viene poi grossolanamente refilato di lato e di testa, riunito in pacchi di 32 fogli dello spessore pi\u00f9 comune, che \u00e8 il 5/10 di mm, o in numero diverso se di diverso spessore, e numerato pacco per pacco. Da un tronco si ottengono pi\u00f9 biglie, ovvero pi\u00f9 parti di tronco: due per i tronchi piccoli fatti sul largo o all'italiana, tre o quattro biglie per quelli alla francese o alla svedese. Ma possono essere anche molte di pi\u00f9 se il tronco \u00e8 grosso ed \u00e8 stato tagliato in pi\u00f9 pezzi: primo fusto, secondo fusto, terzo, eccetera, dalla radice alla cima dello stesso e poi tranciato.\nIl tranciato pu\u00f2 avere caratteristiche particolari quando \u00e8 ricavato da parti speciali del tronco come le \"piume\", ovvero la biforcazione superiore del fusto in due rami, dove la parte centrale del foglio di tranciato descrive spesso una sfumatura della fibra a forma appunto di piuma; le \"radiche,\" ovvero le parti rotonde che talvolta emergono dal fusto del tronco e che segnano una serie di occhiellature e disegni che possono essere meglio tranciati con la sfogliatrice; i \"peduli\" ricavati dalle radici di alcuni tronchi; le \"marezzature o fris\u00e9\" che sono ricavate da accavallamenti delle fibre dovute, si dice, a venti che colpiscono regolarmente i tronchi durante l'accrescimento primaverile; ed infinite altre.\nIl tranciato, venduto in genere a biglia oppure a tronco intero, viene poi giuntato in fogli delle dimensioni desiderate dagli utilizzatori stessi.\nImpiallacciatura.\nPer eseguire l'operazione di impiallacciatura dei pannelli \u00e8 necessario aggiuntare con accostamento sui bordi un certo numero di tranciati prelevati ordinatamente da uno stesso pacco (detti doghe).\nLe fasi di lavorazione sono le seguenti:\nLa disposizione dei tranciati per formare un pannello pu\u00f2 avvenire nei seguenti modi:\nNel primo caso si possono utilizzare anche tranciati provenienti da tronchi diversi dello stesso tipo e si parla di giuntati a doghe.\nNel secondo caso di parla di tranciati figurati che vengono giuntati anche per accoppiare le parti semifiammate, rigate e fiammate di uno stesso tronco sul pannello per omogeneit\u00e0 di colore e fibra."}
{"id": "667799", "revid": "339392", "url": "https://it.wikipedia.org/wiki?curid=667799", "title": "Yoctobit", "text": ""}
{"id": "667800", "revid": "339392", "url": "https://it.wikipedia.org/wiki?curid=667800", "title": "Yottabit", "text": ""}
{"id": "667802", "revid": "834", "url": "https://it.wikipedia.org/wiki?curid=667802", "title": "Yoctobyte", "text": ""}
{"id": "667803", "revid": "834", "url": "https://it.wikipedia.org/wiki?curid=667803", "title": "Yoctobar", "text": ""}
{"id": "667804", "revid": "834", "url": "https://it.wikipedia.org/wiki?curid=667804", "title": "Yottabar", "text": ""}
{"id": "667805", "revid": "599013", "url": "https://it.wikipedia.org/wiki?curid=667805", "title": "Yc", "text": ""}
{"id": "667807", "revid": "834", "url": "https://it.wikipedia.org/wiki?curid=667807", "title": "Yoctocoulomb", "text": ""}
{"id": "667808", "revid": "1161730", "url": "https://it.wikipedia.org/wiki?curid=667808", "title": "Giovanna Capelli", "text": "Biografia.\nLaureata in lettere classiche, \u00e8 stata docente e, dal 1981 alla pensione, dirigente scolastica nella scuola di base.\nSi \u00e8 impegnata nella lotta per la difesa della scuola pubblica, per una didattica attenta ai diritti dei bambini e delle bambine e una pratica di lavoro docente cooperativo, luogo privilegiato di ricerca pedagogica e di competenza relazionale.\nAttiva nel movimento degli studenti della Universit\u00e0 Cattolica del Sacro Cuore dal 1968, ha attraversato la storia del movimento delle donne milanesi a partire dalla sfida dell'intreccio fra femminismo e marxismo (nel Movimento Lavoratori per il Socialismo, nel Partito di Unit\u00e0 Proletaria per il Comunismo e nel Partito Comunista Italiano).\nNel 1991 ha fondato con altre compagne a Milano la sezione di donne del PCI \"Teresa Noce\".\nIn Rifondazione Comunista dal 1992, \u00e8 in relazione con le altre donne che nel partito sperimentavano spazi e pratiche di autonomia di genere, dando vita alla esperienza del Forum delle donne del PRC.\nConsigliere comunale a Cologno Monzese fino al 2000, alle elezioni politiche del 2006 \u00e8 stata eletta Senatrice nella circoscrizione Lombardia.\nAlle elezioni politiche del 2008 \u00e8 stata ricandidata come seconda nella lista bloccata della Sinistra l'Arcobaleno in Lombardia, ma non \u00e8 risultata eletta in quanto la lista non \u00e8 riuscita a superare la soglia di sbarramento dell'8% su base regionale.\nIl 9 luglio 2012 viene eletta segretaria regionale di Rifondazione Comunista in Lombardia. Ricoprir\u00e0 tale incarico fino al 2014.\nIn occasione delle elezioni politiche del 2013 \u00e8 candidata al Senato con Rivoluzione Civile e non sar\u00e0 eletta a causa del mancato raggiungimento della soglia di sbarramento.\nDopo aver ricoperto l'incarico di Responsabile Istruzione all'interno della Segreteria nazionale del partito, nel 2017 \u00e8 nominata Responsabile Sanit\u00e0 nella regionale. \nAlle elezioni politiche del 2018 \u00e8 candidata alla Camera con Potere al Popolo! che non raggiunge la soglia di sbarramento fissata al 3% e dunque non \u00e8 eletta."}
{"id": "667809", "revid": "834", "url": "https://it.wikipedia.org/wiki?curid=667809", "title": "Yottacoulomb", "text": ""}
{"id": "667810", "revid": "254059", "url": "https://it.wikipedia.org/wiki?curid=667810", "title": "Guglielmo II del Monferrato", "text": "Biografia.\nGuglielmo era figlio di primo letto di Aleramo del Monferrato, nato da un matrimonio precedente a quello con Gerberga, figlia del re d'Italia Berengario II. Il nome datogli era lo stesso del nonno, Guglielmo I.\nProbabilmente, gi\u00e0 dal 961 Guglielmo II era gi\u00e0 morto, senza eredi, e non pot\u00e9 pertanto governare alla morte del padre. La famiglia fece edificare un'abbazia \"pro anime nostre et quondam Gulielmi qui fuit filius et filiaster atque germanus noster seu parentum nostrum mercede\". Questa \u00e8 l'unica volta in cui viene citato il figlio di Aleramo in un documento ufficiale."}
{"id": "667812", "revid": "2055319", "url": "https://it.wikipedia.org/wiki?curid=667812", "title": "Ye", "text": ""}
{"id": "667815", "revid": "599013", "url": "https://it.wikipedia.org/wiki?curid=667815", "title": "Yf", "text": ""}
{"id": "667817", "revid": "834", "url": "https://it.wikipedia.org/wiki?curid=667817", "title": "Yoctofarad", "text": ""}
{"id": "667818", "revid": "834", "url": "https://it.wikipedia.org/wiki?curid=667818", "title": "Yottafarad", "text": ""}
{"id": "667819", "revid": "78765024", "url": "https://it.wikipedia.org/wiki?curid=667819", "title": "Best Seller", "text": ""}
{"id": "667822", "revid": "77358", "url": "https://it.wikipedia.org/wiki?curid=667822", "title": "Best-Seller", "text": ""}
{"id": "667823", "revid": "77358", "url": "https://it.wikipedia.org/wiki?curid=667823", "title": "Best-seller", "text": ""}
{"id": "667828", "revid": "14894", "url": "https://it.wikipedia.org/wiki?curid=667828", "title": "Evangeliari", "text": ""}
{"id": "667832", "revid": "729019", "url": "https://it.wikipedia.org/wiki?curid=667832", "title": "Gendarmeria pontificia", "text": "La gendarmeria pontificia (in seguito reggimento dei veliti pontifici detti anche carabinieri pontifici) \u00e8 stata un corpo di gendarmeria dello Stato Pontificio.\nFondato nel 1816 (motu proprio 14 luglio di Pio VII) in seguito all'esigenza di unificare i corpi di polizia dello Stato Pontificio, appena ripristinato nel suo territorio dal Congresso di Vienna. Era dislocato in tutte le province dello Stato Pontificio con numerose caserme, ebbe a disposizione alcune caserme nella citt\u00e0 di Roma, tra cui quella ubicata in piazza del Popolo, fatta edificare da papa Pio VII come sede del comando e delle dogane.\nNel 1849 assunse la denominazione di Reggimento dei veliti pontifici, fu disciolto nel 1971 e trasformato in un corpo militarmente organizzato, l'attuale Corpo della gendarmeria dello Stato della Citt\u00e0 del Vaticano.\nLa caserma, che vide l'acquartieramento dei carabinieri reali all'atto del loro ingresso a Roma, \u00e8 oggi intitolata al luogotenente Giacomo Acqua ed utilizzata dall'Arma dei carabinieri. Mostre di uniformi, distintivi e bandiere del corpo sono custodite nel Museo storico vaticano presso il palazzo del Laterano, nel Museo nazionale di Castel Sant'Angelo e nel Museo di storia del Risorgimento di piazza Venezia.\nStoria.\nLa nascita.\nTale corpo, voluto dal segretario di stato Ercole Consalvi, si ispirava ai corpi di carabinieri presenti in tutti gli eserciti moderni (XVIII e XIX secolo), cos\u00ec denominati perch\u00e9 armati appunto di carabina; le funzioni di polizia loro attribuite si ispiravano invece alla gendarmeria napoleonica, che era stata istituita in tutti gli stati assoggettati alla Francia, ad essa legati o comunque da essa influenzati. Dopo il Congresso di Vienna infatti si registra la sopravvivenza delle gendarmerie e del loro modello organizzativo in molti paesi (tra cui Austria, Grecia, Bulgaria e Romania), talora proprio con la denominazione di carabinieri.\nIn seguito ai fatti della Repubblica Romana, nel 1849 il Corpo dei carabinieri venne disciolto e sostituito per decreto di Pio IX da un reggimento di veliti pontifici, a cui vennero demandate le stesse funzioni dei carabinieri e che venne strutturato in 14 compagnie, che prendevano il nome dalle province in cui prestavano servizio. Sempre con decreto di Pio IX, alla fine dello stesso anno il corpo assunse la nuova denominazione di Gendarmeria pontificia. Secondo l'annuario militare pontificio del 1867 i gendarmi erano all'epoca inquadrati in una legione composta da 13 compagnie ed uno squadrone a cavallo, sotto il comando del Colonnello Pietro Bossi.\nDall'unit\u00e0 d'Italia ad oggi.\nDopo i fatti del 1870, con l'annessione dei territori pontifici al Regno d'Italia, la gendarmeria, ridotta ad un effettivo di circa 100 unit\u00e0, continu\u00f2 a svolgere i propri compiti all'interno delle Mura leonine, cio\u00e8 nella parte di Roma non occupata dall'esercito italiano il 20 settembre 1870. Alcuni ex gendarmi pontifici confluirono nel Corpo dei Carabinieri reali di Vittorio Emanuele II, cui di fatto era affidata l'estensione della nuova autorit\u00e0 di governo unitario e la nazionalizzazione vera e propria dei territori degli Stati pre-unitari man mano che venivano inglobati nel Regno d'Italia.\nIn seguito alla firma dei Patti lateranensi del 1929, e alla costituzione dello Stato della Citt\u00e0 del Vaticano, la gendarmeria pontificia registr\u00f2 un incremento di personale e fu posta alle dipendenze del Governatorato della Citt\u00e0 del Vaticano.\nIn una lettera del 14 settembre 1970 destinata al cardinale Jean-Marie Villot, il papa Paolo VI esprimeva l'intenzione di voler sciogliere tutti i corpi armati pontifici, ad eccezione della Guardia svizzera; tale lettera venne tramutata in legge nel dicembre dello stesso anno, con effetti dal 20 gennaio successivo. Nel febbraio 1971 la disciolta gendarmeria venne ufficialmente sostituita nelle funzioni da una nuova entit\u00e0 denominata Ufficio centrale di vigilanza, che sarebbe poi diventato l'attuale Corpo della gendarmeria.\nOrganizzazione.\nAll'atto della costituzione nel territorio dello Stato, i carabinieri erano strutturati su due reggimenti, per 2.280 uomini complessivi, a loro volta organizzati con comandi superiori, tre squadroni ciascuno su due compagnie a loro volta su tenenze e brigate, cui erano addetti un brigadiere comandante e tre o quattro carabinieri. Di un certo interesse alcuni dei requisiti richiesti per entrare a far parte del corpo: gli aspiranti gendarmi dovevano essere celibi o vedovi senza prole; saper leggere e scrivere sufficientemente; et\u00e0 non inferiore ai 21 anni n\u00e9 superiore ai 40; per i militari a cavallo era richiesta una statura superiore che per quelli a piedi; godere di buona salute ed essere di robusta costituzione fisica; essere di specchiata moralit\u00e0. Tutti questi requisiti andavano provati dai candidati previa esibizione di certificazioni.\nCompiti.\nI carabinieri pontifici avevano compiti di polizia, ed in particolare curavano il mantenimento dell'ordine pubblico, l'esecuzione delle leggi ed assicuravano una vigilanza continua e repressiva sia del brigantaggio che dell'attivit\u00e0 insurrezionali, nell'interno dello Stato nonch\u00e9 vigilavano sull'incolumit\u00e0 del Pontefice."}
{"id": "667833", "revid": "124303211", "url": "https://it.wikipedia.org/wiki?curid=667833", "title": "Luigi Beccali", "text": "Biografia.\nMilanese, appassionato da giovanissimo di ciclismo e atletica, scelse poi di dedicarsi esclusivamente a quest'ultima. Allenato da Dino Nai, nel 1928 Beccali si aggiudic\u00f2 il titolo italiano dei 1500 metri piani, che conferm\u00f2 anche nei tre anni successivi. Nel 1932 partecip\u00f2 ai Giochi olimpici di Los Angeles dove vinse la medaglia d'oro nei 1500\u00a0m piani facendo anche segnare il nuovo record olimpico con 3'51\"2.\nL'anno successivo prima eguagli\u00f2 con 3'49\"2 il record mondiale di Jules Ladoum\u00e8gue e poi lo miglior\u00f2 portandolo a 3'49\"0. Fece segnare anche il record mondiale nelle 1000 iarde con 2'10\"0 e quello italiano nei 600\u00a0m e negli 800\u00a0m piani, rispettivamente con 1'20 e 2/5 e 1'50 e 3/5 (a soli 6 decimi da quello mondiale).\nNel 1934 si aggiudic\u00f2 l'oro agli Europei di Torino nei 1500\u00a0m, oltre ad un nuovo titolo italiano. Nel 1935, oltre al quinto titolo italiano nei 1500\u00a0m fece suo anche quello nei 5000 metri piani. Nel 1936 si laure\u00f2 nuovamente campione italiano nei 1500\u00a0m e partecip\u00f2 ai Giochi olimpici di Berlino dove per\u00f2, anche a causa di una ferita al mignolo del piede destro causata da un pestone ricevuto da un avversario, non riusc\u00ec a confermare il titolo vinto quattro anni prima, andando comunque ad aggiudicarsi il bronzo.\nConsegu\u00ec lo stesso risultato due anni pi\u00f9 tardi agli Europei di Parigi. Nello stesso anno fece suo l'ennesimo titolo italiano dei 1500\u00a0m. Con lui venne introdotto il concetto di \"corsa totale\". Nel 1939 si trasfer\u00ec a New York a gareggiare soprattutto nelle corse indoor. Iniziata la seconda guerra mondiale, decise di rimanervi.\nAbbandonata l'attivit\u00e0 agonistica inizi\u00f2 un lavoro di importazione e commercio di vini e alimentari. Risiedente a Daytona Beach, in Florida, mor\u00ec durante un periodo di vacanze estive a Rapallo nel 1990, all'et\u00e0 di 82 anni, colto da un edema polmonare. Due giorni dopo si tenne il funerale nella locale Basilica dei Santi Gervasio e Protasio, indi la cremazione a Genova al Cimitero monumentale di Staglieno, e infine la tumulazione delle ceneri al Cimitero maggiore di Milano, nella tomba familiare.\nRiconoscimenti.\nIl 12 marzo 2018, una targa con il nome di Luigi Beccali \u00e8 stata inserita nel percorso Walk of Fame dello sport italiano al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "667835", "revid": "484362", "url": "https://it.wikipedia.org/wiki?curid=667835", "title": "Palazzo dell'Universit\u00e0 (Catania)", "text": "Il Palazzo dell'Universit\u00e0 di Catania \u00e8 ubicato nella piazza omonima lungo la via Etnea. \u00c8 sede del Rettorato dell'Ateneo civico.\nIl palazzo.\nIl palazzo, come tutti i palazzi di Catania, fu ricostruito dopo il disastroso terremoto del 1693. Alla sua costruzione concorsero diversi architetti fra i quali Francesco e Antonino Battaglia, e Giovanni Battista Vaccarini. Successivamente, a seguito del terremoto del 1818 si rese necessario un ulteriore restauro che fu affidato all'architetto Antonino Battaglia. Questi modific\u00f2 i prospetti laterali apponendo alle murature esistenti una controfacciata, adottando la stessa strategia adoperata dal padre, Francesco Battaglia, che foder\u00f2 con un contromuro la facciata principale, lesionata dopo il sisma del 1785. Ulteriori e significative riforme del piano terra, con modifiche degli accessi sulla strada, furono progettati dal prof. ing. Mario Di Stefano nel 1879.\nL'edificio \u00e8 costituito da un intero isolato, come il vicino palazzo degli Elefanti, con un cortile interno a forma di chiostro con porte originariamente aperte su tutti i quattro lati del palazzo.\nIl palazzo possiede una splendida \"Aula magna\" affrescata da Giovan Battista Piparo. Sulla parete che fa da sfondo al \"podio accademico\", \u00e8 appeso un arazzo con lo stemma della dinastia di Aragona. La Biblioteca dell'Universit\u00e0 conserva dei preziosi codici, incunaboli, manoscritti e lettere autografe oltre a 200.000 volumi.\nLa storia.\nL'Universit\u00e0 di Catania, fu fondata il 19 ottobre del 1434 da Alfonso il Magnanimo. La bolla pontificia di Eugenio IV che autorizz\u00f2 la costituzione fu emanata il 18 aprile 1444. I corsi iniziarono il 19 ottobre 1445, con sei docenti e vennero inizialmente tenuti in una costruzione che sorgeva in piazza Duomo a fianco della Cattedrale di Sant'Agata, nei pressi dell'attuale Palazzo del Seminario dei Chierici.\nNel 1684 l'Universit\u00e0 fu trasferita negli allora locali dell'ospedale San Marco nella zona Fiera, fino al 1693 quando il terremoto distrusse gran parte degli edifici catanesi compreso il fabbricato in questione.\nNel 1696 iniziarono i lavori per la costruzione del nuovo palazzo dell'Universit\u00e0, che diverr\u00e0 sede definitiva sino ad oggi."}
{"id": "667838", "revid": "124123", "url": "https://it.wikipedia.org/wiki?curid=667838", "title": "Antonino Sciascia", "text": "Viene ritenuto da vari studiosi pioniere e precursore nel campo della Fototerapia, di cui descrisse l'utilizzo nel 1892 al XIII Congresso Oftalmologico di Palermo e nel 1894 all'XI Congresso Medico Internazionale di Roma.\nNel museo di Radiologia dell'Universit\u00e0 di Palermo \u00e8 possibile osservare la lente biconvessa con cui egli praticava la fototerapia. A lui l'Accademia di Studi Mediterranei \"Lorenzo Gioeni\" ha conferito il 21 novembre 1999 il Premio Internazionale Empedocle \"alla memoria\". A lui \u00e8 intitolato il liceo scientifico del paese natale.\nVita.\nFormazione.\nAntonino Sciascia nacque a Canicatt\u00ec (in provincia di Agrigento) il 19 novembre 1839 dal matrimonio tra un piccolo proprietario terriero, Angelo Sciascia, ed Epifania Sfalanga.\nRiguardo alla formazione scolastica di Sciascia, si sa che frequent\u00f2 la scuola primaria pubblica di Canicatt\u00ec. Terminato il periodo della scuola primaria, prosegu\u00ec gli studi, probabilmente presso un liceo di Girgenti o di Caltanissetta, conseguendo, successivamente, la laurea in Medicina presso l'Universit\u00e0 di Palermo il 19 luglio 1860. Dopo la laurea, Sciascia cominci\u00f2 a esercitare la professione di medico, continuando gli studi per conseguire la laurea in Chirurgia, ottenuta, sempre a Palermo, il 5 luglio 1869.\nVita professionale e ultimi anni.\nFin dai primi anni dall'esercizio della professione medica inizi\u00f2 a studiare e perfezionare la sua intuizione, a cui diede il nome di \u201cFototerapia\u201d, secondo cui la luce poteva essere uno strumento utile a curare alcune malattie. In seguito alla morte del Chirurgo Condotto del Comune di Canicatt\u00ec, Gaetano Sella, egli fu nominato sostituto. Successivamente fu eletto consigliere comunale, mentre nel 1909 arriv\u00f2 la nomina a Cavaliere e, un anno dopo, quella a Commendatore dell'Ordine della Corona d'Italia.\nVisse per parecchi anni con la sorella fino alla morte di questa. Nel 1918, all'et\u00e0 di settantanove anni, Sciascia spos\u00f2 un'anziana vicina di casa, Isabella Macaluso, che gli rimase accanto fino alla morte, avvenuta il 12 aprile 1925.\nIl fotocauterio.\nIl fotocauterio \u00e8 l'apparecchio necessario per l'applicazione pratica della fototerapia. Lo strumento, ideato nel 1892 da Sciascia, \u00e8 composto da due cilindri concentrici del diametro di 25 centimetri e lunghi 50 centimetri, scorrevoli uno dentro l'altro. Il cilindro esterno \u00e8 di ottone, quello interno \u00e8 di acciaio e con un diametro leggermente inferiore rispetto al primo per consentirne lo scorrimento. Il movimento, regolato da un meccanismo a cremagliera, munito di manopole di regolazione, fissato all'esterno del cilindro di ottone, permette di mettere a fuoco le lenti alloggiate all'interno dello strumento.\nInoltre sul cilindro esterno vi \u00e8 un robusto snodo di ottone che permette il fissaggio dell'apparecchio ad un supporto stabile, cosicch\u00e9 lo stesso apparecchio pu\u00f2 essere orientato in ogni direzione. Inoltre il fotocauterio \u00e8 corredato di uno specchio concavo del diametro di circa 60 centimetri, incorniciato da un supporto ligneo, di alcune lenti biconvesse di diametro inferiore ai cilindri e di alcuni vetri piani di vario colore."}
{"id": "667841", "revid": "725642", "url": "https://it.wikipedia.org/wiki?curid=667841", "title": "Storia della subacquea", "text": "Il desiderio di andare sottacqua \u00e8 probabilmente sempre esistito: per cercare cibo, scoprire manufatti, riparare navi (o affondarle) e forse solo per osservare la vita del mare. Tuttavia, finch\u00e9 gli esseri umani non trovarono un sistema per respirare sott'acqua, le immersioni sono state necessariamente brevi e convulse.\nStoria.\nAntichit\u00e0.\nUomini e donne praticano da secoli immersioni in apnea. Una prova indiretta ci giunge da antichi manufatti di provenienza sottomarina trovati sulla terraferma (ad esempio ornamenti di madreperla) e rappresentazioni di subacquei in antichi disegni. Nell'antica Grecia chi si immergeva in apnea era noto per aver cacciato spugne e per essere stato impegnato in imprese militari.\nMerita attenzione la storia di Scilla di Scione (circa 500 a.C.), forse la pi\u00f9 famosa, come raccontato dallo storico greco del V secolo a.C. Erodoto (e citata in numerosi testi moderni).\nDurante una campagna navale, il greco Scilla fu fatto prigioniero e imbarcato dal re persiano Serse I. Quando Scilla seppe che Serse stava per attaccare una flotta greca afferr\u00f2 un coltello e salt\u00f2 fuori bordo. I persiani non riuscirono a trovarlo in acqua e credettero che fosse annegato. Scilla li sorprese di notte e si fece strada tra tutte le navi della flotta di Serse, liberandole dagli ormeggi. Us\u00f2 un giunco cavo come boccaglio per non essere visto. Poi nuot\u00f2 per circa 15 chilometri per raggiungere i greci oltre Capo Artemisio.\nIl XVI secolo.\nUno dei principali ostacoli dell'immersione era restare sott'acqua per un periodo di tempo sempre maggiore. Respirare attraverso un giunco cavo permette al corpo di restare sommerso, ma canne di giunco pi\u00f9 lunghe di circa mezzo metro non permettevano la respirazione; infatti la pur esigua pressione dell'acqua non consente ai deboli muscoli della gabbia toracica di espandersi ed inspirare l'aria. Si prov\u00f2 anche a respirare da una borsa piena d'aria portata sott'acqua, ma fall\u00ec a causa dell'inalazione del diossido di carbonio.\nNel XVI secolo si inizi\u00f2 ad utilizzare la campana subacquea, il primo vero sistema per rimanere sott'acqua per un tempo relativamente lungo. La campana veniva calata verticalmente e tenuta ferma alcuni metri sotto la superficie, il fondo era aperto all'acqua e la parte superiore conteneva l'aria che veniva per\u00f2 compressa dalla pressione dell'acqua in funzione della profondit\u00e0. Un subacqueo in posizione eretta avrebbe avuto cos\u00ec parte del corpo e la testa fuori dall'acqua. Poteva lasciare la campana per un minuto o due per raccogliere spugne o esplorare il fondo, per poi tornare per un breve lasso di tempo finch\u00e9 l'aria nella campana diventava irrespirabile a causa dell'accumulo di anidride carbonica.\nSempre nello stesso periodo, in Inghilterra e Francia, degli scafandri fatti di pelle venivano usati a profondit\u00e0 di quasi 20 metri. L'aria veniva pompata dalla superficie con l'aiuto di pompe manuali. Presto vennero realizzati dei copricapi di metallo per resistere a pressioni ancora maggiori e i palombari andarono pi\u00f9 in profondit\u00e0. Entro il 1830 il copricapo rifornito d'aria dalla superficie era sufficientemente perfezionato da permettere vasti lavori di recupero.\nDal XIX secolo ad oggi.\nA partire dal XIX secolo due delle principali strade di investigazione, una scientifica e una tecnologica, accelerarono notevolmente l'esplorazione subacquea.\nLa ricerca scientifica fu portata avanti dal lavoro di Paul Bert e John Scott Haldane, provenienti rispettivamente dalla Francia e dalla Scozia. I loro studi aiutarono a spiegare gli effetti della pressione dell'acqua sul corpo e a definire i limiti di sicurezza per le immersioni con aria compressa. Allo stesso tempo i progressi tecnologici - pompe ad aria, scrubber, erogatori - resero possibile la permanenza dell'uomo sott'acqua per lunghi periodi di tempo.\nA partire dagli anni settanta si svilupp\u00f2, a fianco del crescente fenomeno del turismo internazionale, un turismo della subacquea mirato alla semplice \"visita\" dell'ambiente sottomarino.\nIn Italia negli ultimi dieci anni si \u00e8 sviluppato in modo esponenziale il turismo subacqueo, con diversi tour operator specializzati e scuole di subacquea reperibili in ogni citt\u00e0 o centro turistico.\nAll'inizio i primi palombari, pionieri della subacquea, si immergevano con attrezzature pesanti ed ingombranti, che rendevano possibili spostamenti limitati muovendosi sul fondale, ed erano direttamente dipendenti dalla superficie, dalla quale giungeva l'aria attraverso sistemi di compressori che alimentavano lo scafandro. Oggigiorno i subacquei grazie alle nuove attrezzature, sempre pi\u00f9 leggere, tecnologiche e confortevoli, sono autonomi dalla superficie e possono spostarsi nuotando quasi senza fatica, ma durante le immersioni pu\u00f2 anche accadere di muoversi sfruttando un veicolo a propulsione, secondo le esigenze, o semplicemente sfruttando le correnti marine."}
{"id": "667843", "revid": "1714743", "url": "https://it.wikipedia.org/wiki?curid=667843", "title": "Guglielmo IV del Monferrato", "text": "Biografia.\nInfanzia.\nGuglielmo IV nacque tra il 1030 e il 1035, figlio del marchese Ottone II degli Aleramici e di Costanza di Savoia.\nMarchese del Monferrato.\nViene citato per la prima volta in un documento del 1059 redatto a Savona, nel quale egli limita il suo potere sulla citt\u00e0, probabilmente indotto dalle richieste della cittadinanza.\nIn un altro documento, del 1093, nel quale Enrico IV di Franconia dona il monastero di Breme alla chiesa di Pavia, viene citato tra i presenti anche il marchese Guglielmo IV.\nL'atto pi\u00f9 importante che riguarda Guglielmo IV \u00e8 per\u00f2 datato 15 settembre 1096, nel quale vengono concessi alla Chiesa di Santo Stefano di Allein (Valle d'Aosta) i diritti che i Monferrato possedevano sulla stessa (il documento in latino: \"Uvilielmus marchio filius quondam Uvilielmi et Ota iugalis eius filia quondam Tebaldi et Uvilielmus filius presicti Uvilielmi et Ote, et Oto filius item Otonis, seu Petrus filius Roberti, atque coniunx eius Ermengarda filia predicti Tebaldi et Tezo filius iamdicti Petri et Ermengarde\").\nMorte.\nGuglielmo IV mor\u00ec nel 1100 e gli succedette il figlio Ranieri, nato dal secondo matrimonio con Otta di Agli\u00e8.\nDiscendenza.\nDal matrimonio con la prima moglie, il cui nome \u00e8 ignoto, nacquero due figli, il cui nome e destino \u00e8 per\u00f2 ignoto.\nDal matrimonio con la seconda moglie Otta, figlia di Tibaldo di Agli\u00e8, nacque un figlio maschio:"}
{"id": "667844", "revid": "39884", "url": "https://it.wikipedia.org/wiki?curid=667844", "title": "Trattato di Parigi (1898)", "text": "Il trattato di Parigi del 1898 fu l'accordo che pose fine alla guerra ispano-americana. \nIl trattato fu firmato a Parigi il 10 dicembre 1898, nonostante le ostilit\u00e0 fossero gi\u00e0 cessate il 12 agosto. Esso fu ratificato dal Senato degli Stati Uniti il 6 febbraio 1899 ed entr\u00f2 in vigore l'11 aprile dello stesso anno. Alle trattative i cubani parteciparono solo come osservatori.\nGli effetti del trattato furono principalmente due:"}
{"id": "667846", "revid": "124100931", "url": "https://it.wikipedia.org/wiki?curid=667846", "title": "Lucidio Sentimenti", "text": "Detto \"Cochi\", era il quarto di cinque fratelli calciatori: Ennio (I), Arnaldo (II), Vittorio (III) e Primo (V), pertanto era noto anche come Sentimenti IV.\nLa leggenda narra che tutto inizi\u00f2 con una lettera che recitava \u00abHo quasi quindici anni, faccio il garzone calzolaio a 15 lire la settimana, vorrei giocare. Va bene qualsiasi ruolo. Anche portiere\u00bb. Gianni Brera lo descrive \u00abfreddissimo determinista, dotato di una astuzia luciferina\u00bb.\nL'8 settembre 2011 \u00e8 il pi\u00f9 anziano calciatore vivente a cui la Juventus abbia assegnato una stella celebrativa nella \"Walk of Fame\" dello Juventus Stadium; il suo ingresso in campo, a novantuno anni compiuti, \u00e8 salutato da un'ovazione dei spettatori presenti.\nBiografia.\nLa famiglia Sentimenti.\nLa famiglia Sentimenti comprendeva diversi giocatori di calcio:\nSuo fratello Arnaldo, conosciuto come para-rigori, nella stagione 1941-42 collezion\u00f2 ben 9 rigori parati consecutivi. Per ironia della sorte, fu proprio Lucidio a interrompere quella serie, realizzando dal dischetto in un Napoli- 2-1.\nNella cultura di massa.\nSentimenti IV venne anche citato nel film comico \"La famiglia Passaguai\", nell'immedesimazione che ne fece Carlo Delle Piane giocando a calcio in spiaggia insieme ad Aldo Fabrizi nel ruolo del padre. L'album La estinzione naturale di tutte le cose, della rock band italiana Valentina Dorme contiene la canzone \"Lucidio Sentimenti IV\" dedicata al calciatore.\nCaratteristiche tecniche.\nNon alto, ma molto forte fisicamente, era un elemento eclettico: nel periodo bianconero, a causa di una frattura alle dita, venne utilizzato anche come ala destra nel campionato di guerra 1943-1944 (realizz\u00f3 anche una doppietta al e un gol sia all'Asti che al ).\nPortiere non appariscente, tra i pali era dotato di agilit\u00e0 e capacit\u00e0 di leggere le intenzioni degli avversari; in uscita si buttava con coraggio sugli attaccanti con il corpo indietro e le gambe protese avanti: le \"uscite di piede\" per cui pass\u00f2 alla storia del calcio. Abile nel gioco con i piedi, talvolta si incaricava della battuta dei rigori: con la Juventus ne realizz\u00f2 uno per il pareggio contro l'Atalanta, sbagliandone qualche domenica dopo un altro contro il (2-2 il risultato finale), poi tre nel periodo laziale. Ne calci\u00f2 perfino uno, quando vestiva la maglia del Modena, contro il fratello Arnaldo portiere del nella sfida in casa dei partenopei del 17 maggio 1942.\nAveva l'abitudine, mentre non era impegnato, di stare in movimento tra i pali \"per tenere i muscoli caldi\". Per eccesso di sicurezza spesso subiva gol da fuori area, tanto che i tifosi laziali lo accusarono di essere miope e convinsero la societ\u00e0 a fargli sostenere una visita oculistica.\nCarriera.\nGiocatore.\nClub.\nInizia la carriera nelle file del , con cui conquista da titolare la promozione in Serie A al termine della stagione 1940-1941. Nella stagione successiva \u00e8 inizialmente riserva di Bruno Monti, ma nella seconda parte della stagione si impone come titolare, esordendo in massima serie il 1\u00ba febbraio 1942 in occasione del pareggio interno contro la , e disputando complessivamente 16 incontri, non riuscendo tuttavia a evitare l'ultimo posto finale.\nNell'estate del 1942 viene acquistato dalla , dove gi\u00e0 militava il fratello Vittorio. In bianconero rimarr\u00e0 fino al 1949, disputando 4 campionati di Serie A a girone unico, pi\u00f9 l'anomalo campionato 1945-1946 disputato a due gironi. Ha la particolarit\u00e0 di avere disputato due incontri del campionato misto 1945-46 come giocatore di movimento, in particolare nel ruolo di ala, segnando una rete.\nPer et\u00e0 e successi ottenuti viene considerato in fase discendente al momento di trasferirsi alla Lazio nel 1949. Nella capitale (affiancato anche dai fratelli Vittorio e Primo) disputa invece cinque campionati da titolare e finisce per rivelarsi un leader. Con l'aquila sul petto disputa 170 partite mettendo a segno 3 gol su rigore.\nLascia la Lazio nel 1954 per andare al L.R. Vicenza, un trasferimento accettato di malavoglia dalla dirigenza biancoceleste che libera il portiere soltanto nell'ultimo giorno utile per la cessione. In maglia biancorossa milita tra il 1954 e il 1957 collezionando 82 presenze, aggiudicandosi il campionato di Serie B 1954-1955.\nPassa i suoi ultimi anni da calciatore a Torino. Nel 1957 \u00e8 portiere del Cenisia (la terza squadra del capoluogo piemontese), in IV Serie, mentre nel 1959 viene acquistato dal Talmone Torino nella seconda parte di campionato, tornando a giocare in Serie A per 3 partite e subendo 5 reti. La stagione seguente torna al Cenisia, dove termina la sua carriera.\nIn carriera ha totalizzato complessivamente 366 presenze e 3 reti (tutte su calcio di rigore) nella Serie A a girone unico e 67 presenze in Serie B.\nNazionale.\nNella sua carriera colleziona anche 9 presenze con la Nazionale Italiana, tra cui quella dell'11 maggio 1947 (Italia-Ungheria 3-2), durante la gestione di Vittorio Pozzo, in cui risulta l'unico \"azzurro\" non militante nel \"Grande Torino\".\nCon Ferruccio Novo, invece, parteciper\u00e0 ai Mondiali del 1950, scendendo in campo in occasione della sconfitta con la Svezia, mentre contro il Paraguay \u00e8 sostituito da Giuseppe Moro.\nAllenatore.\nAllena le giovanili del Cenisia nel 1961, dove nelle finali Allievi la sua squadra batte la Juventus 4-1, dopo aver eliminato il Torino per 3-1. Successivamente allena anche le giovanili della Juventus."}
{"id": "667847", "revid": "1934238", "url": "https://it.wikipedia.org/wiki?curid=667847", "title": "Local government area del Nuovo Galles del Sud", "text": "Le Local Government Area del Nuovo Galles del Sud, in Australia, sono continuamente oggetto di periodiche ristrutturazioni e razionalizzazioni amministrative da parte del governo statale, che hanno provocato fusioni di aree prima distinte.\nNel 2012 vi erano 152 LGA nel Nuovo Galles del Sud, oltre a due aree non incorporate; qui sotto se ne riporta la lista:"}
{"id": "667850", "revid": "125670669", "url": "https://it.wikipedia.org/wiki?curid=667850", "title": "Antonino Saetta", "text": " \nIl giorno dopo la sua morte venne assassinato a Trapani il giornalista Mauro Rostagno.\nBiografia.\nOrigini e formazione.\nTerzo di cinque figli, consegu\u00ec la maturit\u00e0 classica presso il liceo ginnasio statale di Caltanissetta e si iscrisse nel 1940 alla facolt\u00e0 di Giurisprudenza dell'Universit\u00e0 degli Studi di Palermo. Dopo aver conseguito la laurea nel 1944, con 110 e lode, vinse il concorso per Uditore Giudiziario ed entr\u00f2 in Magistratura nel 1948.\nLa carriera nella magistratura italiana.\nIn prima assegnazione fu collocato ad Acqui Terme con funzioni di Pretore prima e successivamente di Giudice istruttore presso il Tribunale. Si trasfer\u00ec poi come Giudice di Tribunale a Caltanissetta nel 1955 e a Palermo nel 1960, e dal 1969 al 1971 fu Procuratore della Repubblica presso il Tribunale di Sciacca, poi nuovamente a Palermo, quale Consigliere di Corte d'Appello.\nNel periodo 1976-1978 fu Consigliere presso la Corte d'Assise d'Appello di Genova, dove si occup\u00f2 anche di taluni processi di risonanza nazionale (Brigate Rosse; naufragio doloso Seagull), rientrando successivamente a Palermo. Successivamente, nel periodo 1985-1986, fu Presidente della Corte d'Assise d'Appello di Caltanissetta ed \u00e8 qui che si occup\u00f2, per la prima volta nella sua carriera, di un importante processo di mafia, quello relativo alla strage in cui mor\u00ec il giudice Rocco Chinnici, e i cui imputati erano, tra gli altri, i \"Greco\" di Ciaculli, vertici indiscussi della mafia di allora, e pur tuttavia incensurati. Il processo si concluse con un aggravamento delle pene e delle condanne rispetto al giudizio di I grado. Antonino Saetta fu poi nuovamente a Palermo, quale Presidente della I sezione della Corte d'Assise d'Appello. Qui si occup\u00f2 di altri importanti processi di mafia, in particolare presiedette il processo relativo alla uccisione del capitano dei Carabinieri Emanuele Basile, che vedeva imputati i pericolosi capi emergenti Vincenzo Puccio, Armando Bonanno e Giuseppe Madonia.\nL'agguato e l'omicidio.\nPochi mesi dopo la conclusione di tale processo, e pochi giorni dopo il deposito della motivazione della sentenza che aveva condannato all'ergastolo gli imputati, Saetta fu assassinato, insieme con il figlio Stefano, attorno alla mezzanotte del 25 settembre 1988, sulla SS 640 Agrigento-Caltanissetta, all'altezza del viadotto Giulfo (agro di Caltanissetta), di ritorno a Palermo dopo avere assistito a Canicatt\u00ec al battesimo di un nipotino. Il giudice e il figlio erano a bordo della loro vettura, una Lancia Prisma color grigio, quando furono affiancati da una BMW con a bordo i killer che spararono con due mitragliette calibro 9 parabellum; l'auto del giudice sband\u00f2, andando a sbattere contro il guard-rail a bordo strada, mentre i killer scesero dalla BMW e continuarono a crivellare di colpi le due vittime, fino ad ucciderle: in totale furono sparati 47 colpi. Subito dopo, la BMW servita per l'omicidio (che risult\u00f2 rubata ad Agrigento una decina di giorni prima da un ladruncolo che poi venne assassinato per non lasciare testimoni) venne portata in una campagna a circa due chilometri di distanza dal luogo del delitto e l\u00ec data alle fiamme.\nAntonino Saetta \u00e8 stato sepolto nel cimitero di Canicatt\u00ec.\nLe indagini e i processi.\nNel 1996 sono stati condannati all'ergastolo, dalla Corte d'Assise di Caltanissetta, per il duplice efferato omicidio, i capimafia Salvatore Riina e Francesco Madonia come mandanti, e il killer Pietro Ribisi come esecutore materiale; gli altri due esecutori, Michele Montagna e Nicola Brancato, e il basista dell'agguato, il \"boss\" di Canicatt\u00ec Giuseppe Di Caro, non sono pi\u00f9 processabili perch\u00e9 tutti morti. La condanna, confermata nei successivi gradi di giudizio, \u00e8 passata in giudicato.\nL'assassinio, ritenuto un \"favore\" delle cosche agrigentine ai capimafia palermitani Riina e Madonia, presenta un triplice movente: \"punire\" un magistrato che, per la sua fermezza nel condurre il processo Basile, e, prima, il processo Chinnici, aveva reso vane le forti pressioni mafiose esercitate; \u201cammansire\u201d con un'uccisione eclatante, gli altri magistrati giudicanti allora impegnati in importanti processi di mafia; \"prevenire\" la probabile nomina di un magistrato ostico, quale Antonino Saetta, a Presidente del cosiddetto Maxiprocesso d'appello alla mafia.\nRiconoscimenti.\nAntonino Saetta \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi. A lui e al figlio Stefano \u00e8 dedicato il presidio di Libera di Acqui Terme, luogo in cui svolse il suo primo incarico.\nNel 2020, a 32 anni dall'eccidio, il film documentario \"L'abbraccio - Storia di Antonino e Stefano Saetta\", scritto e diretto da Davide Lorenzano, prodotto da Cristian Patan\u00e8, con la direzione della fotografia di Daniele Cipr\u00ec, \u00e8 la prima opera cinematografica sull'argomento che traccia il profilo professionale e personale del magistrato, quello inedito di Stefano e del rapporto padre-figlio, per mezzo di contenuti esclusivi, la graphic novel animata e le interviste a familiari, amici e ad Antonino Di Matteo che ebbe a condurre le indagini e il processo, ricostruendone il movente e l'esecuzione, ottenendo la condanna all'ergastolo dei responsabili."}
{"id": "667851", "revid": "96558", "url": "https://it.wikipedia.org/wiki?curid=667851", "title": "Dizionario online", "text": ""}
{"id": "667854", "revid": "547034", "url": "https://it.wikipedia.org/wiki?curid=667854", "title": "Filippo Balbi", "text": "Gran parte della sua produzione artistica \u00e8 conservata nella Certosa di Trisulti a Collepardo.\nBiografia.\nFiglio di uno scultore, compie gli studi nell'Accademia di Belle Arti di Napoli, dove ha come maestro Costanzo Angelini, il quale nel 1840 lo spinge, dopo alcuni lavori a Napoli e ad Ischia, ad approfondire gli studi a Roma nel Pensionato borbonico di Palazzo Farnese: qui consolida la propria formazione di stampo accademico, legata al Purismo. Nel 1844 realizza una pala raffigurante una \"Madonna della Cintura\" per il Convento della Madonna della Neve di Frosinone.\nLe sue posizioni politiche, fortemente conservatrici, ne provocano tuttavia una sostanziale emarginazione negli ambienti artistici della citt\u00e0 papale, in particolare durante la Repubblica Romana; perci\u00f2 il ritorno di Pio IX si rivela per lui molto positivo, grazie al rapporto di amicizia che si instaura con il Papa, il quale gli commissiona lavori per importanti chiese quali Santa Maria sopra Minerva, San Paolo fuori le Mura, Santa Maria degli Angeli. A ci\u00f2 si aggiungono una serie di opere di committenza privata, soprattutto nature morte e soggetti zoomorfi.\nParticolare menzione merita la famosa \"Testa anatomica\" realizzata nel 1854, raffigurante un viso composto da uomini in miniatura, che viene inviata all'Esposizione universale di Parigi del 1855; attualmente l'opera si trova nel Museo di Storia della Medicina de La Sapienza di Roma (una copia \u00e8 nella farmacia della certosa di Trisulti).\nL'ultima commissione romana del Balbi \u00e8 la decorazione della Cappella del Tasso della chiesa di Sant'Onofrio: infatti, persi i favori del pontefice, nei primi mesi del 1859 coglie l'opportunit\u00e0 di realizzare molteplici opere per la Certosa di Trisulti, nel Sud dello Stato Pontificio, (dove era gi\u00e0 stato chiamato una prima volta nel 1854, per porre rimedio all'umidit\u00e0 che stava danneggiando la volta della chiesa del monastero), per dimorarvi in maniera stabile.\nTra le opere realizzate dal Balbi per la Certosa, una \"Madonna che porge del pane ad un monaco\", i grandi quadri della chiesa di San Bartolomeo (tra cui una \"Strage degli innocenti\"), numerose lunette, ma soprattutto gli affreschi della Farmacia: \u00e8 l'artista che pi\u00f9 ha contribuito a decorarla, dipingendo anche le etichette dei vasi per le sostanze medicamentose. \nInoltre sue sono varie opere a carattere scherzoso, tra cui una raffigurante l'incontro tra due signori raffigurati come vere e proprie caricature.\nDopo il 1861, collabora con i fautori di una restaurazione del regno borbonico, ma deve presto arrendersi alla nuova situazione.\nNell'agosto del 1863 Balbi si trasferisce dalla Certosa alla vicina Alatri. Importanti personalit\u00e0 gli rimangono ancora vicine a Roma, e con esse conserva rapporti epistolari: tra queste il cardinal Francesco Pentini, per il quale realizza il ritratto nel 1865.\nPer la chiesa di Santa Maria Maggiore ad Alatri, nel 1869 dipinge una tela che raffigura san Francesco di Paola e il beato Andrea Conti. Ma continua anche a realizzare altre opere per Trisulti: l'ultima, l\"'Immacolata concezione\" nella Farmacia, \u00e8 del 1874. Per la Chiesa della Consolazione di Collepardo Balbi esegue un'altra \"Immacolata Concezione\" nel 1877.\nIl Balbi muore ad Alatri il 27 settembre 1890, all'et\u00e0 di 84 anni e l\u00ec \u00e8 sepolto nella cappella dei Padri Scolopi."}
{"id": "667855", "revid": "339392", "url": "https://it.wikipedia.org/wiki?curid=667855", "title": "John Mandrake", "text": ""}
{"id": "667856", "revid": "289247", "url": "https://it.wikipedia.org/wiki?curid=667856", "title": "San Domenico di Foligno", "text": ""}
{"id": "667857", "revid": "486946", "url": "https://it.wikipedia.org/wiki?curid=667857", "title": "Trilogia di bartimeus", "text": ""}
{"id": "667859", "revid": "177661", "url": "https://it.wikipedia.org/wiki?curid=667859", "title": "Geografia della Russia", "text": "La Russia \u00e8 uno Stato localizzato per intero nell'emisfero nord, in Europa orientale e nell'Asia settentrionale; il suo territorio si estende per oltre 17 milioni di km\u00b2, cifra che ne fa lo Stato pi\u00f9 esteso al mondo, ben pi\u00f9 vasto degli Stati che lo seguono in questa speciale classifica (Canada, Stati Uniti, Cina e Brasile).\nIl territorio \u00e8 estremamente variegato, dato che al suo interno si trovano tutte le variet\u00e0 di ambienti e paesaggi tranne quello pi\u00f9 tipicamente tropicale; dagli ambienti artici e glacializzati dell'estremo nord si passa, sulla scala delle centinaia o migliaia di chilometri, a paesaggi di tundra, taiga, steppa, foresta temperata, addirittura a scenari subtropicali nella ristretta cimosa costiera del Mar Nero. Proprio questi passaggi molto \"lenti\" fanno s\u00ec che, nonostante questa ricchezza di ambienti, il paesaggio russo abbia, mediamente, delle caratteristiche di \"monotonia\".\nTuttavia, i lineamenti generali del territorio russo lo collocano geograficamente (ma anche nell\"'immaginario collettivo\" mondiale) nelle zone fredde del mondo: tundra e taiga coprono una buona fetta del territorio, e nelle sue zone orientali si raggiungono le temperature pi\u00f9 basse della Terra (almeno riferendosi a zone abitate, quindi escludendo l'Antartide).\nUn'altra caratteristica saliente della Russia \u00e8 il fatto di essere un Paese poco popolato: le densit\u00e0 restano basse anche nelle zone di pi\u00f9 antico popolamento, come l'Europa, con occasionali addensamenti in corrispondenza delle maggiori citt\u00e0 e in qualche zona molto circoscritta come la Ciscaucasia; questa bassa densit\u00e0 di popolazione non impedisce per\u00f2 alla Russia di avere come capitale la pi\u00f9 grande citt\u00e0 d'Europa: Mosca.\nDimensioni territoriali.\nIl territorio russo si estende in longitudine per pi\u00f9 di 9.200\u00a0km (11 fusi orari), dalle coste del Mar Baltico (l'exclave di Kaliningrad) all'isola di \"Ratmanov\", nello stretto di Bering, che guarda da non pi\u00f9 di qualche chilometro di distanza l'isoletta alaskana di Piccola Diomede, estendendosi per un pezzo, in un giro quasi senza fine, anche nell'emisfero occidentale.\nPi\u00f9 contenute, anche se sempre imponenti, restano le dimensioni in latitudine: fra le punte settentrionali della Terra di Francesco Giuseppe e il confine tra il Daghestan e l'Azerbaigian corrono circa 40\u00b037' di latitudine, corrispondenti a pi\u00f9 di 4.500\u00a0km.\nI confini, terrestri e marittimi, sono ovviamente in linea con il resto: 20.139\u00a0km di confini terrestri, spartiti con quattordici nazioni diverse rendono quello della sicurezza interna uno dei grossi problemi dei governanti russi. I paesi confinanti vanno dalle ricche e tranquille Finlandia e Norvegia a nordovest, alla Polonia, alla Bielorussia, all'Ucraina e alle tre piccole repubbliche baltiche (Estonia, Lettonia e Lituania) a occidente, alle turbolente repubbliche caucasiche dell'Azerbaigian e della Georgia, alle ex repubbliche sovietiche dell'Asia centrale (Kazakistan), alla Cina, alla Mongolia, alla blindata Corea del Nord. Quanto alle coste, i 37.653\u00a0km sono per la maggior parte (due terzi) rivolti verso il Mar Glaciale Artico, chiuso dai ghiacci per gran parte dell'anno; maggiore importanza assumono peraltro la fascia costiera baltica, limitata al Golfo di Finlandia, quella pacifica e quella del Mare di Ochotsk.\nIl territorio.\nIl territorio russo \u00e8 per l'assoluta maggioranza costituito da pianure e superfici poco rilevate (tabulari), partendo dall'estremo ovest per arrivare alla costa del Pacifico; le montagne occupano una piccola percentuale del territorio, per lo pi\u00f9 in posizione periferica rispetto alla totalit\u00e0 di quest'ultimo. La massima elevazione \u00e8 raggiunta dal monte Elbrus, 5.642\u00a0m, nella catena del Caucaso, mentre la massima depressione rispetto al livello del mare (-28\u00a0m) si ha nel Mar Caspio.\nIl territorio, nella sua parte settentrionale, mostra chiari i segni delle imponenti coltri di ghiaccio che l'hanno ricoperto durante i cosiddetti periodi glaciali. I materiali morenici coprono grandi estensioni, all'incirca fino alla latitudine di 55-58\u00b0N; in molte zone il permafrost presente \u00e8 un residuato quaternario, risultato comunque in equilibrio con il clima attuale. Anche nelle zone meridionali, non direttamente interessate dal glacialismo, si osservano vaste deposizioni di materiali di origine collegabile ai periodi glaciali; un valido esempio \u00e8 rappresentato dal l\u00f6ss, un particolare tipo di sedimento terrigeno molto fine, che, originato dall'erosione glaciale e trasportato dal vento su grandissime distanze e altrettanto grandi estensioni, ha avuto un ruolo determinante, insieme con il particolare clima, a generare i fertilissimi suoli neri, i \"\u010dernoz\u00ebm\", delle praterie della Russia meridionale.\nIn Russia si possono individuare quattro unit\u00e0 morfologiche tabulari:\nLa pianura della Russia europea.\nLa quasi totalit\u00e0 della parte della Russia europea \u00e8 costituita da una sterminata pianura, frequentemente movimentata da rilievi collinari (fra i maggiori il Rialto del Valdaj e le alture del Volga) molto estesi in superficie ma di altezza molto modesta (vengono di rado superati i 300 metri); le zone basse sono frequentemente soggette a ristagni di acqua, soprattutto nelle zone settentrionali. Tutto il territorio sorge su un substrato geologico molto antico, ripetutamente modificato dalla pesante influenza delle glaciazioni quaternarie.\nQuesto bassopiano declina con pendenze quasi impercettibili verso le coste marine a nord, molto articolate (Mar Glaciale Artico); ad ovest e sudovest non esiste un confine fisico, dal momento che il bassopiano si prolunga indefinitamente nei paesi baltici, in Ucraina e in Bielorussia; il confine orientale \u00e8 ben individuato, e coincide con la catena dei monti Urali, cos\u00ec come quello nordoccidentale coincidente con il massiccio carelo-finnico. Altri elementi naturali che segnano i confini sono il bastione caucasico a sud e le coste del Mar Nero a sudovest; verso sudest il bassopiano digrada senza soluzione di continuit\u00e0 verso la depressione caspica, seguendo il corso del Volga.\nLa notevole uniformit\u00e0 del territorio, unitamente alle dimensioni danno ragione della presenza di fiumi di dimensioni molto rilevanti, con bacini idrografici molto estesi; gli spartiacque sono sempre piuttosto labili, a causa della scarsa altitudine dei rilievi.\nIl bacino caspico.\nLa pianura della Russia europea digrada verso sudest; intorno alle rive del Mar Caspio, la quota scende a 28 metri sotto il livello medio dei mari (\"depressione caspica\").\nL'intero bacino caspico pu\u00f2 essere diviso in due sezioni. Il Mar Caspio, poco profondo nella sua parte centrale e settentrionale, molto profondo invece a sud (oltre 1.000\u00a0m) dove ricopre una vasta zona di subsidenza sovrastata dalla catena dell'Elburz, in Iran, occupa il fondo di questa \"conca\". C'\u00e8 poi una fascia pi\u00f9 esterna, estesa per la sua maggior parte nell'ovest del Kazakistan e dell'Uzbekistan (il cosiddetto \"Bassopiano Turanico\"), costituita da una vasta pianura segnata da modestissimi rilievi collinari (quote non superiori ai 100\u00a0m) e incisa da faglie. La \"soglia kazaka\", una successione di pieghe di et\u00e0 ercinica, disposte quasi a formare un angolo di 90\u00b0 con i monti Urali, segna il suo confine con la pianura della Siberia occidentale.\nLa depressione caspica \u00e8 una zona arida: gi\u00e0 a valle di Volgograd, la sinistra idrografica del Volga \u00e8 occupata dalla steppa arida. Anche se gli autori russi, tradizionalmente, distinguono nel territorio russo un deserto (\"pustynja\") e un semideserto (\"polupustynja\"), in senso stretto un vero e proprio \"deserto\" in Russia non si osserva; anche nelle zone pi\u00f9 secche le precipitazioni consentono lo sviluppo di una prateria, per quanto povera.\nLa Siberia occidentale.\nLa Siberia Occidentale, convenzionalmente delimitata dalla catena dei monti Urali ad occidente, dal corso del fiume Enisej ad oriente, e dai rilievi del Kuzbass e del Turgaj a meridione, \u00e8 in pratica costituita da un'unica enorme pianura, mal drenata dal grande fiume Ob' e dai suoi numerosissimi affluenti, primo fra tutti l'Irty\u0161.\nLa pianura \u00e8 caratterizzata da enormi problemi di drenaggio, tanto che nei mesi estivi questa pianura diventa in pratica una sterminata palude; questi problemi derivano dall'azione combinata di tre fattori:\nLa Siberia orientale.\nLa quarta grande regione geomorfologica tabulare della Russia \u00e8 costituita dallo sterminato scudo della Siberia orientale.\nQuesta unit\u00e0 si estende in latitudine per pi\u00f9 di 2.000\u00a0km dall'altopiano di Putorana e dalla valle del fiume Anabar a nord, ben oltre il Circolo Polare Artico, fino alla fossa tettonica occupata dal lago Bajkal, a sud; in senso longitudinale essa copre i circa 2.500\u00a0km fra i corsi medio e inferiore dello Enisej e della Lena.\nSi tratta, a differenza dell'enorme pianura assolutamente piatta della Siberia occidentale, di un immenso territorio mediamente ondulato e rilevato, con altitudini medie comprese fra i 200 e i 1.000 metri, segnata in molti punti da strutture a \"horst e graben\"; oltre ai gi\u00e0 citati altopiani di Putorana e dell'Anabar, occupano tale spazio il grandissimo Altopiano della Siberia centrale, drenato dalla Tunguska Inferiore, l'altopiano della Tunguska, poco a nord del parallelo 60\u00b0N, percorso dalla Tunguska Pietrosa, le alture dello Enisej e dell'Angara ed infine, verso oriente, l'Altopiano della Lena e dell'Aldan. Pi\u00f9 isolati, nell'estremo nord, sono il vastissimo bassopiano della Siberia Settentrionale e i monti Byrranga, che costituiscono l'\"ossatura\" della penisola del Tajmyr.\nL'insieme strutturale ha un'et\u00e0 antichissima, anche superiore ai tre miliardi di anni, ricoperto in molti punti da potenti sedimentazioni di et\u00e0 paleozoica. In questa regione va inoltre segnalata la presenza di formazioni anomale, come il cratere Patomskij ed il cratere di Tunguska.\nIdrografia.\nFiumi.\nLa Russia \u00e8 una nazione ricca di acque, dal momento che sul suo territorio scorrono migliaia di fiumi.\nLe dimensioni di tali corsi d'acqua sono fuori dal comune, almeno secondo gli standard europei: fiumi considerati \"minori\" (come ad esempio la Dvina Settentrionale o la Pe\u010dora, tanto per elencarne due fra tanti) hanno comunque lunghezze che superano i 1.000\u00a0km, mentre i fiumi pi\u00f9 grandi hanno dimensioni fra le maggiori del pianeta. La causa della grandezza di tali bacini idrologici \u00e8 da rinvenirsi innanzitutto nella vastit\u00e0 degli spazi russi, non interrotti (o interrotti molto di rado) da catene montuose.\nI fiumi russi hanno avuto (e hanno tuttora) un'importanza enorme per la vita e lo sviluppo di questo paese. Gran parte delle citt\u00e0 russe sorgono sui fiumi, e da questi traggono (o hanno tratto) le loro ragioni principali di sviluppo. L'industrializzazione forzata degli anni dello stalinismo, ad esempio, si \u00e8 potuta sviluppare anche grazie all'energia idroelettrica ottenuta con enormi sbarramenti sui maggiori fiumi (il Volga su tutti); \u00e8 tuttavia necessario puntualizzare che i maggiori fiumi russi scorrono in zone scarsamente popolate, alcune addirittura anecumeniche, e dunque hanno un'importanza economica minore di quella di altri tratti. Inoltre, i lunghi periodi di gelo che interessano l'intero territorio russo ne abbassano ancora di pi\u00f9 l'utilizzabilit\u00e0. A titolo di esempio, si consideri un fiume come la Kolyma: le dimensioni sono di assoluto rispetto (2.500\u00a0km di lunghezza, pi\u00f9 di 600.000 chilometri quadrati di bacino), ma la zona in cui scorre (l'estremo nordest siberiano) fanno s\u00ec che abbia un'importanza economica assolutamente trascurabile, e sia passata alla notoriet\u00e0 pi\u00f9 che altro per i giacimenti di minerali e per essere stata, durante il periodo zarista e sovietico, la zona di maggior presenza di campi di lavoro forzato e Gulag.\nI grandi fiumi artici siberiani (con percorso sud-nord) provocano inoltre enormi inondazioni ad ogni disgelo; i fiumi si liberano dai ghiacci verso aprile-maggio, nel loro alto corso, facendo fluire cos\u00ec enormi quantit\u00e0 di acqua verso il basso corso ancora bloccato dal gelo: il risultato \u00e8 un effetto diga che causa inverosimili straripamenti che, nelle zone pianeggianti, si traducono in inondazioni che coinvolgono centinaia di migliaia di chilometri quadrati.\nI fiumi russi seguono tutti, grosso modo, lo stesso tipo di regime: una magra invernale, in cui sono sigillati dai ghiacci, lascia il posto a una piena primaverile, derivante dallo scioglimento delle nevi su tutto il loro bacino; a questa segue una magra estiva, dovuta all'evaporazione generalmente piuttosto intensa, e un lieve aumento della portata in autunno. Ci sono delle eccezioni: i fiumi della Russia europea settentrionale non manifestano sensibilmente la magra estiva, a causa delle temperature che non si alzano mai molto; i fiumi dell'estremo oriente russo (fra tutti l'Amur) risentono del meccanismo monsonico asiatico, che porta a consistenti piene anche estive.\nI fiumi russi sono tributari di cinque diversi bacini:\nLaghi.\nGran parte dei laghi interni della Russia sono da considerarsi un'eredit\u00e0 dell'intenso glacialismo che ha interessato il territorio. I maggiori laghi naturali, con superfici anche di migliaia di chilometri quadrati, sono individuati nella zona nordoccidentale, ai confini con Finlandia ed Estonia:\nIn particolare, la zona della Carelia russa \u00e8 particolarmente ricca di laghi di piccole e medie dimensioni, continuazione della \"regione dei laghi\" finlandese.\nDel tutto eccezionali, nel panorama mondiale, sono i due laghi interni della zona asiatica: l'immenso Mar Caspio, che con 371.000\u00a0km\u00b2 costituisce il bacino lacustre pi\u00f9 grande del mondo, che chiude a sud la depressione caspica, e il lago Bajkal, molto pi\u00f9 piccolo (circa 10 volte pi\u00f9 ridotto) ma pi\u00f9 profondo (oltre 1.700\u00a0m) e con una storia che dura da venticinque milioni di anni, fatto veramente unico per un lago.\nPochissimi e di importanza assolutamente secondaria gli altri laghi naturali, tra i quali si pu\u00f2 annoverare il lago Chanka, situato nell'estremo oriente e diviso fra Russia e Cina. Inoltre, nella regione steppica della Siberia sudoccidentale, lungo il confine kazako, si trovano alcuni laghi salati in un paesaggio che anticipa quello pi\u00f9 tipico dell'Asia centrale.\nNell'insieme russo assumono grande importanza i laghi artificiali, ottenuti tramite sbarramenti dei maggiori fiumi: i principali raggiungono dimensioni di migliaia di chilometri quadri, essendo lunghi anche centinaia di chilometri a monte dello sbarramento; in particolare, il fiume Volga \u00e8 disseminato di sbarramenti, con imponenti produzioni di energia idroelettrica ma anche problemi ecologici altrettanto grandi. I principali bacini artificiali russi, alcuni dei quali di dimensioni di rilevanza mondiale, sono:\nNella zona siberiana sono invece:\nEcosistemi.\nLa Russia, in virt\u00f9 delle sue dimensioni di proporzioni continentali, contiene all'interno del territorio una grande variet\u00e0 di ambienti; le variazioni regolari, in senso nord-sud e, in minor misura, est-ovest, di alcuni parametri come temperature e precipitazioni, fanno s\u00ec che vi sia un'accentuata zonalit\u00e0 degli ecosistemi, che si dispongono in grosse \"fasce\", grossolanamente parallele da nord a sud. Si identificano in questo modo una fascia pi\u00f9 settentrionale, interessata dalla tundra e una fascia pi\u00f9 meridionale coperta dalla taiga; a sud di questa, si estende la steppa nelle zone pi\u00f9 aride, sostituita dalla foresta temperata alle due estremit\u00e0 del Paese, dove il clima \u00e8 pi\u00f9 umido (seppure non necessariamente pi\u00f9 caldo).\nLa tundra copre tutta la fascia costiera del Mare Glaciale Artico, con l'eccezione della zona estremo occidentale (penisola di Kola), mitigata dalle ultime propaggini della Corrente del Golfo: si tratta di un ambiente duro, dal clima estremo, caratterizzato da lunghissimi inverni con temperature molto sotto lo zero e venti molto forti; l'estate \u00e8 breve ed intensa, e provoca un disgelo generalizzato che produce enormi pantani. La vegetazione \u00e8 molto povera, essendo costituita quasi esclusivamente da erbe, cespugli nani, muschi e licheni. Pochissime persone abitano questo ambiente inospitale: i popoli nomadi, cacciatori e allevatori nomadi di renne, sono oggi in minoranza dopo l'arrivo dei russi.\nLa taiga, la foresta boreale di conifere, copre senza soluzione di continuit\u00e0 tutto il territorio russo dall'Europa al Pacifico. La vegetazione \u00e8 costituita da conifere come il larice, il pino e l'abete, oltre ad alcune latifoglie molto diffuse come la betulla; fra gli animali di maggior taglia, si annoverano l'orso, il lupo, la lince. L'ambiente \u00e8 pi\u00f9 favorevole al popolamento umano rispetto a quello della tundra, anche se in una larga fetta del territorio il clima \u00e8 troppo freddo per uno sviluppo agricolo regolare: in particolare, importanza capitale a questi fini assumono i brevi periodi di crescita dei vegetali. L'intera zona resta perci\u00f2 non molto popolata.\nDove le temperature estive sono sufficientemente alte da causare elevata evapotraspirazione e le precipitazioni restano basse (400-500 mm annui), si estende la fascia della steppa, una uniforme pianura erbosa senza alberi che copre buona parte delle zone interne meridionale del territorio russo, dalla Ciscaucasia fino al confine cinese. I fertilissimi \"\u010dernoz\u00ebm\" (\"terre nere\") che contraddistinguono queste aree sono stati messi estensivamente a coltura a partire dagli anni trenta; soprattutto agli inizi dello sfruttamento, usi errati hanno portato in molti casi a una loro intensa degradazione tramite erosione idrica ed eolica. Nelle zone pi\u00f9 aride, come ad esempio nella zona del basso Volga, la steppa diventa via via pi\u00f9 povera fino a diventare semideserto, preannunciando i deserti dell'Asia Centrale.\nSempre in presenza di stagioni estive calde, ma dove le precipitazioni sono maggiori, la vegetazione \u00e8 quella caratteristica della foresta temperata, con piante decidue ad alto fusto (querce, pioppi, tigli, ontani, frassini) e folto sottobosco. Le zone interessate da questo bioma sono la Russia europea occidentale e, all'estremit\u00e0 opposta, le zone pi\u00f9 meridionali della fascia costiera pacifica.\nUn'eccezione, nel panorama russo, \u00e8 data dalla fascia costiera del mar Nero, specie nella parte riparata a nord dalle montagne: le medie di gennaio si portano sopra lo zero, e le estati sono calde e piuttosto umide. Queste condizioni climatiche fanno s\u00ec che si possano trovare piante assolutamente sconosciute nel resto del Paese, come le palme e il t\u00e8.\nClima.\nNel territorio russo si osserva una discreta variet\u00e0 di climi, data soprattutto dalla vastit\u00e0 geografica; caratteri comuni a praticamente tutto il territorio sono l'alternarsi di stagioni molto contrastanti dal punto di vista termico e la generale maggior concentrazione delle precipitazioni nella stagione calda.\nQuasi tutta la Russia \u00e8 interessata, in inverno, dalla formazione di una potente area di alta pressione termica, che porta temperature molto basse e aria generalmente secca; questo anticiclone \u00e8 caratteristico delle zone continentali, dato che in queste zone l'aria, stante la grandezza dei territori e la brevit\u00e0 delle giornate invernali, si raffredda molto rapidamente nei bassissimi strati generando delle poderose inversioni termiche. Si ha allora sul territorio russo una variazione prevalentemente longitudinale delle temperature: nelle zone in cui questo anticiclone non subisce disturbi sostanziali, come nella regione siberiana centrale e orientale, si osservano imponenti raffreddamenti invernali e scarsissime precipitazioni; nelle zone pi\u00f9 occidentali, invece, assumono una componente significativa le correnti occidentali, che portano aria mite oceanica ben dentro il continente, scaricando umidit\u00e0 e mitigando notevolmente le temperature.\nLa situazione estiva \u00e8 invece differente; le variazioni termiche maggiori si registrano in questo caso in dipendenza delle variazioni latitudinali. Le coste artiche restano quasi ovunque sotto i 10\u00a0\u00b0C di media nel mese pi\u00f9 caldo (anche sotto gli 0\u00a0\u00b0C sulle isole pi\u00f9 settentrionali); la quasi totalit\u00e0 del territorio ha temperature comprese fra i 10\u00a0\u00b0C e i 20\u00a0\u00b0C, mentre solo le estreme regioni meridionali (pianura caucasica e regione del Litorale) salgono sopra questa soglia di temperatura estiva. Sulla gran parte del territorio si hanno piogge discretamente frequenti anche se quasi mai abbondanti; condizioni di aridit\u00e0 interessano tuttavia i settori pi\u00f9 interni e continentali (come ad esempio le coste del mar Caspio).\nCome risultato, le temperature medie invernali diminuiscono andando verso oriente: considerando citt\u00e0 situate a latitudini simili, si registrano medie di gennaio di -8 \u00b0C a San Pietroburgo sul golfo di Finlandia, -15\u00a0\u00b0C a Syktyvkar nella Russia europea orientale, -22\u00a0\u00b0C a Surgut nella Siberia occidentale, -43\u00a0\u00b0C a Jakutsk, nel cuore del polo freddo della Siberia orientale. Per contro, le medie di luglio sono, nelle stesse localit\u00e0, rispettivamente di 18, 17, 17 e 19\u00a0\u00b0C.\nLo stesso andamento si manifesta anche variando la latitudine. Le zone artiche orientali sono, ad esempio, molto pi\u00f9 fredde in inverno delle loro controparti occidentali, mentre d'estate le temperature sono molto simili; le zone orientali di minor latitudine (come il Territorio del Litorale) sono pi\u00f9 fredde anche di 20\u00a0\u00b0C, in inverno, delle corrispondenti zone occidentali, come ad esempio la pianura ciscaucasica.\nGeografia umana.\nDistribuzione della popolazione.\nCome gi\u00e0 accennato, la Russia \u00e8 un paese sottopopolato, soprattutto nella sua parte orientale; inoltre, i movimenti naturali della popolazione fanno s\u00ec che la Russia manifesti da ormai una quindicina di anni un consistente decremento demografico.\nLa tundra \u00e8 caratterizzata da immensi spazi vuoti; gli insediamenti sono piccoli e assolutamente dispersi nello spazio, con l'eccezione delle poche citt\u00e0 minerarie costruite dai russi. La popolazione autoctona delle zone dell'Artico russo ammonta, al giorno d'oggi, a non pi\u00f9 di qualche centinaia di migliaia di persone disperse nell'intera fascia settentrionale russa: i gruppi etnici oggi presenti sono Nenets (o \"Nenci\", anche \"Nenec\", stanziati nella tundra della zona europea nordorientale e della Siberia occidentale), Evenchi (o \"tungusi\", stanziati nella zona settentrionale del Territorio di Krasnojarsk), \u010cuk\u010di (estremo oriente, \u010cukotka), Coriachi (\"Korjak\", nel circondario omonimo nella Kam\u010datka settentrionale).\nGli altri ambienti russi sono i pi\u00f9 popolati e vitali, anche se le densit\u00e0 rimangono basse: la parte europea ha densit\u00e0 che si aggirano tra i 20 e i 50 abitanti/km\u00b2, con punte di 80-100 nel Caucaso e addensamenti ovviamente maggiori nelle zone urbane di Mosca e San Pietroburgo. Le densit\u00e0 crollano andando verso nord, a valori intorno a 2-3 abitanti/km\u00b2.\nQuest'ultimo valore rappresenta la densit\u00e0 media di tutta la parte siberiana, che manifesta dei picchi solo in alcune ristrettissime zone come la regione di Kemerovo, di intenso sviluppo industriale, e quella del Primorje, sul Pacifico, centrata intorno a Vladivostok. Permangono, in ogni caso, delle vastissime zone pressoch\u00e9 totalmente vuote (i circondari autonomi della Siberia settentrionale, la \u010cukotka, la Kam\u010datka, la zona dell'Anadyr'), la Sacha (soprattutto la parte nord).\nLe dimensioni geografiche e le condizioni climatiche creano delle situazioni difficilmente immaginabili per degli europei: ad esempio, il capoluogo della Kam\u010datka, Petropavlovsk Kam\u010datskij, pur avendo quasi 200.000 abitanti non \u00e8 raggiungibile via strada.\nUrbanizzazione.\nL'urbanizzazione non ha radici antiche: la Russia \u00e8 rimasta per secoli un enorme paese rurale.\nAnche nelle zone di pi\u00f9 antico popolamento, come la Russia europea occidentale, le citt\u00e0 si sono sviluppate in maniera consistente solo a partire dal secondo dopoguerra. Prima di questo periodo, i centri abitati erano per la schiacciante maggioranza dei villaggi agricoli, e i pochi centri con dignit\u00e0 urbana avevano funzioni commerciali per il circondario agricolo; all'inizio del Novecento solo Mosca e San Pietroburgo si differenziano decisamente dalle restanti, avendo gi\u00e0 dimensioni milionarie, mentre quasi tutte le altre citt\u00e0 ammontavano al massimo a 100.000 abitanti; nel 1914 la popolazione urbana si aggirava intorno al 4% del totale, che saliva al 18% nel 1926.\nA partire dagli anni trenta del XX secolo, in concomitanza con la prima ondata di impetuoso sviluppo industriale voluto dal regime di Stalin, inizia la crescita frenetica delle citt\u00e0 russe, che le avrebbe in alcuni casi portate a triplicare la popolazione entro il 1970; dopo il sorpasso della popolazione urbana su quella rurale, avvenuto nel 1961, attualmente le citt\u00e0 ospitano la maggioranza della popolazione russa (a met\u00e0 degli anni novanta, il 65%).\nL'urbanesimo russo ha dei caratteri \"giovanili\", che lo avvicinano a quello dei paesi di recente colonizzazione come l'Australia e il Nordamerica: generalmente si hanno poche citt\u00e0 piuttosto grandi, invece di pi\u00f9 citt\u00e0 di dimensioni minori come nell'Europa e nelle zone pi\u00f9 \"antiche\" dell'Asia. La Federazione Russa conta parecchie decine di citt\u00e0 con popolazione oltre i 100.000 abitanti (al censimento 2002, 163); di queste, 33 superano il mezzo milione. Le citt\u00e0 \"milionarie\" russe sono invece, sempre al censimento 2002, 13, di cui solo due nella parte siberiana:\nUna storia differente ha l'urbanesimo nell'artico russo: nelle zone minerarie della tundra sono state costruite citt\u00e0, spesso nate sulle ceneri di preesistenti campi di lavoro (Gulag) o come centri amministrativi di una vasta regione concentrazionaria, che si sono poi sviluppate fino a raggiungere e superare anche i 100.000 abitanti, come \u00e8 il caso di Noril'sk (la citt\u00e0 del nichel) e Vorkuta. Visto l'ambiente difficile e non favorevole alla presenza umana, tuttavia, queste citt\u00e0 sono state popolate fino a che c'erano le basi per un'economia funzionale, che rendesse conveniente affrontare i grossi problemi, ad es. di approvvigionamento o di pesante inquinamento. Dopo la dissoluzione dell'Unione Sovietica, quasi tutte le citt\u00e0 dell'Artico e generalmente delle zone selvagge russe hanno subito dei crolli di popolazione: Magadan \u00e8 calata da 152.000 abitanti nel 1989 a 100.000 nel 2007; Noril'sk \u00e8 scesa da 183.000 abitanti nel 1982 a 132.000 nel 2005, risalendo negli anni successivi a causa dell'incorporazione nell'unit\u00e0 amministrativa di altre cittadine vicine; Murmansk, nell'artico europeo, \u00e8 andata da 468.000 nel 1989 a 317.500 nel 2007; Petropavlovsk-Kam\u010datskij \u00e8 scesa da oltre 273.000 nel 1992 a 195.000 nel 2007. Queste diminuzioni si sono registrate in misura anche maggiore nelle citt\u00e0 di piccola dimensione.\nGeografia antropica.\nSuddivisioni amministrative.\nCon pochi cambiamenti la struttura amministrativa della Russia di oggi riflette la divisione dell'era sovietica. Il territorio russo \u00e8 attualmente diviso in 86 unit\u00e0 amministrative, a vari gradi di autonomia:\nTra il 2007 e il 2008 hanno avuto luogo alcune variazioni organizzative, che hanno provocato la scomparsa di alcune di queste unit\u00e0 riducendo il numero di soggetti amministrativi.\nLe varie unit\u00e0 amministrative includono una grande variet\u00e0 di ambienti e popolazioni, variando molto anche per quanto riguarda la superficie: se la repubblica della Sacha (chiamata anche Jacuzia), nella gelida Siberia orientale, si estende per pi\u00f9 di tre milioni di chilometri quadrati ospitando poco pi\u00f9 di un milione di abitanti, le repubbliche caucasiche (Ossezia Settentrionale, Cecenia, Inguscezia) si estendono su poche migliaia di chilometri quadrati e hanno densit\u00e0 che raggiungono e superano i 100 abitanti per chilometro quadrato.\nOvviamente, la dimensione media delle singole unit\u00e0 varia molto in funzione dell'entit\u00e0 del popolamento: nelle zone siberiane e orientali le unit\u00e0 amministrative sono di dimensioni fuori dal comune, dato che la maggior parte del territorio si estende in zone \"anecumeniche\" (cio\u00e8 permanentemente non popolate), mentre nella Russia europea centrale e meridionale sono di dimensioni pi\u00f9 \"europee\" (fermo restando che la Russia europea \u00e8, in rapporto all'Europa centrale, sottopopolata)."}
{"id": "667860", "revid": "124253233", "url": "https://it.wikipedia.org/wiki?curid=667860", "title": "Piazza Corvetto", "text": "Piazza Corvetto \u00e8 una delle pi\u00f9 vaste ed eleganti piazze di Genova. Intitolata a Luigi Emanuele Corvetto, politico genovese dell'epoca napoleonica, fa parte del quartiere di Portoria ed \u00e8 posta in posizione centrale. Dista poche centinaia di metri dalla centrale piazza De Ferrari.\nStoria.\n\u00c8 caratterizzata dai giardini e dalle aiuole fiorite del viale che conduce al vicino parco dell'Acquasola e dall'imponente statua equestre posta al centro della rotatoria, dedicata a Vittorio Emanuele II di Savoia (aspetto molto curioso in quanto fu il Re a ordinare la repressione militare dei Moti di Genova del 1849), opera dello scultore Francesco Barzaghi.\nSebbene riporti la dedica \"I genovesi al Re Vittorio Emanuele II\", la statua \u00e8 talvolta oggetto di polemiche e contestazioni in considerazione della frase riferita agli abitanti di Genova - definiti \"vile e infetta razza di canaglie\" - scritta dal sovrano dell'allora Regno di Sardegna in una lettera scritta l'8 aprile 1849, ovvero nei giorni della repressione armata dei \"moti di Genova\", che port\u00f2 all'uccisione di molti cittadini, compiuto ad opera dei soldati del generale Alfonso La Marmora.\nEra unita a piazza Manin, con un percorso di circa un chilometro, da delle prime linee di tramway elettrici, gestita dalla Societ\u00e0 di Ferrovie Elettriche e Funicolari, attivata nel 1893, prima che il trasporto pubblico cittadino a Genova venisse preso in gestione dall'UITE (Unione Italiana Tramways Elettrici), diventata poi AMT.\nNumerose sono le vie che si aprono dalla piazza: via Roma, una delle arterie cittadine pi\u00f9 eleganti e sede del Palazzo della Prefettura (il cinquecentesco palazzo di Antonio Doria, al cui interno sono gli affreschi di Luca Cambiaso; un lato di questo palazzo si affaccia sulla piazza), via Assarotti, importante strada residenziale, via Palestro, via dei Santi Giacomo e Filippo. All'angolo con Via Roma venne ucciso, il 20 febbraio 1945, il partigiano Luigi Lanfranconi, Medaglia d'oro al valor militare. Una lapide posta all'inizio di via Roma ricorda l'evento.\nVi si trova la Biblioteca Franzoniana e, a breve distanza, sono situati il Teatro Duse, la Galleria Mazzini e la Villetta Dinegro.\nPiazza Corvetto \u00e8 attraversata dal percorso della metropolitana di Genova, per la quale era prevista la realizzazione di una stazione a servizio della piazza, intermedia tra le fermate di De Ferrari e di Brignole. La fermata \u00e8 stata per\u00f2 iniziata (nell'ambito dei lavori per prolungare la metropolitana da Piazza De Ferrari a Brignole, condotti tra il 2005 ed il 2012) e poi, per mancanza di fondi, lasciata incompiuta, effettuando solamente lo scavo per predisporre la zona alla sua costruzione e realizzando gli accessi pedonali; a partire dal 2021 sono stati redatti nuovi progetti e stanziati nuovi finanziamenti allo scopo di completarla ed attivarla.\nSottopassaggi d'arte.\nI sottopassaggi pedonali di Piazza Corvetto sono decorati con gallerie \"estemporanee\" di \"Falsi d'autore\" disegnati dagli studenti del liceo artistico intitolato a Paul Klee: nella galleria qui riprodotta sono inclusi alcuni esempi della pittura del Giappone, omaggio al vicino Museo d'arte orientale \"Edoardo Chiossone\" ospitato a Villetta Dinegro."}
{"id": "667861", "revid": "79457", "url": "https://it.wikipedia.org/wiki?curid=667861", "title": "Trisulti", "text": ""}
{"id": "667869", "revid": "767487", "url": "https://it.wikipedia.org/wiki?curid=667869", "title": "Palazzo San Giuliano", "text": "Il palazzo San Giuliano \u00e8 situato sulla piazza dell'Universit\u00e0 di Catania di fronte alla sede dell'Universit\u00e0. Ospita gli uffici amministrativi dell'Ateneo.\nIl palazzo.\nProgettato dall'architetto Giovan Battista Vaccarini, fu costruito nel 1738 per i Patern\u00f2, marchesi di San Giuliano. All'ingresso alcune lapidi ricordano gli ospiti illustri che vi hanno soggiornato. Fra questi il re d'Italia Vittorio Emanuele III con la regina Elena. Il palazzo \u00e8 stato pi\u00f9 volte rimaneggiato ma i prospetti esterni sono rimasti pressoch\u00e9 integri, solo la balaustrata che corona il tetto \u00e8 completamento stilistico degli anni trenta quando il palazzo era sede del Credito Italiano. Nei primi anni del XX secolo ospitava il Teatro Machiavelli, fondato da Angelo Grasso nel quale mosse i primi passi sul palcoscenico - come recita un'epigrafe posta su via Euplio Reina - il figlio Giovanni, noto attore teatrale, e nel quale vi recitava il grande attore catanese Angelo Musco. In quegli stessi anni una parte dell'edificio era occupato dall'Hotel Bristol.\nDi particolare interesse \u00e8 il partito centrale con il maestoso portone e la tribuna d'onore soprastante, di sicura ideazione vaccariniana (il progetto \u00e8 del 1747). Costruito con vari marmi policromi, il portone \u00e8 fiancheggiato da due colonne di marmo, recuperate a qualche edificio d'epoca romana, forse il teatro. Al culmine dell'arco \u00e8 posto un doppio stemma, a sinistra dei Patern\u00f2 Castello, committenti del palazzo, a destra quello degli Asmundo, altra importante famiglia patrizia catanese, da cui era derivato a questo ramo cadetto dei Patern\u00f2 il marchesato di San Giuliano nel 1702. Dello stesso Vaccarini \u00e8 l'invenzione dell'originale scalinata a due rampe con portico a colonne posto in fondo alla corte interna in asse con il portone."}
{"id": "667870", "revid": "399", "url": "https://it.wikipedia.org/wiki?curid=667870", "title": "Gigi Maifredi", "text": ""}
{"id": "667908", "revid": "729019", "url": "https://it.wikipedia.org/wiki?curid=667908", "title": "Muscolo obliquo esterno", "text": "Il muscolo obliquo esterno dell'addome \u00e8 uno dei muscoli larghi che contribuiscono a formare la parete addominale.\n\u00c8 quello posto pi\u00f9 in superficie ed il pi\u00f9 grande dell'addome.\nSi origina dalle ultime otto coste, dalle loro facce esterne ed i margini inferiori. Di qui, allargandosi a ventaglio si porta medialmente ed in basso.\nLa sua aponeurosi contribuisce, incontrando quella del muscolo omologo dell'altro lato a formare la linea alba. In alto si inserisce sul processo xifoideo dello sterno, in basso sulla cresta iliaca, sull'osso iliaco, sul tubercolo pubico. \nPosteriormente con il suo margine laterale contribuisce a delimitare il triangolo del Petit, sede di ernie addominali.\n\u00c8 innervato dai nervi intercostali, da T5 a T12 ed in basso riceve fibre dal nervo ileo-inguinale dal nervo ileo-ipogastrico.\nLa sua contrazione ha effetto sulla parete addominale e sulla gabbia toracica, contribuendo alla dinamica respiratoria."}
{"id": "667911", "revid": "35707", "url": "https://it.wikipedia.org/wiki?curid=667911", "title": "Max Von Sydow", "text": ""}
{"id": "667914", "revid": "77594", "url": "https://it.wikipedia.org/wiki?curid=667914", "title": "Via Roma (Enna)", "text": "Via Roma \u00e8 l'arteria principale del centro storico di Enna. Essa si snoda lungo alcuni chilometri attraverso i quartieri pi\u00f9 antichi del Capoluogo di Provincia pi\u00f9 alto d'Italia, e ai suoi fianchi si affacciano notevoli edifici di varie epoche e stili, dal barocco al neoclassico passando per lo spagnolo-borbonico, il gotico e il novecento.\nVia Roma, in qualit\u00e0 di innervamento viario pi\u00f9 importante di Enna, giacch\u00e9 consente di attraversarla dal versante occidentale a quello orientale toccando tutti i punti nevralgici della citt\u00e0, risulta il cuore della vita urbana, e segue un andamento irregolare sia nella direzione che nella pendenza.\nLungo la via, in gran parte stretta e caratteristica - vige difatti il senso unico - si aprono numerose piazze, tra cui 11 sono le pi\u00f9 importanti. Esse annoverano i centralissimi Belvedere di Enna, Piazza Matteotti, Piazza Vittorio Emanuele II, Piazza VI Dicembre e Piazza Umberto I, cuore pulsante dell'Ombelico di Sicilia, oltre ad altre piazze notevoli per chiese o edifici artistici che vi prospettano.\nL'inizio dell'arteria \u00e8 segnato dalla prosecuzione di Via Libert\u00e0, nella parte moderna di Enna Alta, nota come il Monte; si notano alcuni edifici patrizi d'un certo splendore cos\u00ec come diverse chiese, tra cui due pregevoli barocche su Piazza Neglia, ed un campanile notevole sulla stessa piazza.\nPiazza Matteotti segna un bruschissimo invertimento di direzione, segnando una curva a gomito verso sud-est, con uno dei tratti pi\u00f9 magnifici di Via Roma: in poche centinaia di metri si aprono qui 5 tra le pi\u00f9 belle piazze di Enna.\nOltre lo splendido campanile gotico con bifora di San Giovanni e la piazza Garibaldi, cornice d'architettura fascista con gli edifici della politica e della finanza, Via Roma si allarga e diventa sempre pi\u00f9 antica, sino al Duomo di Enna, oltre il quale c'\u00e8 un notevole restringimento sino al Castello di Lombardia, ove Via Roma cede il posto a due viali.\nPercorso.\nSulla prima piazza che si incontra, \"Piazza Neglia\" prospettano la \"chiesa di San Tommaso\", col suo notevole campanile, ex torre di difesa, e la volta affrescata dal fiammingo Guglielmo Borremans.\nDi fronte \u00e8 la \"chiesa delle Anime Sante\", che presenta facciata barocca in tufo di grande pregio stilistico, con grandioso portale, e ricchissimi stucchi all'interno.\nLungo Via Roma si incontra dunque \"Piazza Matteotti\", su cui si impone il profilo maestoso e massiccio della \"chiesa di San Cataldo\", il cui interessante interno barocco vanta, oltre ad alcune tele di valore, dei sotterranei visitati da numerosi turisti per il loro interesse storico.\n\"Piazza Vittorio Emanuele\", punto focale e massimo vertice della vita cittadina, \u00e8 dominata dall'elegante architettura di diversi edifici antichi, primo fra tutti il notevole \"Palazzo Chiaramonte\", eretto da una delle pi\u00f9 potenti famiglie feudali siciliane, dei Chiaramonte appunto. Nel poderoso complesso architettonico sono insiti la bellissima \"Chiesa di San Francesco d'Assisi\", che custodisce un prezioso crocifisso, marmi e stucchi, la \"Sala Cerere\", auditorium e sala conferenze, la \"Galleria Civica\" ospitante mostre ed esibizioni culturali di vario genere e il plesso centrale della \"Biblioteca Comunale\", avente 60.000 volumi tra cui manoscritti, miniature e libri rari di grande pregio.\nAdiacente a Piazza Vittorio Emanuele \u00e8 il \"Belvedere Francesco Crispi\", al cui centro troneggia la \"Fontana\" che rappresenta il mitico ratto di Proserpina che la leggenda vuole abbia avuto luogo sulle rive del lago Pergusa; dal belvedere il panorama di cui si gode \u00e8 unico in Sicilia, con in primo piano la vicina Calascibetta e un paesaggio ampissimo sullo sfondo.\nPoco pi\u00f9 avanti si apre \"Piazza VI Dicembre\", in memoria dell'istituzione della Provincia di Enna, su cui si affacciano la \"chiesa e convento di San Marco\", la cui fastosit\u00e0 dei decori barocchi, dei marmi policromi, dei pezzi d'altare in legno e oro \u00e8 stupefacente.\n\"Piazza Umberto I\" segue congiunta, ed \u00e8 arricchita dal \"Teatro Garibaldi\", il cui elegante prospetto ha un colonnato in stile neoclassico, e all'interno dispone di quattro livelli di palchi dorati e artistiche decorazioni, che ospit\u00f2 anche personalit\u00e0 politiche e dello spettacolo, e le sedi dei maggiori istituti bancari e creditizi, che prospettano con antichi edifici stuccati e restaurati sulla piazza.\nIn una viuzza, pittoresco scenario di un vivace mercato alimentare giornaliero, si intravede la \"Chiesetta della Madonna Addolorata\", con un interessante campanile con maioliche policrome, che custodisce il feretro di Maria Addolorata uscito il venerd\u00ec santo nella suggestiva processione ennese.\nSi pu\u00f2 quindi incontrare il \"Municipio\", palazzo storico con annesso il campanile gotico di San Giovanni, ornato da una bifora.\nUna breve deviazione porta alla monumentale \"Piazza Garibaldi\", su cui prospetta l'imponente \"Palazzo del Governo\", l'edificio della Provincia e della Prefettura, costruzione d'epoca fascista rivestita di mattoni rossi e avente un'alta torre civica in centro.\nSempre lungo Via Roma si incontra quella che fu la dimora ove soggiorn\u00f2 l'oratore romano Cicerone, ricordato da una lastra marmorea.\nSegue \"Piazza Napoleone Colajanni\" con la statua dedicata al politico ennese che tanta importanza ebbe agli inizi del Novecento, \"Palazzo Pollicarini\", edificio barocco tra i pi\u00f9 importanti della citt\u00e0 ma oggi bisognoso di un urgente restauro, il nobile \"Palazzo dei Benedettini\" ospitante la Soprintendenza dei Beni Culturali e Ambientali di Enna e, accanto, l'elegante \"Palazzo Varisano\", sede del \"Museo Archeologico Regionale di Enna\" che espone numerosi reperti provenienti da diversi bacini archeologici sparsi per tutta la Provincia di Enna.\nIl trionfale Duomo si affaccia a un'ampia piazza con la statua dedicata a Giuseppe Mazzini.\nInfine, si ha il maestoso \"Castello di Lombardia\", che conclude la Via Roma con una pittoresca piazza alberata con un belvedere ed una stele sovrastata dallo svettare del tricolore."}
{"id": "667917", "revid": "1543377", "url": "https://it.wikipedia.org/wiki?curid=667917", "title": "Regione di Chari-Baguirmi", "text": "La regione di Chari-Baguirmi \u00e8 una regione del Ciad. Il capoluogo \u00e8 Mass\u00e9nya. \nSuddivisione amministrativa.\nLa regione \u00e8 divisa in 3 dipartimenti:"}
{"id": "667923", "revid": "287204", "url": "https://it.wikipedia.org/wiki?curid=667923", "title": "Cronologia delle tecnologie subacquee", "text": "Le tecnologie subacquee si sono evolute nel corso dei secoli, fin dai tempi pi\u00f9 antichi, con lo scopo di raggiungere la creazione di attrezzature per la subacquea sempre pi\u00f9 complete e sicure in grado di consentire all'uomo di muoversi sott'acqua.\nEpoca pre-industriale.\nXIX secolo.\nlegato alla cintola."}
{"id": "667929", "revid": "124570557", "url": "https://it.wikipedia.org/wiki?curid=667929", "title": "Quattro Canti (Catania)", "text": "I Quattro Canti sono costituiti dall'incrocio della via Etnea con la via Antonino di Sangiuliano a Catania.\nI quattro palazzi, costruiti nello stesso stile architettonico, hanno gli angoli smussati creando cos\u00ec uno spiazzo a forma ottagonale. Essi furono edificati a distanza di anni, in particolare: \n- a sud-est Palazzo Geraci-Guerrera; \n- a nord-est Palazzo Carcaci della famiglia Patern\u00f2 Castello, ramo dei duchi di Carcaci e baroni di Placabaiana; \n- a nord-ovest Palazzo San Demetrio, inizialmente della famiglia Massa di San Gregorio, ed in seguito dei Platania di San Demetrio; \n- a sud-ovest il Convento di San Nicolella \nFu proprio da un balcone dell'edificio di sud-est che nell'estate del 1862, che Giuseppe Garibaldi, dopo aver occupato la Sicilia durante la campagna per l'Unit\u00e0 d'Italia, pronunci\u00f2 la famosa frase \"O Roma o morte!\".\nDal 1915 al 1935 l'area fu attraversata dai binari della tranvia Catania-Acireale."}
{"id": "667932", "revid": "322321", "url": "https://it.wikipedia.org/wiki?curid=667932", "title": "Angelo Ficarra", "text": "Biografia.\nGli studi e le attivit\u00e0 negli anni del sacerdozio.\nAppena ordinato sacerdote, il 12 luglio 1908 fu inviato a Ribera, dove manifest\u00f2 subito un particolare impegno sociale.\nIl 27 giugno 1914 consegu\u00ec la laurea in lettere classiche all'Universit\u00e0 di Palermo con una tesi su \u00abLa posizione di San Girolamo nella storia della cultura\u00bb, ottenendo il massimo dei voti e la lode. Relatore il professor Vincenzo Ussani, fra i massimi filologi del tempo, che considerava Ficarra uno dei suoi migliori allievi. Notevole era anche la stima che di lui aveva il filosofo Giovanni Gentile, pure docente a Palermo, che pare abbia detto: \u00abQuando lo studente Ficarra alza la mano, sono in imbarazzo\u00bb.\nProfondo conoscitore di san Girolamo, Ficarra pubblic\u00f2 nel 1916 il primo volume del saggio \"La posizione di san Girolamo nella storia della cultura\", cui sarebbe seguito il secondo nel 1930. Nel 1920 compose il \"Florilegium Hieronymianum\", apprezzato dal segretario di Stato vaticano Federico Tedeschini, che nel 1921 chiese invano al vescovo di Girgenti, Bartolomeo Lagumina, il trasferimento del sacerdote a Roma per nominarlo vicesegretario della Segreteria delle Lettere Latine.\nPur restando in Sicilia (era infatti stato nominato arciprete di Canicatt\u00ec nel 1919), Ficarra pot\u00e9 continuare i suoi studi, culminati nel 1928 con la redazione della voce \"San Girolamo\" per l'Enciclopedia Treccani, su incarico del suo antico maestro Giovanni Gentile, direttore scientifico dell'Istituto dell'Enciclopedia Italiana.\nIl ministero episcopale e gli attriti con la gerarchia.\nIl 22 novembre 1936 fu ordinato vescovo da monsignor Giovanni Battista Peruzzo, facendo il suo ingresso nella diocesi di Patti il successivo 3 gennaio. Dedito alla meditazione e alla preghiera ma attento alla pastorale e desideroso di trasmettere della Chiesa l'immagine del servizio, Ficarra mantenne sempre una posizione di ferma distanza dal potere politico. Nel 1938 fu richiamato dal cardinal Pacelli, il futuro Pio XII, per aver impedito la proiezione di un documentario sul viaggio di Mussolini in Sicilia, fedele al divieto di proiettare film durante le feste religiose.\nDopo la Liberazione, risult\u00f2 particolarmente inviso agli esponenti locali della Democrazia Cristiana, che addebitavano alla mancata mobilitazione del clero la mancata affermazione dello scudocrociato nelle elezioni a Patti e in altri comuni vicini.\nNell'estate del 1950, fece scalpore la firma di mons. Ficarra in appoggio alla petizione pacifista contro la proliferazione nucleare (\"appello di Stoccolma\") promossa dai Partigiani della Pace, guidati dal premio Nobel, e comunista, Fr\u00e9d\u00e9ric Joliot-Curie. Essa sembrava infatti in aperta violazione della scomunica di Pio XII verso i comunisti e in particolare del divieto ad appoggiarne le associazioni da essi organizzate \"anche se camuffate sotto altri nomi\".\nCome raccontato da Leonardo Sciascia nel saggio \"Dalle parti degli infedeli\", la Sacra Congregazione Concistoriale, allora presieduta dal cardinale Piazza, chiese invano le dimissioni di mons. Ficarra, ufficialmente a causa di un testo (peraltro inedito) nel quale il vescovo sottolineava gli aspetti paganeggianti della religiosit\u00e0 dei siciliani, attaccati agli aspetti rituali del culto. Secondo taluni, dal saggio trasparivano le simpatie del presule per le tesi moderniste, suffragate peraltro dalla fitta corrispondenza avuta in giovent\u00f9 con Ernesto Buonaiuti, esponente di spicco del modernismo italiano e per questo motivo scomunicato.\nLa Sacra Congregazione pose quindi sotto tutela il vescovo e nel 1953 gli affianc\u00f2 un ausiliare non richiesto, nella persona di monsignor Giuseppe Pullano. Nel 1955, non essendo nel frattempo giunte le dimissioni di Ficarra, convinto di non avere colpe, monsignor Pullano fu nominato amministratore apostolico \"sede plena\"; in tal modo Ficarra, pur restando a capo della diocesi (\"sede plena\"), era nei fatti sollevato da ogni incarico, perch\u00e9 Pullano operava da reggente direttamente a nome del Papa.\nLa vicenda si risolse il 2 agosto 1957, quando monsignor Ficarra fu promosso ad arcivescovo titolare di Leontopoli di Augustamnica, \"in partibus infidelium\": la nomina ad una sede fittizia rappresentava di fatto un esautoramento per il vescovo, che sarebbe morto due anni dopo, il 1\u00ba giugno 1959. Venne sepolto nella chiesa madre di Canicatt\u00ec, citt\u00e0 in cui era nato 74 anni prima.\nMemoria.\nDella figura di Angelo Ficarra tratta il breve saggio \"Dalle parti degli infedeli\", scritto nel 1979 da Leonardo Sciascia, che ripropone il carteggio tra il vescovo e il cardinale Piazza accompagnandolo con i commenti dell'autore. Nel 1986 la sua memoria fu ricordata dai vescovi della Sicilia convenuti a Canicatt\u00ec. Nel 2009, in concomitanza del 50\u00ba anniversario dalla morte, la figura del vescovo \u00e8 stata ricordata con convegni, mostre e la pubblicazione delle sue 13 lettere pastorali a cura della diocesi di Patti."}
{"id": "667933", "revid": "486946", "url": "https://it.wikipedia.org/wiki?curid=667933", "title": "Chukchi", "text": ""}
{"id": "667936", "revid": "2039251", "url": "https://it.wikipedia.org/wiki?curid=667936", "title": "Michail Efimovi\u010d Fradkov", "text": "Biografia.\n\u00c8 nato a Kurumo\u010d, un villaggio dell'Oblast' di Samara non lontano dal capoluogo.\nSi \u00e8 diplomato in un istituto tecnico e nel 1981 ha portato a termine gli studi di qualificazione nell'Accademia del commercio estero.\nPer alcuni anni ha lavorato presso l'ambasciata sovietica in India. Fu membro del Pcus.\n\u00c8 stato nominato ministro dei Rapporti economici con l'estero nel 1993 e poi ministro del Commercio nel 1999. \u00c8 stato impegnato come vice segretario del Consiglio di sicurezza e poi direttore della polizia tributaria.\nPersonaggio legato a Vladimir Putin sin dagli anni della sua attivit\u00e0 del Kgb, negli ambienti del Cremlino \u00e8 considerato come un vero e proprio nomenklaturista che ha un sentimento quasi religioso del servizio dello stato.\nIl 5 marzo 2004 diventa Primo ministro, ma il 12 settembre del 2007 rassegna le sue dimissioni, accettate dal Presidente Putin dopo la loro consegna. Viktor Zubkov \u00e8 stato nominato suo successore, ma Fradkov \u00e8 rimasto in carica fino al 14 settembre 2007 finch\u00e9 la Duma non ha ufficializzato la nomina."}
{"id": "667939", "revid": "406204", "url": "https://it.wikipedia.org/wiki?curid=667939", "title": "Sgabei", "text": "Gli sgabei sono un alimento tipico della Lunigiana. Si tratta di impasto per il pane lievitata, tagliata a strisce, fritta in olio e salata in superficie. Secondo tradizione, vengono consumati al naturale o farciti con formaggi o affettati. \u00e8 frequente che lo \"sgabeo\" venga proposto anche come dolce, ripieno di crema pasticcera o cioccolata.\nOrigini.\nLa ricetta degli \"sgabei\" ha origine nella val di Magra, nell'estremo levante ligure, dove le donne friggevano la pasta avanzata dalla produzione del pane nello strutto per creare una sorta di \"pane fritto\" da accompagnare a salumi e formaggi. La pasta del pane veniva arricchita con farina gialla che la rendeva pi\u00f9 croccante e asciutta. Gli \"sgabei\" venivano preparati per gli uomini che si recavano al lavoro nei campi e che li consumavano all'ora di pranzo.\nPreparazione contemporanea.\nOggi vengono proposti soprattutto in occasione delle sagre paesane o come antipasto o seconda portata in ristoranti e cucine dello spezzino e della Lunigiana.\nLa forma attuale \u00e8 in strisce di pasta lievitata della larghezza di 3-4 cm circa e della lunghezza variabile dai 15 ai 30 cm. La frittura avviene in olio d\u2019oliva fino a quando lo \"sgabeo\" non diventa caldo e dorato.\nDiffusione.\nIn Italia settentrionale.\nQuesto prodotto, con qualche differenza, \u00e8 diffuso in diverse aree della regione padana e appenninica settentrionale:\nNel resto d'Italia e all'estero.\nUn tempo venivano mangiate al naturale con una spolverata di sale o di zucchero.\nOggi le pizz\u2019onte vengono accoppiate con i classici arrosticini o farcite con salumi e formaggi tipici abruzzesi."}
{"id": "667940", "revid": "2175", "url": "https://it.wikipedia.org/wiki?curid=667940", "title": "Cantoni di Nantes", "text": ""}
{"id": "667941", "revid": "486946", "url": "https://it.wikipedia.org/wiki?curid=667941", "title": "Reti informatiche", "text": ""}
{"id": "667942", "revid": "121890", "url": "https://it.wikipedia.org/wiki?curid=667942", "title": "Lubrorefrigerante", "text": "Il lubrorefrigerante \u00e8 un fluido per lubrificare gli utensili da taglio, raffreddarli e sciacquare il truciolo prodotto dalla lavorazione al fine di ridurre gli attriti e l'usura.\nSi tratta di olio lubrificante minerale o vegetale o di sintesi che pu\u00f2 essere miscibile in acqua oppure non miscibile. Nel primo caso si tratta di soluzioni e di emulsioni a seconda che la base sia naturale oppure sintetica. Esiste in numerose formulazioni a seconda del materiale dell'utensile e del pezzo da lavorare, ma in generale \u00e8 composto per il 50% da olio lubrificante cui si aggiungono additivi specifici per il materiale e una piccola parte di acqua. La scelta dipende dalla resistenza meccanica dell'utensile, dalla tipologia di lavorazione, dalla velocit\u00e0 di taglio, dalla pressione dell'utensile contro il pezzo, dal calore generato per attrito, dalla macchina utensile e da altro ancora. Talvolta viene usato anche per lubrificare parti della macchina e in questo caso \u00e8 preferibile ricorrere a prodotti specifici. Fluidi inadatti al materiale del pezzo o dell'utensile possono causare surriscaldamento, accumulo di bavetta sui taglienti, cattiva lavorazione, rottura dell'utensile.\nA titolo indicativo si usano lubrorefrigeranti miscibili con concentrazione 5-8% per le leghe, 6-8% EP (\"Extreme Pressure\") per l'acciaio, 8-12% EP quando rivestono ruoli significativi nell'asportazione del truciolo dagli ingranaggi, 3-5% miscibili per i lavori di rettifica, interi con alte concentrazioni per i laminatoi.\nOnde prevenire l'inquinamento ambientale \u00e8 preferibile impiegare fluidi miscibili ogniqualvolta possibile.\nPer ragioni ecologico \u2013 ambientali, si sta osservando un forte impulso allo studio ed alla produzione di fluidi lubrorefrigeranti (sia miscibili in acqua che non miscibili) a base di esteri sintetici.\nOltre al vantaggio di essere formulati a partire da basi rinnovabili (vegetali, animali selezionate e trasformate) invece che da basi esauribili (oli minerali da basi petrolifere e petrolchimiche) e di offrire un profilo igienico sanitario nettamente migliore rispetto ai prodotti tradizionali di natura minerale, essi garantiscono, da un punto di vista tecnico produttivo, performance straordinarie di lubrificazione, grazie alla polarit\u00e0 delle molecole di estere (alcool grasso + acido grasso) che assicurano un'ottimale distribuzione del film lubrificante sulla superficie del pezzo in lavorazione."}
{"id": "667945", "revid": "767487", "url": "https://it.wikipedia.org/wiki?curid=667945", "title": "Cantone di Aigrefeuille-sur-Maine", "text": "Il Cantone di Aigrefeuille-sur-Maine era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "667946", "revid": "1783695", "url": "https://it.wikipedia.org/wiki?curid=667946", "title": "Leonberger", "text": "Il leonberger \u00e8 una razza di cani originaria di Leonberg, piccola cittadina del Baden-W\u00fcrttemberg, in Germania. La sua origine esatta rimane incerta ma Heinrich Essig, considerato il padre della razza, sostenne di aver ottenuto il Leonberger incrociando esemplari di varie razze tra cui San Bernardo, Terranova e Cane da Montagna dei Pirenei.\nStoria della razza.\nIl Leonberger \u00e8 stato creato nella prima met\u00e0 del XIX secolo da Heinrich Essig (1808-1889), allo scopo di riprodurre il leone raffigurato nello stemma araldico della citt\u00e0 tedesca di Leonberg, vicino a Stoccarda. Secondo i resoconti di Essig, vennero impiegati il Terranova Bianco e Nero (tipo Landser), il San Bernardo a pelo lungo e il Cane da Montagna dei Pirenei. Tuttavia, alcuni studi recenti mettono in dubbio questa ricostruzione storica. Secondo Herbert Schiffmann (1984), per realizzare il cane si sarebbero utilizzati alcuni cani da pastore presenti nelle zone caucasico-alpine. \n\u00c8 certo che Essig utilizz\u00f2 cani provenienti dall'Ospizio del Gran San Bernardo, cos\u00ec come egli invi\u00f2 all'Ospizio propri esemplari su richiesta dei monaci, i quali avevano avuto l'allevamento decimato da una malattia. Pertanto, le origini della razza sono piuttosto nebulosi. Nelle esposizioni canine della seconda met\u00e0 dell'Ottocento alcuni esemplari vennero presentati alternativamente come San Bernardo o Leonberger. \nConobbe una certa fortuna e fu richiesta dalle principali Corti d'Europa e perfino in Giappone. Si narra che Garibaldi fece dono di un cucciolo alla sua adorata Anita. La principessa Sissi (Elisabetta Imperatrice d'Austria) ne possedette sette e al Volksgarten di Vienna \u00e8 raffigurata seduta in trono con a fianco due Leonberger. Dopo la morte di Essig, la razza cadde in disgrazia, osteggiata dagli allevatori di razze affini, specie il San Bernardo. Eppure, grazie alla costanza e alla passione di alcuni, super\u00f2 i periodi bui e poi le due guerre mondiali, per riconquistare una certa popolarit\u00e0 a partire dagli anni sessanta.\nAspetto.\nIl Leonberger \u00e8 un gigante, un cane di grande mole, imponente ma sempre elegante, proporzionato e armonico. Non deve mai risultare appesantito o, viceversa, troppo leggero. La femmina possiede una particolare grazia ma senza rinunciare alla sostanza, deve comunque esprimere forza e robustezza. Il pelo \u00e8 lungo e folto, forma una criniera intorno al collo specialmente nel maschio, si allunga in particolar modo sugli arti, formando frange sugli anteriori e folte culottes sui posteriori; anche la coda \u00e8 ben fornita di pelo. Il Leonberger ha un unico colore, che per\u00f2 \u00e8 visibile nelle sue varie sfumature dal sabbia al fulvo, con pi\u00f9 o meno carbonatura. Sempre presente deve essere la maschera nera che arrivi almeno all'altezza degli occhi, caratteristica imprescindibile ed irrinunciabile della razza.\nCarattere.\nViene definito un cane equilibrato, calmo, riflessivo, mai timido o aggressivo. Nei confronti dei bambini ha una vera e propria predilezione: si distingue per una grande pazienza e per un senso di responsabilit\u00e0 che ne fanno un compagno di giochi molto affidabile. In famiglia si adatta velocemente alle nuove situazioni, divenendo un buon compagno di vita sia per chi ama la vita all'aria aperta, che per chi conduce uno stile di vita placido e rilassato. Il Leonberger \u00e8 un cane dotato di ottima versatilit\u00e0 e pu\u00f2 adattarsi ad esigenze diverse tra loro. Pu\u00f2 diventare un cane attivo all'occorrenza, essere un cane da lavoro utile nel soccorso in acqua, proprio perch\u00e9 possiede una naturale propensione verso il nuoto e l'elemento acqua in generale. Pu\u00f2 essere un perfetto cane da accompagnamento e da compagnia. Infatti, il Leonberger \u00e8 una razza che sviluppa un rapporto profondo con i suoi cari, un legame stretto e indissolubile e per questo motivo soffre particolarmente la solitudine. Non \u00e8 un cane indipendente, ha bisogno della partecipazione continua e costante alla vita familiare."}
{"id": "667949", "revid": "1537043", "url": "https://it.wikipedia.org/wiki?curid=667949", "title": "Battaglia del Volturno", "text": "La battaglia del Volturno indica alcuni scontri armati avvenuti tra i volontari garibaldini e le truppe borboniche, avvenuti tra il 26 settembre e il 2 ottobre 1860 nei pressi del fiume Volturno, durante la spedizione dei Mille.\nIl territorio impegnato dalle vicende belliche \u00e8 sito nell'attuale provincia di Caserta, delimitato all'incirca in un triangolo avente i vertici nelle citt\u00e0 di Capua, Caiazzo e Maddaloni.\nStoria.\nLa battaglia principale si svolse il 1\u00ba ottobre 1860 a sud del fiume. Furono impegnati circa 24.000 garibaldini, costituenti l'esercito meridionale, contro circa 50.000 borbonici. Secondo lo storico Trevelyan nella battaglia del 1\u00ba ottobre 1860 vennero impiegati effettivamente 28.000 soldati borbonici contro oltre 20.000 garibaldini.\nDopo le scaramucce del 26 e 29 settembre il 30 i borbonici tentarono un'offensiva con il passaggio del fiume a Triflisco (casale del comune di Bellona), per puntare su Santa Maria a Valogno, ma furono arrestati dal fuoco di due compagnie della Brigata Spangaro, attestate a San Iorio. Finalmente il primo ottobre il maresciallo generale Giosu\u00e8 Ritucci, che comandava i borbonici riuniti a Capua e in parte sulla destra del Volturno sino Caiazzo, si decise ad attaccare con l'intento di muovere frontalmente con due divisioni, la \"Ribera\" e la \"Tabacchi\", sul centro garibaldino a Sant'Angelo in Formis e a Santa Maria Capua Vetere per raggiungere Caserta e da l\u00ec dirigersi su Napoli: due colonne laterali dovevano cooperare all'azione.\nLe truppe di Garibaldi occupavano un fronte assai esteso, di ben venti chilometri, allo scopo di proteggere le numerose comunicazioni per Napoli e Caserta: avevano la destra a Sant'Angelo con i soldati comandati da Giacomo Medici e a Santa Maria Capua Vetere con gli uomini della brigata Milbitz, il centro a nord di Caserta con i volontari comandati da Gaetano Sacchi per la riserva e il quartier generale di Garibaldi con i volontari comandati da Stefano T\u00fcrr. L'azione inizi\u00f2 a ovest da parte dei borbonici che, incoraggiati dalla presenza del re Francesco II e dei conti di Trapani e Caserta fecero ripiegare gli avamposti garibaldini ottenendo qualche buon successo. Garibaldi, messosi alla testa di una compagnia e con i volontari di Medici, riusc\u00ec a ristabilire la situazione. In quell'occasione, mentre Garibaldi si recava a Sant'Angelo, la sua carrozza venne attaccata dai soldati borbonici; il cocchiere fu ucciso, l'ufficiale accanto a Garibaldi ferito mortalmente e Garibaldi stesso scamp\u00f2 alla morte saltando fuori dalla carrozza e proseguendo a piedi..\nIntanto si continuava a combattere con accanimento a Santa Maria Capua Vetere, dov'era ferito lo stesso generale Izensmid Milbitz, sostituito da Enrico Fardella al comando della brigata, e si segnalava la presenza della cavalleria ungherese del maggiore Scheiter accorsa da Caserta insieme alla brigata \"Eber\" della riserva comandata da T\u00fcrr. Alle ore 18 i borbonici furono costretti a ripiegare facendo ripristinare la linea garibaldina Santa Maria Capua Vetere-Sant'Angelo in Formis. Nel frattempo si combatteva pure sulle colline a est da Monte Tifata, a Monte Viro e a Castel Morrone, dove cadeva Pilade Bronzetti alla testa del 1\u00ba Battaglione Bersaglieri, che and\u00f2 distrutto.\nUn altro combattimento assai importante e di maggiori proporzioni si svolgeva frattanto a est, ai Ponti della Valle, sulla via per Maddaloni. Il settore era affidato a Nino Bixio, il quale si dichiar\u00f2 deciso a morirvi prima di lasciarlo. Le truppe garibaldine il primo giorno di ottobre vennero attaccate dalla brigata estera del generale von Mechel, che nel primo scontro perse il proprio figlio che ricopriva il grado di tenente. Di fronte all'impeto delle truppe borboniche, bavaresi e svizzere, Bixio dovette retrocedere con gravi perdite oltre il Monte Caro; questa posizione nel corso della serata venne ripreso dal colonnello Dezza con i battaglioni Bersaglieri \"Menotti\" e con il battaglione Bersaglieri \"Taddei\", facendo ripiegare von Mechel a nord oltre Dugenta.\nDopo il ripiegamento del von Mechel la colonna borbonica del colonnello Perrone rimase in posizione isolata presso Caserta con circa tremila uomini. Venne attaccata il 2 ottobre mattina, di fronte e alle spalle, dalle truppe garibaldine con il concorso di volontari del 1\u00ba Battaglione Bersaglieri piemontesi del maggiore Soldo. Questa unit\u00e0 era stata per\u00f2 concessa dall'ambasciatore piemontese a Napoli Villamarina contravvenendo agli ordini del capo del governo sabaudo Cavour di rimanere neutrale e si disimpegn\u00f2 dall'attacco ritirandosi a nord. La battaglia si poteva dire conclusa con una sostanziale vittoria, seppur sofferta e con gravi perdite, dei soldati agli ordini di Garibaldi. Si chiudeva cos\u00ec la battaglia garibaldina pi\u00f9 grande e decisiva.\nCommento.\n\u00c8 ritenuta una delle pi\u00f9 importanti battaglie del Risorgimento, tanto per il numero dei combattenti coinvolti che per i risultati ottenuti da Garibaldi, che arrest\u00f2 la ripresa offensiva dell'esercito borbonico dopo la sua ricostruzione tra le mura di Capua. Ragioni politiche e incomprensioni non diedero per lungo tempo la dovuta importanza a questa battaglia, di carattere offensivo per le truppe borboniche. Ai borbonici, bene armati ed equipaggiati, venne meno l'abilit\u00e0 dei capi, a differenza dei garibaldini, mal preparati, ma animati dall'ideale risorgimentale e comandati da militari capaci e di grande ascendente, a cominciare da Garibaldi, che mostr\u00f2 un notevole intuito tattico, cercando di essere il pi\u00f9 possibile presente sul campo di battaglia, incitando e guidando personalmente i garibaldini, che erano fortemente caricati e motivati dal carisma di Garibaldi. I borbonici persero giorni preziosi prima di attaccare, a tutto vantaggio dei loro avversari che ebbero tempo di rafforzarsi sul terreno. Alla battaglia partecip\u00f2 anche Carmine Crocco, come volontario garibaldino nell'esercito meridionale dopo avere disertato dall'esercito borbonico, che poi, ritornando filoborbonico, diventer\u00e0 il pi\u00f9 noto capobanda del brigantaggio postunitario."}
{"id": "667950", "revid": "181699", "url": "https://it.wikipedia.org/wiki?curid=667950", "title": "Judicial review", "text": "Lo judicial review, nei sistemi di \"common law\" \u00e8 il potere assegnato ad una corte di rivedere una legge o un atto ufficiale di un ente governativo, nel caso in cui vi ravvisasse problemi di costituzionalit\u00e0 o violazioni ai principi basilari della giustizia.\nIn molte giurisdizioni, la corte ha il potere di rigettare la legge, revocare l'atto esecutivo o ordinare ad un pubblico ufficiale di agire in un certo modo, se crede che la legge o l'atto siano incostituzionali o contrari alla legge in una libera societ\u00e0 democratica. In alcune, come in Scozia e anche in Inghilterra, \u00e8 possibile rigettare una decisione semplicemente perch\u00e9 essa ignora fatti materiali e rilevanti.\nNel mondo.\nInghilterra e Galles.\n\u00c8 una procedura propria del diritto amministrativo inglese e gallese tramite la quale le corti inglesi dispiegano un controllo sulle autorit\u00e0 pubbliche nell'esercizio dei propri poteri. Un soggetto che ritenga che una decisione di un'autorit\u00e0 pubblica, ad esempio un ministro, un ente locale o uno statutory tribunal abbia violato i propri diritti, pu\u00f2 richiedere alla \"Administrative Court\" (facente parte della \"High Court\") la revisione giudiziale della decisione. Nel caso di accoglimento dell'istanza, la Corte pu\u00f2 annullare (\"quash\") l'atto illegittimo. In determinate circostanze, al ricorrente \u00e8 dato ottenere i danni. Nei poteri della Corte vi \u00e8 anche la possibilit\u00e0 di ordinare o inibire un'attivit\u00e0 o di ingiungere all'autorit\u00e0 l'obbligo di fare quanto dovuto o di cessare il comportamento illegittimo.\nA differenza della statunitense e di altre giurisdizioni, il diritto inglese non conosce la procedura di \"judicial review\" per la legislazione primaria (le leggi approvate dal Parlamento), eccettuate talune circostanze in cui la legislazione primaria sia contraria alla normativa europea (si veda il caso \"Factortame\"). Sebbene le corti possano esercitare detto potere sulla legislazione primaria per valutarne la compatibilit\u00e0 con lo \"Human Rights Act 1998\", non hanno alcun potere di annullare o sospendere il vigore della legge ritenuta incompatibile con la Convenzione europea per la salvaguardia dei diritti dell'uomo, ma si limitano a dichiarare tale incompatibilit\u00e0.\nScozia.\nIl potere di revisione giudiziale su tutti gli atti di enti amministrativi in Scozia (incluso il Parlamento scozzese) \u00e8 affidato alla \"Court of Session\". La procedura \u00e8 determinata dal \"Chapter 58\" delle norme processuali (cosiddetti \"Rules of Court\"). Non vi sono termini perentori, tuttavia nel momento in cui il corretto svolgimento del processo venga pregiudicato dal ritardo causato dall'attore la Corte pu\u00f2 legittimamente esercitare il suo rifiuto di esaminare il ricorso. Seppure vi sono differenze nella procedura, le norme di diritto che pongono le basi dell'istituto in Scozia sono le stesse di Inghilterra e Galles e le decisioni rese dall'una giurisdizione sono prese in considerazione dall'altra. Si fa perci\u00f2 rinvio a quanto detto circa la \"review\" inglese. Generalmente, l'esame \u00e8 circoscritto a profili formali (atto illegittimo o irregolare), sebbene la corte prenda in considerazione anche il profilo di irragionevolezza, in sostanza, nel caso di decisioni cos\u00ec irragionevoli che nessun decisore mediamente ragionevole avrebbe mai preso (la cosiddetta \"Wednesbury unreasonableness\"). Standard decisori pi\u00f9 rigorosi sono adottati quando la materia trattata coinvolga i diritti del ricorrente, ove facenti parte di quelli tutelati dal Human Rights Act 1998. Si contano annualmente circa seicento ricorsi; molti trovano risoluzione in accordi, soltanto una parte modesta di essi conduce a decisione della Corte.\nIrlanda.\nIl \"judicial review\" in Irlanda consente alla \"High Court\" e alla \"Supreme Court\" il controllo sul Parlamento Irlandese (\"the Oireachtas\") quale garanzia del non conflitto tra Costituzione e leggi ordinarie.\nStati Uniti d'America.\nAll'interno del sistema giuridico statunitense fu il caso Marbury v. Madison a portare alla nascita il potere di \"judicial review\" di cui la Corte Suprema non \u00e8 la sola ad essere competente, lo sono anche i giudici ordinari (si parla perci\u00f2 di un sistema di controllo di legittimit\u00e0 costituzionale diffuso). Tuttavia \u00e8 necessario fare le dovute distinzioni: la decisione del giudice ordinario ha effetto fra le parti, ma la norma ritenuta incostituzionale non viene abrogata (semplicemente, non applicata); al contrario, la decisione della Corte Suprema ha effetto abrogativo dal momento che comporter\u00e0 la formazione di un precedente a cui le corti inferiori non potranno disattendere."}
{"id": "667953", "revid": "123679896", "url": "https://it.wikipedia.org/wiki?curid=667953", "title": "Novaja Gazeta", "text": "Novaja Gazeta (in russo \"\u041d\u043e\u0432\u0430\u044f \u0433\u0430\u0437\u0435\u0442\u0430\"; anche traslitterato come \"Novaya Gazeta\"; letteralmente \"Nuovo Giornale\") \u00e8 un periodico russo libero ed indipendente che esce due volte a settimana (luned\u00ec e gioved\u00ec).\nHa pubblicato importanti inchieste su casi di corruzione nell'esercito e sulla condizione dei civili ceceni coinvolti nel conflitto, di cui \u00e8 stato sempre un fermo oppositore sin dai tempi del governo El'cin (1994-1996).\nStoria.\nIl primo numero della \"Novaja Gazeta\" esce il primo aprile del 1993. \u00c8 la realizzazione di un sogno cullato da tempo da alcuni giornalisti usciti dalla \"Pravda\", tra cui Dmitrij Muratov che ne divenne caporedattore nel 1995. \nLa testata si era divisa e parte dei suoi collaboratori pi\u00f9 stretti decisero di crearne una nuova, sostenuta da Michail Gorbacev (che tutt'oggi \u00e8 uno dei suoi azionisti pi\u00f9 attivi). Ci si proponeva che il giornale fosse onesto, indipendente, con un ricco budget, autorevole e pan-russo, cio\u00e8 che si occupasse di tutta la Russia. Si sognava il traguardo del milione di copie di tirature nel giro di un anno e l'uscita quotidiana. Obiettivo principale del giornale era una totale e incondizionata indipendenza, in particolare sulla libert\u00e0 di stampa. \nOggi la \"Novaja Gazeta\" ha una tiratura di 550.000 copie ed esce tre volte alla settimana, con due edizioni diverse a San Pietroburgo e a Mosca. Il bollettino della loro guerra d'informazione riporta cinque vittime dal 2000, fra giornalisti e collaboratori. Fra queste inchieste del giornale ricordiamo quelle sull'occupazione del Teatro Dubrovka, sullo stupro e l'assassinio della donna cecena El'za Kungaeva perpetrato dal colonnello Budanov; sulla presa della scuola di Beslan; sulla \u201cza\u010distka\u201d (rastrellamento) della polizia nel centro di Blagovesensk, in Baschiria, sulla fucilazione di civili ceceni da parte del capitano del GRU Eduard Ul'man. Molti di questi articoli sono stati firmati da Anna Politkovskaja, uccisa a Mosca nel 2006."}
{"id": "667963", "revid": "827882", "url": "https://it.wikipedia.org/wiki?curid=667963", "title": "Contea di Rockland", "text": "Rockland \u00e8 una contea del sud-est dello Stato di New York negli Stati Uniti. \u00c8 parte dell'area metropolitana di New York.\nGeografia fisica.\nLa contea confina a nord-ovest con la contea di Orange, ad est il confine \u00e8 segnato dal fiume Hudson che la separa dalle contee di Putnam e di Westchester, a sud-ovest confina con le contee di Bergen e di Passaic del New Jersey.\nIl territorio \u00e8 montuoso a ovest e prevalentemente pianeggiante nell'area centro-orientale. La massima altitudine \u00e8 raggiunta con la \"Rockhouse Mountain\" di 391 metri. Lungo la sponda dell'Hudson si ergono i rilievi settentrionali dei \"New Jersey Palisades\".\nL'Hudson, che segna il confine orientale, in corrispondenza della contea \u00e8 particolarmente ampio. Si allarga fino a per circa nel tratto di fiume denominato Tappan Zee e pi\u00f9 a nord si allarga di circa in corrispondenza del tratto conosciuto come \"Haverstraw Bay\". Un ponte, costruito nel 1955, scavalca il Tappan Zee collegando Nyack a Tarrytown nella contea di Westchester.\nIl fiume \"Hackensack\" scorre da nord a sud e fa da immissario e emissario al lago artificiale \"De Forest\".\nIl capoluogo di contea \u00e8 New City. Le citt\u00e0 principali sono: Clarkstown, Haverstraw, Orangetown, Ramapo e Stony Point.\nStoria.\nL'area che sarebbe divenuta l'attuale contea era abitata prima dell'arrivo degli europei da indiani di lingua algonchina. Nel 1609 Henry Hudson, in un suo viaggio alla ricerca del passaggio a nord-ovest, risal\u00ec il fiume che avrebbe poi portato il suo nome fino ad Albany.\nL'area fu colonizzata inizialmente da coloni olandesi e molti toponimi hanno origine olandese.\nInizialmente il territorio della contea fece parte di quello della contea di Orange. Durante la guerra d'indipendenza americana vi furono numerose scaramucce tra le forze in campo e vi si combatt\u00e9 la battaglia di Stony Point il 15 luglio 1779.\nNel 1910 fu istituito il parco statale di Bear Mountain.\nCuriosit\u00e0.\nIl 31,4% della popolazione della contea \u00e8 di origine ebraica, il che la rende negli Stati Uniti la contea con la pi\u00f9 alta concentrazione di ebrei in rapporto alla popolazione."}
{"id": "667966", "revid": "1543377", "url": "https://it.wikipedia.org/wiki?curid=667966", "title": "Ed Speleers", "text": "Biografia.\nEdward Speleers \u00e8 nato all'ospedale \"St. Richard\" di Chichester. I suoi genitori hanno divorziato quando aveva tre anni: la madre Gill, un'infermiera, vive in Spagna, mentre il padre, John Speleers, \u00e8 un consulente finanziario e vive a Londra. Ha due fratelli maggiori dal lato materno, Simon e Toby, con i quali sussiste un'elevata differenza di et\u00e0. Ha frequentato la \"Dorset House School\" di Bury. Nel 2006 ha lasciato il college di Eastbourne, una scuola privata nell'East Sussex, per recitare nel film \"Eragon\".\nCarriera.\nEdward Speleers comincia a recitare all'et\u00e0 di sette anni in una rappresentazione della Nativit\u00e0. A dieci anni, prende parte ad una recita scolastica, interpretando Puck in \"Sogno di una notte di mezza estate\". Seguono \"Amleto\" e \"Riccardo III\" mentre frequenta il college, durante il quale scrive lo spettacolo \"Retribution\", avente come tema la pedofilia.\nNel 2004 si sottopone al provino per il ruolo di Peter Pevensie nel film \"Le cronache di Narnia - Il leone, la strega e l'armadio\", ma la parte viene assegnata a William Moseley. Due anni dopo, su consiglio del suo professore di recitazione, Speleers partecipa ai provini per interpretare il protagonista nel film \"Eragon\", sottoprodotto cinematografico vagamente ricordante l'omonimo romanzo di Christopher Paolini. Speelers ottiene la parte, e inoltre doppia Eragon nel videogioco tratto dal film.\nNel 2008, interpreta se stesso in quattro episodi della serie televisiva \"Moving Wallpaper\" e nel cortometraggio \"Moving Wallpaper: The Mole\". Recita anche in \"Echo Beach\", mentre nel 2009 appare in un episodio della serie televisiva giapponese \"Shirasu Jiro\". Nel 2010 partecipa al film per la televisione \"Witchville\" e al cortometraggio di Aimee Powell \"Deathless\". Nel 2009, diventa vicepresidente della casa di produzione \"Firefly\".\nNel 2011 recita nel film \"A Lonely Place to Die\", in uscita nelle sale inglesi il 9 settembre, e in un altro corto, \"The Ride\" di Marion Pilowsky. Nel 2012, appare nel film horror incentrato sui lupi mannari \"Love Bite\", con Jessica Szohr e nella terza stagione della serie televisiva \"Downton Abbey\", dove interpreta il domestico Jimmy. Entra inoltre nei cast dei film \"A Dead Man in Deptford\", tratto dall'omonimo romanzo di Anthony Burgess, e \"Plastic\", quest'ultimo in uscita nel 2014. Nel 2013, Speleers torna sul set della quarta stagione di \"Downton Abbey\".\nIl 12 marzo 2014, viene annunciato che Speleers \u00e8 in lizza per un ruolo principale nel settimo capitolo della saga di \"Guerre stellari\", diretto da J.J. Abrams, uscito nel 2015. Nel 2015, ha interpretato Edward Seymour, I duca di Somerset nella miniserie televisiva storica \"Wolf Hall\", tratta dall'omonimo romanzo, mentre l'anno successivo \u00e8 nel cast di \"Alice attraverso lo specchio\", sequel di \"Alice in Wonderland\".\nFilantropia.\nNel marzo 2010, Ed Speleers diventa il primo ambasciatore di \"YouthNet\", una societ\u00e0 online che fornisce assistenza ai giovani tra i 16 e i 25 anni. A giugno dello stesso anno, viene annunciata la sua partecipazione alla \"2011 Virgin London Marathon\", con lo scopo di raccogliere fondi per \"Youthnet\". Speelers partecipa anche alle maratone successive, raccogliendo fondi per diverse associazioni benefiche.\nDoppiatori italiani.\nNelle versioni in italiano dei suoi film, Edward Speleers \u00e8 stato doppiato da:"}
{"id": "667971", "revid": "1543377", "url": "https://it.wikipedia.org/wiki?curid=667971", "title": "Media center", "text": "Un media center \u00e8 un computer adibito all'ascolto di musica, visione di film e immagini memorizzati in un disco rigido o in una rete (a volte anche wireless LAN), visione di film DVD e spesso per guardare e registrare trasmissioni televisive. Alcuni software possono anche fare altre cose, come recapitare news (RSS) da internet. I media center sono spesso dotati di un telecomando, connessi ad un televisore, e possono spesso fungere da normale PC. Un media center pu\u00f2 essere assemblato appositamente per il suo scopo, o creato personalmente aggiungendo software media center ad un PC o ad altri computer, per esempio una Xbox.\nCaratteristiche.\nTipicamente un media center offre le seguenti caratteristiche all'utente:\nSebbene i media center siano spesso assemblati usando componenti simili a quelli dei personal computer, sono pi\u00f9 piccoli; vi sono anche accessori o periferiche che di solito non equipaggiano i pc, come un ricevitore ad infrarossi per telecomando o una scheda TV. I media center non godono di grande popolarit\u00e0, ma negli Stati Uniti e nel Regno Unito ne stanno acquistando.\nEsistono diversi ambiti applicativi in cui i media center stanno acquistando una popolarit\u00e0 crescente. In sostanza qualsiasi applicazione che richieda la riproduzione di file multimediali, ma che non necessiti delle piene funzionalit\u00e0 di un personal computer, beneficia delle ridotte dimensioni e maggiore facilit\u00e0 di utilizzo di un media center.\nCollegamenti esterni.\n...inoltre, per schiarirsi le idee"}
{"id": "667973", "revid": "11190", "url": "https://it.wikipedia.org/wiki?curid=667973", "title": "Cavit\u00e0 pleurica", "text": ""}
{"id": "667976", "revid": "436907", "url": "https://it.wikipedia.org/wiki?curid=667976", "title": "Meddle", "text": "Meddle \u00e8 il sesto album in studio del gruppo musicale britannico Pink Floyd, pubblicato nel 1971.\nIn mancanza di materiale gi\u00e0 pronto sul quale lavorare e senza alcuna idea precisa della direzione da dare all'album, la band svilupp\u00f2 una serie di esperimenti sonori che avrebbero ispirato il pezzo centrale del disco, la suite \"Echoes\". Anche se molti dei successivi lavori della band sarebbero stati permeati da un tema unico incentrato sulle liriche scritte principalmente da Roger Waters, \"Meddle\" fu pi\u00f9 uno sforzo collettivo di gruppo. La copertina \u00e8 l'unica firmata dagli stessi Pink Floyd (come scritto sulla copertina stessa), che rifiutarono la proposta di Storm Thorgerson dello studio grafico Hipgnosis e suggerirono un primo piano ravvicinato di un orecchio sott'acqua, fotografato da Bob Dowling. Thorgerson, che cur\u00f2 l'aspetto grafico finale, si dichiar\u00f2 in seguito insoddisfatto del risultato.\nL'album ricevette buone recensioni dalla critica alla sua uscita. Tuttavia, nonostante avesse avuto un buon successo commerciale in Gran Bretagna, la poca pubblicit\u00e0 fatta al disco negli Stati Uniti dall'etichetta americana della band caus\u00f2 vendite deludenti oltre oceano. L'album arriva in seconda posizione nei Paesi Bassi e la terza nel Regno Unito. Per promuovere l'album, il gruppo intraprese il \"Meddle Tour\" durante il 1971.\nDescrizione.\nVenne registrato a pi\u00f9 riprese tra gennaio e agosto del 1971. Fu pubblicato negli Stati Uniti il 30 ottobre 1971 e in Gran Bretagna il 5 novembre dello stesso anno. Una versione rimasterizzata su CD venne pubblicata nell'agosto del 1994 in Europa e nell'aprile del 1995 negli USA.\nRegistrazione.\nDi ritorno da una serie di concerti del tour di \"Atom Heart Mother\" in America ed Inghilterra, all'inizio del 1971, la band incominci\u00f2 a lavorare a del materiale di nuova composizione agli Abbey Road Studios. All'epoca, Abbey Road era equipaggiato solo con banchi di registrazione ad otto tracce, che i Pink Floyd trovarono insufficienti alla crescente complessit\u00e0 della propria musica. Quindi si spostarono in studi di registrazione pi\u00f9 piccoli di Londra come l'Associated Independent Recording (AIR), e il Morgan di West Hampstead, riprendendo in mano il materiale con il vantaggio di un equipaggiamento pi\u00f9 avanzato tecnologicamente. Gli ingegneri del suono John Leckie e Peter Bown registrarono gran parte delle tracce approntate a Abbey Road e nelle sessioni agli AIR, mentre del resto del lavoro si occuparono Rob Black e Roger Quested.\nIn mancanza di un tema centrale per il progetto in corso, la band utilizz\u00f2 svariati esperimenti di studio nel tentativo di ravvivare il processo creativo in atto. Uno di essi prevedeva che ogni membro del gruppo suonasse su una traccia isolata, senza sapere cosa stessero facendo gli altri. Ogni sezione individuale venne nominata, ma lo sforzo si risolse in un nulla di fatto; dopo diverse settimane di tentativi, nessun brano era stato compiutamente completato.\nJohn Leckie aveva lavorato su album di altri artisti come \"All Things Must Pass\" di George Harrison e \"Sentimental Journey\" di Ringo Starr, e venne quindi impiegato come tecnico del suono per \"Meddle\", favorito dalla sua predilezione di lavorare al mattino presto. Le sessioni dei Pink Floyd si svolgevano spesso nel pomeriggio, dando tutto il tempo di lavorare in pace a Leckie.\nAd un certo punto, la band mise insieme uno strumentale inizialmente intitolato \"Nothings\" (successivamente \"Son of Nothings\" e poi infine \"Return of the Son of Nothings\") che con il passare del tempo si sarebbe tramutato nella suite \"Echoes\", che and\u00f2 ad occupare tutto il secondo lato del disco. Il caratteristico suono di pianoforte che si sente all'inizio del pezzo fu opera di Richard Wright che trov\u00f2 quella particolare nota casualmente mentre stava improvvisando al piano. Wright fece passare la singola nota attraverso un altoparlante Leslie, producendo una sorta di \"suono subacqueo\".\n\"One of These Days\" nacque e si svilupp\u00f2 da un riff di chitarra ideato originariamente da David Gilmour e poi suonato col basso da Roger Waters, filtrando lo strumento attraverso la macchina per l'eco Binson Echorec di Gilmour. La linea venne suonata da Waters e Gilmour usando due bassi, di cui uno con vecchie corde, mentre gli accordi di organo furono una creazione di Richard Wright. L'unico contributo vocale al brano \u00e8 opera di Nick Mason, la cui frase: \"\u00abOne of these days I'm going to cut you into little pieces\u00bb\" (\"Uno di questi giorni ti taglier\u00f2 a pezzettini\") venne registrata a velocit\u00e0 raddoppiata con voce in falsetto e poi risuonata a velocit\u00e0 normale e trattata elettronicamente.\"A Pillow of Winds\" era un brano di Gilmour, con testo di Waters, mentre \"Fearless\" \u00e8 stata composta da entrambi (con testo sempre di Waters). \"Echoes\" \u00e8 una suite di 23 minuti e mezzo composta principalmente da Richard Wright e David Gilmour, anche se risulta accreditata a tutta la band. Wright ha realizzato tutti i temi e gli accordi principali del brano, ad eccezione della sezione \"funky\" (da 7:00 a 10:50) e della successiva sezione atmosferica (da 10:50 a 14:50), composte invece principalmente da Gilmour, il quale ha inserito diversi passaggi e riff nelle parti realizzate da Wright e viceversa. Il testo \u00e8 di Waters."}
{"id": "667991", "revid": "75421", "url": "https://it.wikipedia.org/wiki?curid=667991", "title": "Mujahid", "text": ""}
{"id": "668004", "revid": "111087674", "url": "https://it.wikipedia.org/wiki?curid=668004", "title": "Hanan Ashrawi", "text": "Biografia.\n\u00c8 docente universitaria ed \u00e8 conosciuta per essere stata portavoce palestinese nella fase della nascita dell'Autorit\u00e0 Nazionale Palestinese. \nIn occasione delle elezioni legislative palestinesi del gennaio 2006, \u00e8 stata rieletta al Consiglio legislativo palestinese in una lista, la Terza Via, che ha ottenuto due seggi su un totale di 132. Con Mu\u1e63\u1e6daf\u00e0 Bargh\u016bth\u012b, del partito Iniziativa Nazionale Palestinese, gi\u00e0 candidato a presidente, risultando secondo per voti dopo Ab\u016b M\u0101zen, il suo partito rappresenta una piccola minoranza che riesce a mediare fra i due principali partiti del Parlamento Palestinese: \u1e24am\u0101s e al-Fat\u1e25."}
{"id": "668007", "revid": "1718925", "url": "https://it.wikipedia.org/wiki?curid=668007", "title": "Il cuore rivelatore", "text": "Il cuore rivelatore (\"The Tell-Tale Heart\") \u00e8 un breve racconto di Edgar Allan Poe, che fu pubblicato per la prima volta nel bostoniano \"The Pioneer\" di James Russell Lowell nel gennaio 1843, e poi nel \"Dollar Newspaper\" dello stesso mese; Poe lo ripubblic\u00f2, dopo averlo rivisto, nel suo periodico \"The Broadway Journal\" il 23 agosto 1845.\nTrama.\nIl racconto \u00e8 la confessione dell'omicidio di un vecchio.\nL'anonimo protagonista puntualizza immediatamente di essere sano di mente anche se un po' nervoso; durante tutto il racconto vorr\u00e0 dimostrare la sua lucidit\u00e0 mentale nel premeditare e compiere il crimine.\nL'assassino amava il vecchio con cui viveva, ma non sopportava il suo occhio chiaro da avvoltoio, quell'occhio sempre incombente, vitreo, che lo innervosiva, lo faceva letteralmente diventare matto.\nPer sette notti a mezzanotte l'assassino era entrato cautamente nella camera del vecchio, ma questi dormiva e quindi non si vedeva il suo occhio malvagio, perci\u00f2 non era riuscito ad ucciderlo.\nTuttavia l'ottava notte il vecchio si svegli\u00f2. Per un'ora intera l'assassino non si mosse. Poteva sentire l'affanno e la tensione del vecchio che si trasformavano in paura mentre il suo battito cardiaco aumentava.\nIl protagonista apr\u00ec leggermente la sua lanterna cieca e illumin\u00f2 proprio quell'occhio malvagio; il battito sempre pi\u00f9 forte e ossessivo e la paura di essere scoperto lo port\u00f2 a uccidere il vecchio rovesciandogli il letto addosso.\nSi rallegrava poich\u00e9 quell'occhio non lo avrebbe pi\u00f9 turbato. Per occultare il cadavere lo smembr\u00f2 e lo nascose sotto le tavole del pavimento. Aveva finito tutto alle quattro del mattino.\nA quell'ora per\u00f2 erano arrivati tre poliziotti che erano stati chiamati da qualcuno che aveva sentito le grida del vecchio. Ma l'assassino, sicuro di non poter essere scoperto, raccont\u00f2 che aveva gridato lui nel sonno a causa di un incubo e che il vecchio era in viaggio.\nI poliziotti, convinti dalle sue parole, stavano chiacchierando fra di loro. L'assassino cominci\u00f2 allora a sentire un battito cardiaco sempre pi\u00f9 distinto provenire da sotto il pavimento. I poliziotti sembravano indifferenti a quel rumore, tanto che quell'indifferenza gli parve un atteggiamento ingannatore e beffardo, atto apposta a smascherarlo.\nIn preda alle allucinazioni e alla paura di essere scoperto, l'assassino svel\u00f2 loro dove aveva nascosto il cadavere.\nAnalisi.\nIl racconto \u00e8 caratterizzato da un narratore inaffidabile; l'esattezza con cui ripercorre i vari momenti che lo hanno portato all'omicidio, anzich\u00e9 rivelare, come lui vorrebbe, la sua sanit\u00e0 mentale, ne mette in luce la monomania e la paranoia.\nSi \u00e8 generalmente creduto che il narratore de \"Il cuore rivelatore\" fosse un uomo. Tuttavia, alcuni critici hanno ipotizzato che potesse anche trattarsi di una donna; nessun pronome chiarisce questo punto. La storia comincia \"in medias res\", con una confessione - gi\u00e0 avviata - del narratore a una persona non identificabile in alcun modo, per la quale si \u00e8 pensato a una guardia carceraria, un giudice, un giornalista, un dottore o (anacronisticamente) uno psichiatra.\nIl narratore descrive la vicenda scendendo molto nel dettaglio.\nLa storia costituisce uno studio del terrore o, pi\u00f9 precisamente, una memoria del terrore, dal momento che il narratore riporta eventi passati. La prima parola del racconto, \"True!\" (\"Questo \u00e8 vero\"), fornisce al tempo stesso un'ammissione di colpevolezza e una garanzia di affidabilit\u00e0. L\"incipit\" ha inoltre lo scopo di assicurarsi l'attenzione del lettore.\nIl narratore non insiste sulla sua innocenza ma sulla sua perfetta salute mentale. Cos\u00ec facendo, tuttavia, la sua posizione si configura come auto-distruttiva, perch\u00e9 nel tentativo di dimostrarla ammette anche pienamente di essere un assassino. Il narratore nega la propria pazzia rivendicando la precisione con cui compie le sue azioni, e fornisce cos\u00ec una spiegazione razionale per un comportamento irrazionale. Si tratta per\u00f2 di una razionalit\u00e0 inficiata dall'assenza di un movente sensato che lo abbia spinto a uccidere il vecchio. Ciononostante, il narratore ammette di essere stato ossessionato giorno e notte dall'idea dell'assassinio.\nLa scena finale mostra invece in cosa sfoci il sentimento della sua colpevolezza. Come avviene con molti personaggi della narrativa gotica, i nervi prendono il sopravvento e dettano le sue azioni; bench\u00e9 quindi tenti in ogni modo di dimostrare la sua piena sanit\u00e0 mentale, l'ipereccitazione nervosa che gli fa sentire il battito del cuore dietro gli assi del pavimento \u00e8 di fatto la dimostrazione della sua pazzia.\nIl narratore afferma che la sua malattia causa ipersensibilit\u00e0 nervosa, analogamente a quanto avviene per Roderick Usher ne \"La rovina della casa degli Usher\" (1839) e a quanto avviene nel \"Colloquio di Monos e Una\" (1841). Rimane tuttavia poco chiaro se il narratore realmente soffra di una ipersensibilit\u00e0 nervosa o se invece non immagini semplicemente le cose. Assumendo come buona la prima ipotesi, ci\u00f2 che sente alla fine del racconto potrebbero essere degli Xestobium rufovillosum piuttosto che il cuore del vecchio. \nIl tipo di relazione che intercorre tra il vecchio e il protagonista \u00e8 lasciato nel mistero. Se da un lato nella trama molta attenzione \u00e8 riservata ai dettagli, dall'altro non si conoscono n\u00e9 il nome n\u00e9 le professioni dei personaggi, e nessuna coordinata geografica viene fornita sul luogo in cui si svolge la vicenda. Il narratore potrebbe essere un servitore o, come si \u00e8 pi\u00f9 spesso supposto, il figlio del vecchio. In tal caso, l'\u00ab occhio di avvoltoio \u00bb sarebbe un archetipo paterno, l'emblema dell'imposizione paterna di ci\u00f2 che \u00e8 giusto e di ci\u00f2 che \u00e8 sbagliato. L'omicidio, eliminando l'opprimente occhio scrutatore, si libererebbe cos\u00ec anche della coscienza. Secondo un'altra ipotesi, l'occhio rappresenterebbe una dimensione insondabile; solo quando viene visto aperto il velo dell'insondabilit\u00e0 si squarcerebbe rendendo attuabile l'omicidio. Il fulcro della storia sta tuttavia nello schema perverso che porta al compimento del delitto perfetto.\nSecondo Richard Wilbur, \"Il cuore rivelatore\" costituirebbe una rappresentazione allegorica del \"Sonetto alla Scienza\" dello stesso Poe, componimento in cui viene presentato un conflitto tra scienza e immaginazione. Cos\u00ec, il vecchio sarebbe emblema di una mente razionale e scientifica, il narratore incarnerebbe quella immaginativa."}
{"id": "668009", "revid": "547034", "url": "https://it.wikipedia.org/wiki?curid=668009", "title": "Probot (album)", "text": "Probot \u00e8 il primo e, al momento, unico album realizzato dalla \"all stars\" metal band, Probot.\nIl disco.\nIl disco, almeno per i testi (scritti tutti da Dave Grohl), \u00e8 molto simile al primo album dei Foo Fighters; oltre a questo il rocker ha realizzato anche la maggior parte della strumentazione, eccetto il lavoro chitarristico, svolto da Kim Thayil, ex dei Soundgarden.\n\u00c8 stato girato il video della canzone \"Shake Your Blood\" estratta dall'album, con Lemmy al basso, Dave alla batteria e Wino alla chitarra in una clip stile \"Mot\u00f6rhead\", dove compaiono anche le SuicideGirls, qui, tutte e 66.\nLa copertina \u00e8 opera di Away, dei Voivod."}
{"id": "668011", "revid": "1610933", "url": "https://it.wikipedia.org/wiki?curid=668011", "title": "Porcospino americano", "text": ""}
{"id": "668016", "revid": "767487", "url": "https://it.wikipedia.org/wiki?curid=668016", "title": "Q65", "text": "I Q65 furono un gruppo musicale olandese di genere garage rock-blues attiva dal 1965 al 1972 noto particolarmente in patria.\nBiografia.\nNegli anni sessanta c'erano molte killer beat band nei Paesi Bassi. Molti fan del garage anni '60 facevano parte di queste band, tra cui i Q65 e i The Outsiders. Il gruppo fu fondato all'inizio del 1965 quando il chitarrista Joop Roelofs e Frank Nuyens decisero di fondare un band con il cantante Willem Bieler. Per aromatizzare il loro sound vengono chiamati il bassista Peter Vink e il batterista Jay Baar, entrambi ex membri di un'altra blues-band chiamata Leadbelly's Limited. Sembrerebbe che sia stato Roelofs a uscire con il curioso nome della band Q65, prendendo spunto da due classici dei Rolling Stones: \"Susie Q\" e \"Route 66\". Tuttavia Q66 non suonava bene, cos\u00ec fu cambiato in Q65.\nLa band fu influenzata dal sound misterioso delle band indonesiane presenti nei Paesi Bassi. Nonostante ci\u00f2 furono spesso frettolosamente classificati come il corrispettivo olandese dei Pretty Things. Ma Peter Vink disse: \"Noi siamo stati influenzati dall'R'n'B, da Sam and Dave, Wilson Pickett, Otis Redding... non dai Pretty Things\".\nNel febbraio del 1966 pubblicarono il primo singolo \"You 're the Victor\", che si piazz\u00f2 all'undicesimo posto nelle classifiche olandesi e rest\u00f2 in classifica per 13 settimane. Il secondo singolo fu \"The life I live\", tuttora la loro pi\u00f9 famosa canzone, in cui esprimono appieno il loro sound caratteristico. Avendo avuto un discreto successo, decidono di fare un tour a Londra nei locali e nei pub. Non riuscirono ad ottenere il permesso di lavoro e furono cos\u00ec costretti a tornare in patria. Lo stesso anno usc\u00ec il loro album \"Revolution\", un piccolo capolavoro. L'anno successivo, dopo un'intensa attivit\u00e0 concertistica, pubblicarono un altro ottimo lavoro, l'EP \"Kjoe Blues\" .\nNegli anni successivi la band procede tra un successo sempre maggiore, all'interno del paese e anche fuori, e sempre pi\u00f9 problemi, tra cui l'uso di droghe leggere da parte di Jay, Frank e Peter. Ma i problemi maggiori riguardano il formazione della band: infatti per vari motivi subisce numerose variazioni, pi\u00f9 o meno temporanee. Tutto il materiale uscito sui singoli e sugli Ep di questo periodo viene raccolto in un disco pubblicato nel 1969 e presentato come secondo album del gruppo (anche se non si tratta di un seguito meditato a \"Revolution\"), ossia \"Revival\". Nell'album sono presenti, oltre alle canzoni scritte in precedenza, alcuni inediti che per\u00f2, un po' sorprendentemente, lasciano a desiderare.\n\u00c8 l'inizio di un lento declino, che si fa pi\u00f9 eccentuato con la decisione di cambiare leggermente genere. \"We're Gonna Make It\" , del 1971, ne \u00e8 la prova: un disco non all'altezza delle aspettative, il preludio dello scioglimento del 1972.\nIl gruppo torna a suonare insieme nel 1980 per una serie di tourn\u00e9e locali, ma si scioglier\u00e0 di nuovo entro un anno.\nDiscografia.\nAlbum\nRaccolte"}
{"id": "668018", "revid": "210936", "url": "https://it.wikipedia.org/wiki?curid=668018", "title": "ACDC", "text": ""}
{"id": "668021", "revid": "36426", "url": "https://it.wikipedia.org/wiki?curid=668021", "title": "Chiesa dei Minoriti (Catania)", "text": "La chiesa di San Michele Arcangelo ai Minoriti \u00e8 un luogo di culto cattolico di Catania, ubicato sulla via Etnea, nel quartiere di Quattro Canti - Piano della Sigona\nStoria.\nEpoca spagnola.\nI \"Caracciolini\" giunsero a Catania nel 1625 su invito del vescovo Innocenzo Massimo. Al loro arrivo furono ospitati nella struttura che poi divenne la Casa degli Orfanelli. In seguito fu assegnata loro la chiesa dedicata a San Michele Minore, la quale sorgeva sulla via Stesicorea.\nIl terremoto del Val di Noto del 1693 atterr\u00f2 le fabbriche. L'attuale chiesa e l'annesso convento dei Chierici Regolari Minori o \"Minoriti\" furono costruiti nella seconda met\u00e0 del XVIII secolo su progetto dell'architetto Francesco Battaglia.\nLa riconsacrazione fu presieduta dall'arcivescovo Corrado Maria Deodato Moncada.\nDescrizione.\nEsterno.\nLa facciata della chiesa \u00e8 a due ordini con colonne in stile barocco siciliano. Disegnata da Sebastiano Ittar, prospetta su via Etnea. all'estremit\u00e0 delle balaustre del secondo ordine sono collocate a sinistra la statua raffigurante \"Bartolomeo Simorilli\", primo prevosto della chiesa, a destra quella mutilata di \"San Francesco Caracciolo\", danneggiata da una bomba durante il secondo conflitto mondiale.\nInterno.\nL'interno a croce greca, con un coro molto profondo, presenta all'incrocio dei bracci della crociera un'alta cupola. Addossate ai pilastri vicini alle rampe di scale dell'ingresso, due monumentali e insolite acquasantiere marmoree.\nNavata destra.\nL'ambiente in prossimit\u00e0 della controfacciata ospita il simulacro raffigurante \"San Michele Arcangelo\".\nNavata sinistra.\nL'ambiente in prossimit\u00e0 della controfacciata ospita un monumento funebre addossato alla parete esterna e un simulacro raffigurante \"San Pio di Pietrelcina\".\nPresbiterio.\nNell'abside si erge l'altare maggiore attorno al quale vi \u00e8 il coro con 22 stalli e in alto, dentro la cantoria, riccamente dorata, \u00e8 situato uno stupendo organo realizzato dai fratelli bergamaschi Serassi \"opus 648\" del 1858 con cassa in stile neogotico.\nConvento.\nConvento dei \"Caracciolini\" oggi adibito a sede della prefettura. Il prospetto \u00e8 opera dell'architetto Sebastiano Ittar dell'inizio dell'Ottocento."}
{"id": "668022", "revid": "4175", "url": "https://it.wikipedia.org/wiki?curid=668022", "title": "Beppe Recchia", "text": "Carriera.\nIl suo debutto televisivo avviene nel 1960 in Rai, dove negli anni ha lavorato con personaggi come Giorgio Gaber, Cochi e Renato, Franca Valeri, Sandra Mondaini, Pippo Baudo, Enzo Tortora e molti altri. Nel 1971 ha scritto e diretto il film \"La piazza vuota\" ed \u00e8 stato il regista della miniserie televisiva Riuscir\u00e0 il cav. pap\u00e0 Ubu? insieme a Vito Molinari. Nel 1974 Recchia ricevette il Premio Flaiano per la sceneggiatura. Grande amante della moderna comicit\u00e0 televisiva, ha lavorato con Roberto Benigni in \"Onda Libera\" nel 1976. \u00c8 poi passato nelle televisioni private debuttando su Telebiella, in seguito collabor\u00f2 con TeleradioCity e, soprattutto, con Telealtomilanese e Antennatre, dove fu regista di tanti spettacoli di variet\u00e0 tra cui \"Lo Squizzofrenico\", \"Il Pomofiore\", \"Meglio Gufi che mai\", \"Non lo sapessi ma lo so\", \"Il telegramma\", \"Affare fatto\" (con Ettore Andenna), \"O la va o la spacca\", \"Il Guazzabuglio\", \"Il Parapiglio\" e, assieme a Cino Tortorella, \"La bustarella\".\nNel 1984 Recchia - pur mantenendo ancora aperta per un paio d'anni la collaborazione con l'emittente lombarda - passa alla Fininvest e dirige \"Drive In\" (Italia 1, 1984-1988); inaugura cos\u00ec il sodalizio con Antonio Ricci, sfociando in pi\u00f9 edizioni di \"Striscia la notizia\". Firma poi decine di trasmissioni, come \"Odiens\" (Canale 5, 1988), \"Emilio\" (Italia 1, 1989), \"Buona Domenica\" (Canale 5, 1991-1995, 2004-2006), \"La grande sfida\" (Canale 5, 1992-1993), \"Scherzi a parte\" (Canale 5, 1993), \"La sai l'ultima?\" (Canale 5, 1997), \"Ciao Darwin\" (Canale 5, 1998-2003), \"Beato tra le donne\" (Canale 5, 1999-2000), \"La corrida - Dilettanti allo sbaraglio\" (Canale 5, 2002-2004), \"Colorado Caf\u00e8 Live\" (Italia 1, 2006).\n\u00c8 morto a Milano dopo una lunga malattia: il giorno della sua morte la puntata di \"Colorado\", in replica, fu dedicata a lui."}
{"id": "668024", "revid": "767487", "url": "https://it.wikipedia.org/wiki?curid=668024", "title": "Istituto mediterraneo di studi politeisti", "text": "L'Istituto mediterraneo di studi politeisti viene fondato legalmente nel 1994 ed ha come scopo principale lo studio, la diffusione della conoscenza di tutte le religioni non-monoteistiche del Mediterraneo.\nPer sua scelta l'attivit\u00e0 viene indirizzata in ambito prettamente culturale.\nSi arriv\u00f2 alla costituzione dell'istituto dall'esperienza di numerosi gruppi precedenti.\nIl nucleo di persone che costitu\u00ec l'Istituto mediterraneo di studi politeisti \u00e8 prima transitato, dal 1985, nel Centro di religiosit\u00e0 politeista \"Il Teurgo\" fondato pochi anni prima da Antonio De Bono. Dopo il distacco, lo stesso gruppo costitu\u00ec vari altri gruppi e promosse varie iniziative. Il gruppo che ebbe maggiore durata ed attivit\u00e0 venne denominato Movimento politeista vicentino. \nLa decisione di regolarizzare legalmente l'Istituto mediterraneo di studi politeisti sorse dalla necessit\u00e0 di bloccare la repressione che il gruppo dovette subire nel 1994.\nL'istituto mediterraneo di studi politeisti \u00e8 stata la prima organizzazione pubblica che si richiamasse esplicitamente al politeismo ed al paganesimo. I riferimenti teorici furono espressi nel due Manifesti politeisti, che pur venendo pubblicati negli anni 1986 e 1987, non sono per nulla superati.\nL'Istituto mediterraneo di studi politeisti ha collaborato con tutte le persone e le organizzazioni intenzionate a far conoscere il politeismo e il paganesimo in Italia.\nL'istituto \u00e8 stato per vari anni il rappresentante italiano del Congresso mondiale delle religioni etniche (WCER), fondato in Lituania. Dopo la costituzione della Federazione pagana l'istituto ha trasferito ad essa la rappresentanza."}
{"id": "668027", "revid": "4252", "url": "https://it.wikipedia.org/wiki?curid=668027", "title": "Teona di Alessandria", "text": "Durante il suo episcopato, iniziato nel 282, venne eletto imperatore Diocleziano (284). La data di elezione di quest'ultimo viene ancor oggi ricordata dalla Chiesa copta come l'inizio del calendario detto \"dei Martiri\", in memoria dell'efferatezza con la quale le persecuzioni dell'imperatore contro i cristiani sconvolsero l'Egitto.\nBiografia.\nNon sono giunte molte notizie riguardo alla vita e alle opere di questo santo: le lettere che questi avrebbe scritto a Luciano, ministro di Diocleziano vicino alla religione cristiana, si sono infatti rivelate, a detta degli storici del cristianesimo Batiffol e Harnack, una contraffazione, essendo state scritte da un altro Teona, vescovo di Cizico, e indirizzate non ad un collaboratore di Diocleziano ma di Costanzo Cloro. L'episcopato di Teona termin\u00f2 con la sua morte, avvenuta nel 300.\nCulto.\nSant'Atanasio, nella sua apologia a Costantino, narra che in Alessandria una chiesa era stata dedicata a San Teona dal vescovo Alessandro. La stessa chiesa viene citata anche negli \"Atti dei Santi Pacomio e Teodoro\".\n\u00c8 ricordato il 27 agosto."}
{"id": "668028", "revid": "984922", "url": "https://it.wikipedia.org/wiki?curid=668028", "title": "Cantone di Bouaye", "text": "Il Cantone di Bouaye era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668032", "revid": "767487", "url": "https://it.wikipedia.org/wiki?curid=668032", "title": "Cantone di Carquefou", "text": "Il Cantone di Carquefou \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 4 comuni di:"}
{"id": "668033", "revid": "984922", "url": "https://it.wikipedia.org/wiki?curid=668033", "title": "Cantone di La Chapelle-sur-Erdre", "text": "Il Cantone di La Chapelle-sur-Erdre \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "668040", "revid": "399", "url": "https://it.wikipedia.org/wiki?curid=668040", "title": "Galleria Continua", "text": ""}
{"id": "668043", "revid": "1544245", "url": "https://it.wikipedia.org/wiki?curid=668043", "title": "Piazza Stesicoro", "text": "Piazza Stesicoro \u00e8 un'importante piazza del centro storico di Catania, situata nel quartiere San Berillo.\nGeografia.\nPosizionata lungo la via Etnea, presenta una forma semplice, di tipo rettangolare. \n\u00c8 delimitata a nord dal Palazzo Tezzano e dal Palazzo del Toscano, ad est dal Palazzo Beneventano e da un palazzo di fine anni cinquanta che ospita il Banco di Sicilia, ad ovest dalla Chiesa di San Biagio e dal Palazzo della Borsa di epoca fascista. Infine il lato sud presenta alcuni edifici di epoca ottocentesca.\nNell'ala ovest della piazza si trova, a circa dieci metri al di sotto del livello stradale, una porzione dell'anfiteatro romano, riportato alla luce nei primi anni del Novecento.\nNell'ala est, invece, \u00e8 collocata la statua commemorativa dedicata a Vincenzo Bellini. Alle sue spalle, la piazza si apre sul Corso Sicilia, moderna via ampia pi\u00f9 di 20\u00a0m realizzata a seguito di uno sventramento tra il maggio 1956 e il 1958, che ha comportato la demolizione parziale dello storico quartiere di San Berillo. La nuova strada, affiancata da una serie di palazzi di nuova generazione principalmente destinati a banche e a societ\u00e0 di assicurazione, collega la via Etnea alla stazione ferroviaria.\nLa piazza Stesicoro \u00e8 una delle pi\u00f9 frequentate del centro etneo sia per la sua centralit\u00e0 che per la contiguit\u00e0 con la \"Fera 'o Luni\" (la \"Fiera del luned\u00ec\", secondo l'interpretazione popolare), storico mercato cittadino che resta aperto durante tutta la settimana.\nTrasporti.\nDal 2016 Piazza Stesicoro \u00e8 collegata tramite la Metropolitana di Catania con il resto della citt\u00e0 grazie all'omonima fermata, divenuta provvisoriamente capolinea."}
{"id": "668045", "revid": "984922", "url": "https://it.wikipedia.org/wiki?curid=668045", "title": "Cantone di Clisson", "text": "Il Cantone di Clisson \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 12 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "668046", "revid": "122063576", "url": "https://it.wikipedia.org/wiki?curid=668046", "title": "Bagno chimico", "text": "Il bagno chimico \u00e8 uno strumento sanitario che utilizza agenti chimici per disinfettare il vaso, in casi in cui non sia possibile farne defluire il contenuto verso il sistema fognario. Il loro utilizzo principale \u00e8 all'interno di aerei, treni, camper, roulotte e campeggio, ma anche presso cantieri edili, festival musicali e abitazioni non collegate alla fognatura.\nGli agenti chimici utilizzati, oltre ai profumi, sono principalmente idrossido di sodio e formaldeide (metanale), rispettivamente con azione caustica e disinfettante. La formaldeide \u00e8 talvolta sostituita con agenti meno irritanti per le vie aeree dell'apparato respiratorio.\nSolitamente, le aziende produttrici si affidano, per la distribuzione, a dei concessionari che si preoccupano di seguire tutto il processo di messa a terra del bagno mobile: dal trasporto, alla manutenzione, alla pulizia fino al ritiro.\nOltre a concessionari affiliati a franchising, spesso sul mercato locale esistono anche medio-piccole aziende con bagni di propriet\u00e0.\nBagni chimici da cantiere (detti anche bagni mobili).\nUno degli utilizzi pi\u00f9 frequenti dei bagni chimici \u00e8 nei cantieri edili: denominati correttamente bagni mobili, utilizzano il classico sistema con lama d'acciaio che ruota dopo aver mosso la leva; in pratica i bisogni si poggiano sulla zona d'acciaio e al momento dello scarico, con la leva, la lamiera ruota per gettare i residui nella vasca di raccolta.\nL'altro sistema \u00e8 quello con scarico di acqua prelevata dalla vasca di raccolta, dopo essere stata trattata ovviamente con prodotti chimici (pi\u00f9 simile allo scarico di casa). \nMa il miglior sistema, da un punto di vista igienico, \u00e8 il bagno con seduta all'inglese ed acqua pulita che si trova nella base del bagno mobile: questo bagno rende sicura la seduta avendo un vaso in materiale sanitario antigraffio, che impedisce eventuali contatti tra il liquido della vasca e la pelle. Inoltre in queste versioni il risciacquo si attiva con pompe meccaniche a pedale e dunque non si \u00e8 obbligati a toccare nulla con le mani, senza dimenticare che in questa versione il bagno mobile non emana cattivi odori ed \u00e8 molto apprezzato dagli specializzati del settore.\nAlcuni bagni chimici hanno all'interno anche un comodo lavamani con cisterna separata ed altri accessori: orinatoio, dispenser e gel lavamani, carrelli per il trasporto ecc. ecc. Altri ancora sono componibili con una zona spogliatoio, una cabina doccia o un lavabo.\nEsistono poi dei bagni mobili idraulici per scarico in fognatura o vasca chiusa o fossa settica, dotate di sciacquone e lavabo entrambi approvvigionati dall'acqua di rete o da serbatoio di stoccaggio.\nBagni mobili per eventi.\nOltre al classico bagno da cantiere, dove la cisterna \u00e8 contenuta all'interno della cabina, esistono anche dei container attrezzati con apposite cisterne separate dalle stanze bagno. Ne esistono di vari modelli dotati anche di un'estetica pi\u00f9 gradevole. \u00c8 per\u00f2 possibile per gli eventi noleggiare dei veri e propri bagni di lusso prefabbricati con lo scarico idrico riducendo quindi inquinamento e dispendio di acqua. Esistono poi, da alcuni anni, bagni mobili che utilizzano led per l'illuminazione interna, alimentati da pannelli solari. Negli ultimi anni sono comparsi sul mercato prodotti pi\u00f9 estetici, personalizzabili in molti colori, con adesivi e serigrafie particolari e a tema, che rendono il prodotto un vero e proprio elemento di arredo urbano.\nVa infine ricordato che ad inizio 2012 \u00e8 stata formalmente promulgata la Norma europea EN 16194 che normalizza i requisiti dei bagni mobili da utilizzare ma fissa anche i requisiti essenziali del servizio. Facendo riferimento alla suddetta norma Europa, alcune aziende utilizzano uno strumento chiamato \"Calcolatore\": direttamente dal sito internet, inserendo alcune informazioni come tipologia, durata e numero di utenti, \u00e8 possibile calcolare il numero di bagni necessari in linea con la normativa vigente."}
{"id": "668047", "revid": "1543377", "url": "https://it.wikipedia.org/wiki?curid=668047", "title": "Ovis canadensis", "text": "La pecora delle Montagne Rocciose, nota anche come Bighorn dal nome inglese \"bighorn sheep\", ovvero pecora dalle grandi corna (\"Ovis canadensis\" ), \u00e8 una specie di pecora nordamericana. Le grosse corna possono pesare fino a 14\u00a0kg, mentre l'intero animale pu\u00f2 raggiungere i 140\u00a0kg. Recenti analisi genetiche hanno dimostrato che ne esistono tre distinte sottospecie, una delle quali, \"O. c. sierrae\", in pericolo di estinzione.\nOriginariamente questa pecora giunse in Nordamerica dalla Siberia attraverso il ponte di terra di Bering. In passato le popolazioni di bighorn si valutavano in milioni di esemplari e la specie entr\u00f2 a far parte della mitologia dei nativi americani. Tuttavia, a partire dal 1900, la popolazione si ridusse ad alcune migliaia di esemplari. Fortunatamente, i progetti di conservazione (in parte portati avanti dai Boy Scouts of America) ne hanno fatto nuovamente salire il numero.\nTassonomia e genetica.\n\"Ovis canadensis\" \u00e8 una delle tre specie di pecore di montagna del Nordamerica e della Siberia; le altre due sono il bighorn bianco, \"Ovis dalli\", che comprende le pecore di Dall e di Stone, e la pecora delle nevi siberiana, \"Ovis nivicola\". Le pecore selvatiche, provenienti dalla Siberia, attraversarono il ponte di terra di Bering durante il Pleistocene (circa 750.000 anni fa) e in seguito si diffusero in tutto il Nordamerica occidentale, fino alla Bassa California e al Messico nord-occidentale. La separazione con gli stretti antenati asiatici (le pecore delle nevi) avvenne circa 600.000 anni fa. In Nordamerica le pecore selvatiche si suddivisero in due specie - il bighorn bianco dell'Alaska e del Canada nord-occidentale e il bighorn, diffuso dal Canada meridionale al Messico. Tuttavia, lo status di queste specie \u00e8 stato messo in questione da alcuni studiosi, a causa di vari casi di ibridazione avvenuti nel corso della loro recente storia evolutiva.\nSottospecie.\nNel 1940 Cowan suddivise la specie in sette sottospecie:\nTuttavia, a partire dal 1993, Ramey e i suoi colleghi, utilizzando l'analisi del DNA, hanno dimostrato che questa suddivisione in sette sottospecie \u00e8 in gran parte illusoria. La tassonomia di \"Ovis canadensis\" continua ad essere sempre pi\u00f9 ridefinita a mano a mano che divengono disponibili nuovi dati genetici e morfologici, ma oggi la maggior parte degli studiosi riconosce solo le tre seguenti sottospecie:\nDue popolazioni di bighorn sono particolarmente minacciate e protette dal Governo degli Stati Uniti:\nDescrizione.\nI bighorn devono il nome alle grandi corna ricurve presenti nei maschi. Anche le femmine hanno le corna, ma sono pi\u00f9 corte e meno ricurve. Il loro colore varia dal marrone chiaro al grigiastro e al marrone scuro o cioccolata, mentre il groppone e la parte posteriore di tutte e quattro le zampe sono bianchi. Generalmente i maschi pesano 58\u2013143\u00a0kg, sono alti alla spalla 91\u2013100\u00a0cm e misurano 180\u2013200\u00a0cm dal naso alla coda. Le femmine, invece, pesano 48\u201385\u00a0kg, sono alte 77\u201392\u00a0cm e misurano 140\u2013180\u00a0cm di lunghezza.\nI bighorn delle Montagne Rocciose sono relativamente pi\u00f9 grossi, con maschi e femmine che superano rispettivamente i 130 e i 90\u00a0kg di peso. Al contrario, i maschi della Sierra Nevada pesano al massimo 90\u00a0kg e le femmine 60\u00a0kg. Le corna dei maschi possono pesare fino a 14\u00a0kg, quanto tutte le altre ossa del corpo messe insieme.\nBiologia.\nEcologia.\nI bighorn delle Montagne Rocciose e della Sierra Nevada occupano le regioni montuose pi\u00f9 fredde del Canada e degli Stati Uniti. Al contrario, i bighorn del deserto sono endemici degli ecosistemi desertici degli Stati Uniti sud-occidentali. I bighorn sono molto suscettibili a certe malattie trasmesse dalle pecore domestiche, come la scabbia e la polmonite; altri fattori di mortalit\u00e0 sono gli incidenti dovuti a frane o a cadute dalle pendici rocciose. Malgrado tutto, i bighorn sono ben adattati per arrampicarsi su terreni impervi, dove sono al sicuro da predatori come coyote, aquile reali e puma. Sono considerati ottimi indicatori ambientali, poich\u00e9 la specie \u00e8 molto sensibile a molti sconvolgimenti ambientali causati dall'uomo. Per il loro valore estetico, inoltre, i bighorn sono ritenuti prede molto ambite dai cacciatori.\nI bighorn si nutrono di erba e di arbusti, soprattutto in autunno e inverno, e leccano sali minerali nelle saline naturali. Le femmine tendono a mangiare e nascondersi, forse per evitare i predatori e proteggere i piccoli, mentre i maschi sono soliti mangiare per poi fermarsi a bere, il che, favorendo una migliore digestione, ne aumenta di conseguenza le dimensioni corporee.\nStruttura sociale e riproduzione.\nI bighorn vivono in branchi numerosi che generalmente non sono guidati da un unico maschio dominante, a differenza del muflone, l'antenato della pecora domestica, che ha una rigida gerarchia sociale. Prima della stagione della riproduzione, o \u00abdegli amari\u00bb, i maschi cercano di raggiungere una posizione di predominio che determina l'accesso alle femmine con cui accoppiarsi. \u00c8 nel periodo precedente che avvengono i caratteristici combattimenti a cornate tra i maschi, sebbene questo comportamento possa avvenire, seppur in modo pi\u00f9 limitato, anche in altri periodi dell'anno. Le corna dei maschi mostrano di frequente i danni dovuti ai ripetuti scontri. Nelle femmine, invece, vige un preciso ordine gerarchico correlato con l'et\u00e0. Anche tra di esse, per\u00f2, possono sorgere combattimenti per raggiungere uno status pi\u00f9 elevato quando entrano a far parte della gerarchia, a 1-2 anni di et\u00e0.\nI maschi del bighorn delle Montagne Rocciose impiegano almeno due differenti strategie di corteggiamento. La pi\u00f9 frequente, nonch\u00e9 quella di maggior successo, consiste nel seguire e difendere una femmina in estro. Tale attivit\u00e0 comporta un misto di forza e predominio e in tal modo le femmine diventano pi\u00f9 suscettibili nei confronti dei maschi che si prendono cura di loro, ritenendoli di migliore forma fisica. Un'altra tattica \u00e8 quella di cercare di cacciar via i maschi che difendono le femmine. Queste ultime, per\u00f2, tendono ad evitare i maschi troppo aggressivi e quindi tale strategia non va quasi mai a buon fine. L'ultima strategia \u00e8 quella detta \u00abdi bloccaggio\u00bb. I maschi che la applicano cercano di impedire alle femmine l'accesso ai maschi che se ne prendono cura, perfino quando queste non sono ancora in estro.\nIl bighorn ha una gestazione di sei mesi. Nei climi temperati il picco degli accoppiamenti si ha in novembre e i piccoli, uno o, pi\u00f9 raramente, due, nascono a maggio. La maggior parte delle nascite avviene durante le prime due settimane della stagione dei parti. Le femmine gravide delle Montagne Rocciose migrano in primavera verso le aree alpine, presumibilmente per partorire in zone lontane dai predatori, ma lontane per\u00f2 anche dai pascoli migliori. I piccoli nati prima hanno maggiori probabilit\u00e0 di sopravvivere di quelli nati pi\u00f9 tardi. Le femmine che partoriscono pi\u00f9 tardi si trovano ad uno stadio precoce dell'allattamento quando il foraggio di migliori qualit\u00e0 inizia a diminuire e di conseguenza non producono latte a sufficienza per garantire la sopravvivenza al piccolo. Alla nascita i piccoli pesano 3,6-4,5\u00a0kg e sono in grado di camminare dopo poche ore. Lo svezzamento avviene quando raggiungono i 4-6 mesi di et\u00e0. La speranza di vita \u00e8 di 9\u201312 anni per i maschi e di 10\u201314 anni per le femmine.\nRelazioni con l'uomo.\nDuemila anni fa i bighorn erano diffusi in tutti gli Stati Uniti occidentali, il Canada e il Messico settentrionale. Alcuni studiosi ritengono che il loro numero complessivo superasse i due milioni di capi. Tuttavia, attorno al 1900, la caccia, la competizione con le pecore domestiche e le malattie ne avevano ridotto il numero a solo poche migliaia. I progetti di reintroduzione, l'istituzione di parchi naturali e la limitazione della caccia, insieme alla diminuzione della pratica della pastorizia verso la fine della seconda guerra mondiale, hanno per\u00f2 permesso al bighorn di tornare numeroso.\nL'impegno dei Boy Scout.\nNel 1936 i Boy Scout dell'Arizona lanciarono in tutto lo Stato una campagna per salvare il bighorn. Inizialmente gli scout furono spinti a interessarsi della sorte di questa specie dal maggiore Frederick Russell Burnham, il noto esploratore e scrittore che era stato soprannominato \"King of Scouts\". Burnham aveva notato che sui monti dell'Arizona rimanevano meno di 150 bighorn, cos\u00ec chiam\u00f2 George F. Miller, all'epoca direttore della regione scout di Phoenix, proponendogli un piano per salvare la specie. Burnham pose la questione in questa maniera:\n\u00abVoglio salvare questo magnifico animale, non solo perch\u00e9 \u00e8 in pericolo di estinzione, ma, cosa pi\u00f9 importante, perch\u00e9 in futuro potrebbe fornire un ceppo in grado di salvare i nostri ovini domestici dagli attacchi di un virus ancora sconosciuto\u00bb.\nAltre personalit\u00e0 dell'Arizona si unirono al movimento e in tutte le scuole dello Stato venne lanciato un concorso per realizzare un poster \"Salviamo il bighorn\". Burnham stesso forn\u00ec i finanziamenti e i manifesti di partecipazione apparvero sulle vetrine dei negozi da un capo all'altro dell'Arizona. L'immagine vincitrice del concorso venne stampata su 10.000 portafazzolettoni da usare con l'uniforme scout e l'argomento venne discusso in assemblee scolastiche e alla radio. Aderirono al progetto anche la Federazione Nazionale per la Natura, la Lega Izaak Walton e la Societ\u00e0 Nazionale Audubon.\nQuesti sforzi portarono all'istituzione in Arizona di due riserve per il bighorn: i rifugi nazionali di Kofa e di Cabeza Prieta. Il 18 gennaio 1939 vennero messi a riposo dalle colture oltre 6100\u00a0km\u00b2 di terreno e fu istituito un corpo civile incaricato di scavare in alta montagna pozze d'acqua per le pecore selvatiche. Il bighorn del deserto \u00e8 ora la \"mascotte\" ufficiale dei Boy Scout dell'Arizona.\nIl bighorn nella cultura.\nI bighorn erano tra gli animali pi\u00f9 ammirati dal popolo Apsaalooka, o Crow, e quelli che oggi sono chiamati Monti Bighorn erano situati al centro delle terre tribali di questa nazione. In un libro sull'Area Ricreativa Nazionale di Bighorn Canyon il narratore Vecchio Coyote descrive una leggenda riguardante questi animali. Un uomo posseduto da spiriti malvagi cerc\u00f2 di uccidere il suo primogenito spingendolo gi\u00f9 da una rupe, ma la vittima riusc\u00ec a salvarsi aggrappandosi a un albero. Soccorso da alcuni bighorn, l'uomo prese il nome del loro capo, Grande Metallo. Le altre pecore selvatiche gli donarono potere, saggezza, vista acuta, passo sicuro, buon udito, grande resistenza e cuore duro. Grande Metallo ritorn\u00f2 dalla sua gente portando con s\u00e9 un messaggio: \u00abIl popolo Apsaalooka sopravviver\u00e0 solo se il fiume che sorge dalle montagne verr\u00e0 chiamato Bighorn\u00bb.\nI bighorn vengono cacciati sia per la carne che per le corna, utilizzate nelle cerimonie e come trofei di caccia. Anche da vivi offrono una valida fonte di guadagno, dato che molti turisti sono desiderosi di osservare questi celebri animali nel loro habitat originario.\nIl bighorn delle Montagne Rocciose \u00e8 il mammifero simbolo della Provincia dell'Alberta e l'animale simbolo del Colorado; in quest'ultimo Stato \u00e8 anche emblema della locale Divisione delle Risorse Naturali.\nIn passato il bighorn era noto con il nome scientifico \"argali\" o \"argalia\" poich\u00e9 si riteneva che appartenesse alla stessa specie dell'argali asiatico (\"Ovis ammon\"). Lewis e Clark registrarono numerosi avvistamenti di \"Ovis canadensis\" nei diari delle loro esplorazioni - utilizzando talvolta il nome \"argalia\". Inoltre, descrissero l'utilizzo che ne facevano gli Shoshoni nella costruzione degli archi. William Clark, in una mappa della spedizione realizzata nel 1814, indic\u00f2 come Argalia Creek e Argalia River due affluenti, rispettivamente dello Yellowstone e del Missouri, situati entrambi in quello che oggi \u00e8 il Montana. Nessuno di questi affluenti ha per\u00f2 mantenuto il suo nome originario. Il fiume Heritage, un altro affluente dello Yellowstone, e il suo torrente tributario, il Little Bighorn, anch'essi indicati nella mappa di Clark, hanno invece mantenuto il loro nome; dal secondo ha preso il nome la famosa Battaglia del Little Bighorn."}
{"id": "668048", "revid": "767487", "url": "https://it.wikipedia.org/wiki?curid=668048", "title": "Cantone di Leg\u00e9", "text": "Il Cantone di Leg\u00e9 era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668050", "revid": "834", "url": "https://it.wikipedia.org/wiki?curid=668050", "title": "Yoctogrammo", "text": ""}
{"id": "668051", "revid": "834", "url": "https://it.wikipedia.org/wiki?curid=668051", "title": "Yottagrammo", "text": ""}
{"id": "668054", "revid": "599013", "url": "https://it.wikipedia.org/wiki?curid=668054", "title": "Yh", "text": ""}
{"id": "668055", "revid": "834", "url": "https://it.wikipedia.org/wiki?curid=668055", "title": "Yoctohenry", "text": ""}
{"id": "668056", "revid": "834", "url": "https://it.wikipedia.org/wiki?curid=668056", "title": "Yottahenry", "text": ""}
{"id": "668060", "revid": "599013", "url": "https://it.wikipedia.org/wiki?curid=668060", "title": "Yj", "text": ""}
{"id": "668061", "revid": "834", "url": "https://it.wikipedia.org/wiki?curid=668061", "title": "Yoctojoule", "text": ""}
{"id": "668062", "revid": "834", "url": "https://it.wikipedia.org/wiki?curid=668062", "title": "Yottajoule", "text": ""}
{"id": "668065", "revid": "599013", "url": "https://it.wikipedia.org/wiki?curid=668065", "title": "Yk", "text": ""}
{"id": "668067", "revid": "834", "url": "https://it.wikipedia.org/wiki?curid=668067", "title": "Yoctokelvin", "text": ""}
{"id": "668068", "revid": "834", "url": "https://it.wikipedia.org/wiki?curid=668068", "title": "Yottakelvin", "text": ""}
{"id": "668070", "revid": "599013", "url": "https://it.wikipedia.org/wiki?curid=668070", "title": "Yl", "text": ""}
{"id": "668071", "revid": "834", "url": "https://it.wikipedia.org/wiki?curid=668071", "title": "Yoctolitro", "text": ""}
{"id": "668072", "revid": "834", "url": "https://it.wikipedia.org/wiki?curid=668072", "title": "Yottalitro", "text": ""}
{"id": "668075", "revid": "1875018", "url": "https://it.wikipedia.org/wiki?curid=668075", "title": "Evagrio Scolastico", "text": "Biografia.\nEvagrio Scolastico nacque ad Epiphania, citt\u00e0 siriana situata accanto al fiume Oronte nel cuore dell'Impero romano d'Oriente. La sua data di nascita \u00e8 discussa, in quanto lo storico G.F. Chesnut sostiene che fosse nato nel 536 o nel 537; tuttavia il ricercatore Michael Whitby afferma che fosse nato nel 535. La sua prima opera scritta descriveva l'epidemia di peste che colp\u00ec una gran parte della popolazione della sua citt\u00e0 natale. Anche il giovane Evagrio ne fu colpito ma sopravvisse. Secondo il suo stesso racconto alcuni suoi parenti stretti, compresa sua moglie, morirono a causa dell'epidemia. Secondo Whitby, Evagrio nacque in una ricca famiglia aristocratica strettamente legata all'\u00e9lite politica.\nRicevette un'istruzione completa fin dalla prima infanzia, cominciata specializzandosi in grammatica e proseguita verso lo studio della letteratura greca classica, per finire con gli studi giuridici, che al termine gli permisero di ottenere prima dei trent'anni il prestigioso titolo di \"Scolastico\". Il suo primo notevole incarico ufficiale fu quello di accompagnare Gregorio di Antiochia a Costantinopoli per difenderlo da accuse di scorretto comportamento sessuale. Si rispos\u00f2 ad Antiochia, dove quanto da lui scritto attesta il suo prestigio tra l'\u00e9lite professionale della citt\u00e0, dato che durante la cerimonia nuziale veniva esibiti un grandi fasti, ed era presente un pubblico numeroso.\nDedito all'imperatore Maurizio, Evagrio scrisse molte opere di argomento religioso, ma nessuna di queste ci \u00e8 rimasta. L'unica sua opera superstite \u00e8 la \"Storia ecclesiastica\", una raccolta in sei volumi di storia cristiana dal primo concilio di Efeso all'epoca a lui contemporanea.\nEvagrio fu in modo esplicito un cristiano di tradizione calcedoniana, e critic\u00f2 sia Zaccaria Scolastico che Zosimo, due famosi storici del tempo, per divergenze teologiche. Rispett\u00f2 il primo dei due studiosi per il suo contributo alla storia del V e del VI secolo a.C., ma lo condann\u00f2 per le sue posizioni monofisite. Per\u00f2 fu specialmente ostile a Zosimo, storiografo pagano, per i suoi impetuosi punti di vista anticristiani, affermando: contestando la presupposizione di Zosimo secondo la quale la caduta di Roma fosse cominciata con la conversione di Costantino.\nLa \"Storia ecclesiastica\".\nUnica opera sopravvissuta di Evagrio, tratta la storia dell'Impero romano d'oriente, dall'inizio ufficiale della controversia nestoriana durante il Primo Concilio di Efeso del 431, all'anno in cui l'autore termin\u00f2 l'opera, il 593. Il contenuto del libro si occupa soprattutto di questioni religiose, e descrive avvenimenti riguardo vescovi autorevoli e Santi.\nL'editio princeps fu pubblicata nel 1544 sotto il nome di \"Robertus Stephanus\" (meglio conosciuto come Robert Estienne). John Christopherson, vescovo di Chichester, ne scrisse una traduzione latina che fu pubblicata dopo la sua morte nel 1570. Le traduzioni in inglese arrivarono molto pi\u00f9 tardi: la prima fu quella di Edward Walford, pubblicata a Londra nel 1846. Una traduzione inglese ad opera di Michael Whitby \u00e8 stata pubblicata nel 2001 dall'editore Liverpool University Press nella serie \"Texts in Translation Series\".\nAlcuni storici, in particolare Pauline Allen, asseriscono che le posizioni ideologiche calcedoniane di Evagrio avessero influenzato direttamente la sua scelta delle informazioni, con lo scopo di difendere i politici allineati su posizioni calcedoniane da una reputazione negativa. Per\u00f2 Whitby enfatizza, da parte dello studioso, l'approvazione legale e l'inclusione di informazioni scritte da altri storici che adottavano posizioni opposte, quando percepiva che le loro versioni dei fatti fossero affidabili. Ad esempio Evagrio si affida fortemente allo studio testuale della storia fatto da Zaccaria nonostante fosse un monofisita, omettendo occasionalmente alcuni aspetti minori della sua opera che promuovevano esplicitamente la sua teologia; ma sempre considerandolo largamente affidabile. Allen deduce che Evagrio si fosse basato sull'opera di Zaccaria perch\u00e9 era l'unico resoconto esauriente degli avvenimenti storici avvenuti dal tempo di Teodoreto di Cirro fino alla sua epoca. Ma purtroppo i manoscritti originali di Zaccaria sono andati perduti.\nEvagrio \u00e8 molto meno critico dell'imperatore Giustiniano I e di sua moglie Teodora, in confronto a Procopio di Cesarea che li descrive come demoni evidenti fisicamente. A causa di affiliazioni regionali Evagrio descrive l'imperatore sotto una luce pi\u00f9 amichevole, lodando il suo approccio moderato verso la giustizia e il suo ritegno verso un'eccessiva persecuzione; tuttavia sempre criticando la sua eresia e l'ostentazione delle sue ricchezze. L'ambivalenza di Evagrio verso Giustiniano \u00e8 evidente specialmente quando lo descrive come un uomo virtuoso eppure cieco davanti alla prossima sconfitta nella guerra da lui iniziata contro la Persia. Chestnut commenta anche come lo storico ed erudito bizantino conduca la sua \"Storia ecclesiastica\" con uno stile drammatico, usando temi presi dalle tragedie greche classiche per caratterizzare la vita di Giustiniano, in particolare le grandi fluttuazioni della Fortuna.\nOltre ai documenti scritti dai gi\u00e0 citati Zaccaria Scolastico, Zosimo e Procopio di Cesarea, Evagrio si bas\u00f2 su Simeone Stilita il Vecchio, Eustazio di Epifania e Giovanni Malalas.\nLa \"Storia ecclesiastica\" \u00e8 considerata un importante e relativamente autorevole resoconto dell'epoca descritta, siccome Evagrio si rif\u00e0 al materiale di altri studiosi riconoscendone in modo esplicito le fonti. Organizza meticolosamente le informazioni prese da altre opere di storia per convalidare il suo resoconto in modo pi\u00f9 esatto di altri studiosi di teologia del suo tempo, riducendo quindi la confusione per i futuri storici interessati allo studio della sua opera. Per\u00f2 gli storici ammettono sono presenti seri errori logici insiti nell'opera sopravvissuta di Evagrio, che \u00e8 comune alla sua epoca, cio\u00e8 la problematica sequenzializzazione cronologica e il sorvolare troppo rapidamente su alcuni avvenimenti senza dubbio notevoli, come le guerre principali e altri episodi non religiosi. Quando Evagrio indica episodi importanti per la sua vita personale, \u00e8 in particolar modo evidente la mancanza di una classificazione cronologica, il che pu\u00f2 procurare complicazioni a chi analizza il suo libro."}
{"id": "668087", "revid": "984922", "url": "https://it.wikipedia.org/wiki?curid=668087", "title": "Cantone di Le Loroux-Bottereau", "text": "Il Cantone di Le Loroux-Bottereau era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668095", "revid": "2048388", "url": "https://it.wikipedia.org/wiki?curid=668095", "title": "Jorge Lu\u00eds Andrade da Silva", "text": "Carriera.\nAll'et\u00e0 di sedici anni fece un provino nel Flamengo con esito positivo. Dopo un triennio nella squadra giovanile, trascorse un anno in Venezuela per poi tornare nel 1979 nel Flamengo dove rimase per quattordici anni totalizzando circa 600 presenze con 16 reti all'attivo. Nel suo palmar\u00e8s, oltre alle vittorie nel campionato Carioca e Brasileiro, c'\u00e8 anche una Coppa Libertadores e una Coppa Intercontinentale.\nNella stagione 1988-1989 venne acquistato per un miliardo e mezzo di lire dalla . In Italia disput\u00f2 per\u00f2 una stagione negativa e fu anche contestato dalla tifoseria, che pure inizialmente lo accolse soprannominandolo \"Maraj\u00e0\", ma che dopo le prime partite lo ribattezz\u00f2 per la sua lentezza \"Er moviola\". Collezion\u00f2 in maglia giallorossa soltanto 9 presenze; la Roma non riusc\u00ec neanche a qualificarsi per la Coppa UEFA e a fine torneo Andrade torn\u00f2 in Brasile per proseguire l'attivit\u00e0 agonistica fino all'et\u00e0 di quarant'anni, facendo anche l'allenatore-giocatore."}
{"id": "668099", "revid": "767487", "url": "https://it.wikipedia.org/wiki?curid=668099", "title": "Cantone di Machecoul", "text": "Il Cantone di Machecoul \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 15 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono diventati i seguenti 15:\nDal 1\u00ba gennaio 2016 per effetto della fusione dei comuni di Bourgneuf-en-Retz e Fresnay-en-Retz per formare il nuovo comune di Villeneuve-en-Retz, di Machecoul e Saint-M\u00eame-le-Tenu per formare il nuovo comune di Machecoul-Saint-M\u00eame., e di Ch\u00e9m\u00e9r\u00e9 con Arthon-en-Retz per formare il nuovo comune di Chaumes-en-Retz., i comuni sono diventati i seguenti 13:"}
{"id": "668101", "revid": "2519", "url": "https://it.wikipedia.org/wiki?curid=668101", "title": "Local government area del Victoria", "text": "Segue una lista delle \"Local Government Area\" nello Stato di Victoria, in Australia."}
{"id": "668102", "revid": "729019", "url": "https://it.wikipedia.org/wiki?curid=668102", "title": "Babesiosi", "text": "La babesiosi (o piroplasmosi) \u00e8 una malattia infettiva causata da un protozoo del genere Babesia, capace di parassitare gli eritrociti di mammiferi ed uccelli, tra cui quelli umani. I parassiti appartengono al phylum degli Apicomplexa, classe Haematozoea, subclasse Piroplasmasina, ordine Piroplasmida, famiglia Babesidae. Si tratta di parassiti molto comuni negli animali a vita libera.\nAttualmente sono note pi\u00f9 di 100 specie appartenenti al genere Babesia ma di queste solo un numero assai limitato \u00e8 stato identificato come causa di malattia nell'uomo. Negli Stati Uniti d'America la maggior causa di babesiosi \u00e8 la \"Babesia microti\", un parassita dei roditori, ed ultimamente \u00e8 stata individuata una specie nuova denominata piroplasma WA1. In Europa la babesiosi \u00e8 causata dalla \"Babesia divergens\".\nAttualmente sono stati riportati, in letteratura, numerosi casi di babesiosi umana localizzati prevalentemente nel nord-est degli Stati Uniti d'America. In Europa la malattia \u00e8 assai rara.\nBiologia.\nLa babesiosi umana \u00e8 una zoonosi trasmessa da un animale infetto per mezzo di una zecca del genere Ixodes che funge da vettore.\nNegli Stati Uniti d'America la zecca in questione \u00e8 la \"Ixodes dammini\" mentre in Europa \u00e8 la \"Ixodes ricinus\".\nIn veterinaria, invece, anche altri generi di zecche possono avere tale funzione.\nLe zecche si infettano ingerendo i parassiti contenuti negli eritrociti. Nell'intestino della zecca avviene la fase sessuata della riproduzione della babesia (gamogonia).\nLe babesie si possono rinvenire nella zecca circa 10 ore dopo il pasto di sangue. Tra le 46 e le 60 ore dopo possono ancora ritrovarsi all'interno degli eritrociti ingeriti ma alcune di esse (i gametociti) iniziano a formare dei nuovi organelli, in particolare un organulo a forma di punta di lancia detto \"Strahlenkorper\" che si ritiene sia coinvolto nella fusione dei gameti. Da quest'ultimo fenomeno si origina lo zigote che successivamente (circa 80 ore dal pasto di sangue) utilizza lo \"Strahlenkorper\" per attraversare la parete intestinale ed andare verso altri tessuti.\nDalle cellule epiteliali, in particolare, lo zigote raggiunge le ghiandole salivari attraverso l'emolinfa. A questo punto si entra nella fase di sporogonia con lo sviluppo degli sporozoiti, evento che pu\u00f2 essere distinto in tre parti. Nella prima parte il parassita inizia ad espandersi fino a coprire tutta la cellula ospite formando uno sporoblasto multinucleato. Non appena la zecca inizia un nuovo pasto di sangue, comincia il secondo stadio nel quale maturano gli organelli del futuro sporozoita (come, ad esempio, i micronemi e le roptrie). Attraverso un processo di gemmazione, infine, si generano gli sporozoiti che vengono inoculati durante il successivo pasto di sangue. Gli sporozoiti sono grandi 2,2 per 0,8 micron e presentano una morfologia piriforme, hanno un reticolo endoplasmatico liscio, organelli simili a mitocondri, una roptria anteriore ed alcuni micronemi. Si ritiene che da un singolo sporoblasto possano essere prodotti dai 5000 ai 10000 sporozoiti.\nSi stima che durante l'ora finale del pasto ematico vengano depositati nel derma adiacente alla bocca dell'aracnide alcune centinaia di sporozoiti che probabilmente vengono aiutati nel processo infettivo dalla saliva della zecca che si ritiene abbia propriet\u00e0 antinfiammatorie e/o immunosoppressive.\n\u00c8 anche possibile, per alcune specie pi\u00f9 grandi delle altre come \"Babesia divergens\", una trasmissione verticale a seguito d'una riproduzione asessuata all'interno dell'ovaio con conseguente infezione congenita delle larve. Lo zigote, adesso denominato oocinete, dopo aver attraversato la parete intestinale, invade altre linee cellulari come quelle adipose o del rene ove va incontro ad un ciclo di divisione. Gli oocineti secondari che vengono cos\u00ec prodotti invadono l'ovaio e cos\u00ec possono trasmettersi alla discendenza.\nDurante il pasto di sangue gli sporozoiti contenuti nelle ghiandole salivari vengono immessi nel sangue dove vanno ad infettare gli eritrociti. In alcune specie di Babesia, comunque, quest'ultimo \u00e8 un evento secondario che si verifica dopo l'invasione dei linfociti. Gli sporozoiti che hanno invaso i linfociti si differenziano in schizonti multinucleati che successivamente, per gemmazione, danno origine a merozoiti che lisano la cellula ospite. I merozoiti liberatisi vanno, successivamente, ad invadere i globuli rossi, evento che si verifica anche per gli sporozoiti delle specie di Babesia che non hanno uno stadio preeritrocitario. Il microorganismo penetra nel globulo rosso tramite un fenomeno d'invaginazione, con formazione d'un vacuolo parassitoforo la cui membrana va incontro a disgregazione con liberazione del parassita piriforme\nAll'interno del globulo Rosso i merozoiti o gli sporozoiti si trasformano in trofozoiti che si dividono per scissione binaria dando origine a dei merozoiti (fino a quattro per volta) che, visti al microscopio ottico, possono assumere varie forme, da quelle ad anello fino a quella d'una croce maltese. La formazione dei merozoiti, comunque, pu\u00f2 portare alla lisi dell'eritrocita.\nAlcuni trofozoiti, invece, aumentano di dimensioni e, dopo essere stati ingeriti da una nuova zecca, nel suo intestino danno origine a dei gametociti che, una volta usciti dai globuli rossi, si sviluppano a formare dei gameti.\nEpidemiologia.\nSi ritiene che la babesiosi possa aver portato problemi agli esseri umani sin dalla preistoria attraverso l'infezione degli animali da allevamento. Il genere Babesia venne comunque formalmente identificato nel 1888 ad opera di Victor Babe\u0219 che stava studiando la causa della emoglobinuria febbrile nella mucca. Poco tempo dopo si scopr\u00ec che le zecche funzionavano da vettori per la trasmissione di \"Babesia bigemina\".\nAltre modalit\u00e0 di trasmissione della babesiosi comprendono le trasfusioni sia di sangue intero che di emocomponenti (come eritrociti o piastrine), in cui pare che il parassita possa sopravvivere fino a tre settimane anche se congelato, ed anche la via transplacentare, anche se sono stati identificati solamente due casi di tal genere.\nIl primo caso di babesiosi umana descritto risale al 1957 nella ex Jugoslavia. Si tratt\u00f2 d'un agricoltore splenectomizzato che venne a morte, a causa d'una insufficienza renale dopo un quadro clinico grave con presenza d'anemia, emoglobinuria e febbre, per un'infezione da \"Babesia bovis\".\nSuccessivamente in Europa sono stati descritti circa trenta casi causati, il pi\u00f9 delle volte, da \"Babesia divergens\" (qualche autore sostiene che anche il caso del 1957 potrebbe essere stato causato da \"Babesia divergens\" la quale \u00e8 difficile da distinguere morfologicamente dalla \"bovis\"). Altri casi sono stati attribuiti, o tramite un'indagine morfologica o per mezzo delle caratteristiche antigeniche, a \"Babesia canis\", \"Babesia microti\" oppure ad altre specie non riconosciute con certezza. La mortalit\u00e0, in base alla casistica, risulta essere abbastanza elevata (circa il 40%), specie in soggetti immunocompromessi, anziani o sottoposti a splenectomia. Molti dei casi si sono verificati in Francia o sulle isole della Gran Bretagna ma si ritiene che la distribuzione sia in realt\u00e0 sottostimata.\nRecentemente, per mezzo delle moteodiche di biologia molecolare \u00e8 stato caratterizzato un ceppo, denominato EU1 (da \"European union\" 1) responsabile di due casi, rispettivamente in Italia e Francia, la cui comparazione con altre sequenze ha indicato delle analogie con \"Babesia odocoilei\" che parassita i cervi.\nNegli Stati Uniti d'America la babesiosi umana \u00e8 causata soprattutto, come precedentemente riportato, da \"Babesia microti\", che venne identificata in \"Peromyscus leucopus\" negli anni 1930. Solamente nel 1976, comunque, \"Peromyscus leucopus\" venne riconosciuto come reservoir. La babesiosi venne considerata, negli Stati Uniti d'America, una patologia comune in molti animali senza diretto interesse per l'uomo fino agli anni 60, epoca in cui vennero riportati casi d'infestazione in persone dell'isola di Nantucket. Da allora la babesiosi umana, nelle aree del nord est del paese, sta diventando una patologia relativamente comune con centinaia di casi descritti.\nSebbene siano stati riportati 136 casi di babesiosi nell'area di New York tra il 1970 ed il 1991 e 160 a Nantuck tra il 1969 ed il 1998, si ritiene che il numero d'infestazioni sia molto pi\u00f9 elevato. Alcuni dei casi si sono verificati a seguito di trasfusioni, mentre in Europa non si \u00e8 a conoscenza di simili situazioni.\nRecentemente, inoltre, il quadro epidemiologico si \u00e8 allargato grazie all'identificazione di stipiti di Babesia ancora non precisamente classificati, WA1 (da \"Washington\"), CA1 (da \"California\") ed MO1 (\"Missouri\"), che presentano una reattivit\u00e0 crociata (in immunofluorescenza indiretta) con una specie di Babesia canina. L'analisi delle sequenze, invece, ha permesso d'identificare delle analogie con ceppi isolati da pecore e cervi selvatici.\nIndagini sierologiche hanno riportato una prevalenza degli anticorpi contro Babesia microti tra il 3 e l'8% in una popolazione di donatori di sangue. Uno studio californiano ha riportato una prevalenza del 16% di anticorpi contro l'organismo WA1 (anche se vi sono dubbi sulla specificit\u00e0 della metodica).\nNegli Stati Uniti d'America, la mortalit\u00e0 da Babesia microti \u00e8 all'incirca del 5%. In Asia la babesiosi umana \u00e8 causata da specie simili a \"Babesia microti\" ma diverse dal punto di vista antigenico o molecolare. In Giappone si \u00e8 registrato il primo caso nel 1999. In Africa sono stati segnalati dei casi ma resta il problema importante della diagnosi differenziale con i plasmodi malarici. In Italia, fino ad adesso, \u00e8 noto un solo caso di babesiosi; nel resto del mondo sono stati descritti pochi altri casi di babesiosi umana.\nParlando di zecche come vettori, rimane ancora molto importante l'eventualit\u00e0 di coinfezioni con la malattia di Lyme o l'ehrlichiosi come gi\u00e0 dimostrato da studi sierologici.\nPatogenesi.\nLa patogenesi dell'infezione da Babesia \u00e8 da ascriversi sia alla lisi degli eritrociti infettati sia alla loro aderenza ai vasi sanguigni.\nSi ritiene che l'emolisi (che pare essere sia intra che extravascolare) sia causata dalla riproduzione asessuata con formazione dei merozoiti ma si \u00e8 anche notato che la gravit\u00e0 della malattia non sempre correla con la parassitemia. I globuli rossi infettati, in effetti, si dimostrano essere deformati e pi\u00f9 rigidi della norma il che dovrebbe causare un loro sequestro da parte della milza. Si \u00e8 notato, tuttavia, che diverse specie di babesie possono evitare un tale fenomeno attraverso diversi meccanismi. Ci\u00f2 fa s\u00ec che le emazie infette continuino a circolare e che possano rimanere bloccate in masse coagulate. Secondo altri studi, la citoaderenza dipenderebbe anche da fattori prodotti dai parassiti.\nAnatomia patologica.\nNel caso di soggetti non splenectomizzati colpiti da babesiosi, non si riscontrano alterazioni a carico d'organi o tessuti.\nNelle persone sottoposte a splenectomia e deceduti per la forma fulminante della malattia si sono notati quadro dovuti all'elevata emolisi e necrosi tubulare a livello renale cui sono associati: presenza di edema, frammenti d'emazie a livello capillare e depositi d'emoglobina.\nSebbene a livello encefalico sia stata notata una lieve iperemia senza che venissero rintracciati eritrociti adesi all'endotelio, come invece succede nella malaria perniciosa da \"Plasmodium falciparum\".\nImmunologia.\nAl momento tutti i mammiferi studiati si sono dimostrati in grado di sviluppare una risposta immune dopo un episodio d'infezione da Babesia o a seguito d'una vaccinazione.\nDopo il pasto di sangue della zecca gli sporozoiti si trovano per un po' di tempo nel circolo ematico e, durante questo stadio, eventuali anticorpi di tipo IgG possono legarvisi e neutralizzarli.\nUna volta che l'invasione degli eritrociti sia avvenuta, si passa ad una nuova situazione nella quale la parassitemia inizia a salire e si sviluppano le prime manifestazioni cliniche. A questo livello sembrano giocare un ruolo importante i macrofagi e le cellule natural killer (NK) in quanto si \u00e8 visto che, in caso d'una loro assenza, la parassitemia tende ad aumentare assai pi\u00f9 rapidamente.\nIl ruolo delle cellule NK nella resistenza alla malattia \u00e8 attualmente discusso in quanto nonostante sia stato evidenziato un aumento della loro attivit\u00e0 tra il picco parassitemico e la sua diminuzione sia nell'uomo che in altri animali, al momento non vi sono dati sufficienti per poter giungere ad una conclusione su tale quesito.\nL'eliminazione dei macrofagi causa una diminuzione delle difese contro \"Babesia microti\" ed addirittura annulla la protezione d'una precedente immunizzazione contro \"Babesia rodhani\" in topi di laboratorio. Al contrario il trasferimento di macrofagi da animali immuni ad altri non immuni \u00e8 in grado di conferire resistenza all'infezione da \"Babesia microti\".\nL'attivazione di queste linee cellulare ad opera di stimoli anche aspecifici si accompagna ad una produzione di diversi fattori che sono ritenuti essere responsabili della degradazione dei parassiti intraeritrocitari: interferone gamma (INF-\u03b3) prodotto dalle cellule NK e fattore di necrosi tumorale \u03b1 (TNF-\u03b1), ossido nitrico e specie reattive dell'ossigeno, prodotti dai macrofagi.\nIn modelli murini si \u00e8 visto che la parassitemia inizia a scendere dopo circa 10 giorni dall'infezione per degenerazione delle babesie intraeritrocitarie e per una maggior attivit\u00e0 di sequestro della milza, eventi che segnano l'inizio della fase di risoluzione.\nLa risposta umorale all'infezione da Babesia, rispetto a quella cellulare viene considerata di minore importanza. In effetti, vari esperimenti hanno evidenziato come essa sia responsabile d'un basso grado di protezione e soprattutto durante le fasi extracellulari dei parassiti.\nSi ritiene che le specie di Babesia siano in grado di modulare la risposta immune a proprio vantaggio. Si \u00e8 visto, ad esempio, che gli eritrociti infettati da \"Babesia bigemina\" esprimono una proteina parassitaria che \u00e8 in grado di legare le IgM e che forse questo \u00e8 un mezzo per favorire la crescita del microorganismo. In effetti, si \u00e8 notato che dei topi privi di IgM sono resistenti all'infezione da \"Babesia microti\" e ci\u00f2 sembrerebbe confermare l'ipotesi precedente.\nUn elemento di grande importanza nella difesa dalla Babesiosi \u00e8, come accennato gi\u00e0 in precedenza, la milza, forse per la massiccia presenza di linfociti T e B, linfociti NK e macrofagi o almeno di qualcuna di queste popolazioni cellulari.\nI linfociti T sembrano essere un elemento critico nella resistenza alla babesiosi, come si \u00e8 evidenziato da studi condotti su topi atimici o trattati con siero antitimociti. Si \u00e8 anche visto che il trasferimento di linfociti T da un soggetto immune \u00e8 sufficiente per conferire uno stato di immunit\u00e0 contro \"Babesia microti\" ad un topo non immune. Topi infettati da Babesia microti, inoltre, vanno incontro ad uno stato di ipersensibilit\u00e0 ritardata, evento mediato principalmente dai linfociti CD4 Th1. Topi privati dei linfociti CD4 dimostrano di essere maggiormente suscettibili all'infezione da Babesia microti. Un simile evento, invece, non si presenta in topi privi dei linfociti CD8, pertanto al momento si ritiene che la protezione conferita dalla popolazione linfocitaria sia mediata dal sottogruppo dei linfociti CD4.\nNonostante queste acquisizioni, al momento non \u00e8 chiaro quali meccanismi siano coinvolti nell'eliminazione dei microorganismi dall'ospite e, in particolare, nella loro uccisione. Si \u00e8 visto, infatti, che le babesie morte si trovano ancora all'interno dei globuli rossi. Si ritiene, pertanto, che la loro eliminazione sia dovuta ad un fattore solubile che fa degenerare il parassita piuttosto che alla lisi cellulare meditata dal complemento o dai linfociti CD8. Secondo alcuni studiosi la produzione di INF-\u03b3, ad opera dei linfociti CD4, sembra correlare con una diminuzione della parassitemia e che tale molecola potrebbe essere direttamente tossica per i parassiti, inclusi quelli intraeritrocitari.\nAlcuni esperimenti, infine, hanno evidenziato come topi immunosoppressi infettati da \"Babesia rodhani\" possano sopravvivere meglio dei corrispettivi immunocompetenti. Da ci\u00f2 si \u00e8 evinta la possibilit\u00e0 che alcune popolazioni cellulari possano prendere parte alla patogenesi della malattia.\nManifestazioni cliniche.\nLa sintomatologia \u00e8 causata dalla lisi dei globuli rossi a seguito della riproduzione asessuata con formazione dei merozoiti e, in genere, inizia a svilupparsi a distanza di 1-6 settimane dalla puntura della zecca e pu\u00f2 essere altamente variabile.\nNei casi pi\u00f9 seri la malattia ha un decorso assai rapido e simile ad una malaria fulminante, con comparsa di febbre elevata (40\u00a0\u00b0C), malessere, spossatezza ed anemia, mialgia. In alcuni casi si \u00e8 avuta comparsa di nausea, vomito, sudorazione notturna, ematuria e calo ponderale, eventi ritenuti associati ad una pi\u00f9 elevata parassitemia. Pu\u00f2 anche essere presente epatosplenomegalia.\nL'anemia emolitica pu\u00f2 durare da qualche giorno ad alcuni mesi nei casi pi\u00f9 gravi, che tendono a verificarsi pi\u00f9 frequentemente negli anziani e negli splenectomizzati.\nNegli individui immunocompromessi si possono verificare alcune complicazioni che includono un peggioramento di uno stato astenico oppure, anche se raramente, la comparsa di una sindrome da distress respiratorio.\nLe infestazione dovute a \"Babesia divergens\" tendono ad essere pi\u00f9 gravi di quelle causate da \"Babesia microti\". Le manifestazioni cliniche tendono a presentarsi in 1-3 settimane dopo la puntura della zecca vettore ed includono la comparsa di emoglobinuria seguita da ittero (eventi causati dall'intensa emolisi). Nei casi pi\u00f9 gravi si pu\u00f2 arrivare alla comparsa d'uno stato simile allo shock con associati edema polmonare ed insufficienza renale.\nL'emoglobina intraeritrocitaria pu\u00f2 scendere fino a 4\u00a0g/l mentre quella ematica pu\u00f2 aumentare fino a 40-50\u00a0g/l, l'uremia e la creatininemia possono aumentare in caso d'insufficienza renale.\nLe indagini di laboratorio possono identificare un aumento delle transaminasi, della fosfatasi alcalina, della lattico deidrogenasi e della bilirubina indiretta. Si pu\u00f2 anche sviluppare un'anemia normocronica e normocitica, trombocitopenia e, pi\u00f9 raramente, leucopenia.\nLa babesiosi in veterinaria.\nLe pi\u00f9 di cento specie di babesia note possono infettare un numero elevato d'animali, soprattutto appartenenti all'ordine dei \"Rodentia\", seguiti da alcune specie d'uccelli. Si ritiene che quasi ogni mammifero che viene punto da una zecca infetta possa costituire un potenziale \"reservoir\" per il protozoo.\nL'infezione nell'ospite vertebrato \u00e8 seguita da una fase clinicamente non apparente di una o due settimane, nella quale si possono reperire i parassiti in grande quantit\u00e0 nei globuli rossi.\nA seconda della resistenza dell'ospite i sintomi clinici possono essere molto differenti: in soggetti resistenti, i globuli rossi vengono sequestrati nella milza e distrutti o tenuti sotto controllo dalla risposta immunitaria, mentre in soggetti suscettibili la lisi del globulo rosso permette la liberazione del parassita che infetta altri globuli rossi.\nLa resistenza alla malattia \u00e8 maggiore negli ospiti adattati, ovvero in quelli provenienti da zone dove la malattia \u00e8 endemica, questo pone seri problemi all'importazione di animali indenni in zone nelle quali \u00e8 presente la malattia.\nEsistono molteplici esempi di come le babesie possano dare manifestazione differenti passando da un ospite comunemente infestato ad uno che, al contrario, presenta un basso livello d'adattamento.\nI topini dai piedi bianchi (\"Peromyscus leucopus\"), ad esempio, vivono in aree endemiche per la babesiosi e costituiscono uno dei possibili \"reservoir\". Molti di essi sono effettivamente infetti, ciononostante si \u00e8 visto che la carica parassitemia \u00e8 assai bassa (meno dello 0,1% degli eritrociti dell'ospite risultano infetti) e, comunque, sono in grado di mantenere questo stato per tutta la vita.\nI criceti ed i topi di laboratorio, invece, presentano una parassitemia elevata (fino al 40-50% degli eritrociti in specie particolarmente suscettibili).\nIn tutte le specie domestiche la forma acuta si manifesta normalmente 1 o 2 settimane dopo il pasto di sangue da parte della zecca infetta, e la malattia \u00e8 dovuta a una sequela di eventi patologici dovuti al sequestro e alla lisi massiva dei globuli rossi all'interno della milza. I segni clinici pi\u00f9 caratteristici sono l'anemia emolitica con emoglobinemia e emoglobinuria, febbre ed eventualmente ittero.\nNella forma acuta le manifestazioni comprendono febbre, emoglobinuria, ittero, anemia fino ad arrivare alla morte.\nLa \"Babesia divergens\" per l'allevamento bovino costituisce un problema che molti considerano ancora sottostimato. Dopo un periodo di diminuzione della malattia a seguito di trattamenti profilattici e di vaccinazioni, si \u00e8 assistito ad il ritiro dei composti farmacologici pi\u00f9 efficaci a causa della loro sicurezza d'uso e degli effetti avversi. Dubbi sulla vaccinazione sono iniziati ad espandersi anche a seguito delle segnalazioni di rottura della barriera tra specie da parte di vari microorganismi.\nD'altro canto i sistemi d'agricoltura intensivi, e secondo alcuni i possibili cambiamenti climatici, possono portare ad un aumento della popolazione delle zecche.\nL'infezione da \"Babesia divergens\" nei bovini il pi\u00f9 delle volte \u00e8 asintomatica.\nIn casi severi, invece, si pu\u00f2 manifestare febbre (oltre i 41\u00a0\u00b0C), anemia, astenia, cessazione della ruminazione, tachipnea e tachicardia (nei casi pi\u00f9 avanzati il rumore cardiaco pu\u00f2 essere molto forte tanto da percepirsi a poca distanza dall'animale). Le mucose possono presentarsi pallide ed anche itteriche. Si ha anche un incremento della motilit\u00e0 intestinale e del rumine e spasmi dello sfintere anale con comparsa di diarrea.\nIn caso di parassitemia tra il 30 ed il 45% dei globuli rossi si pu\u00f2 verificare una loro lisi importante. Durante i picchi parassitemici si pu\u00f2 avere emoglobinuria (spesso la prima manifestazione clinica).\nVia via che l'anemia aumenta, lo stato dell'animale peggiora, compare uno stato di disidratazione e la diarrea cessa in favore d'una situazione di costipazione. La temperatura corporea scende e ritorna ai livelli normali, o al di sotto di essi.\nUna volta raggiunto lo stadio terminale della malattia, l'animale \u00e8 prostrato ed incapace di rialzarsi, in stato di shock tossico. La temperatura \u00e8 al di sotto della norma, il polso \u00e8 debole mentre l'ittero, la disidratazione e la costipazione risultano assai seri. La morte subentra per insufficienza cardiaca o epatica ed insufficienza renale.\nLa progressione della malattia ed i tassi di mortalit\u00e0 risentono molto della velocit\u00e0 della diagnosi che perci\u00f2 deve essere celere.\nNegli animali che vanno incontro a remissione spontanea si pu\u00f2 avere una diminuzione continuativa d'alcuni parametri ematologici come la conta eritrocitaria e l'emoglobina. Una volta che il parassita sia stato del tutto eliminato si pu\u00f2 avere una ripresa dei parametri ematologici con transitorio aumento del numero dei reticolociti (indice, in questo caso, d'una infezione avvenuta in tempi recenti).\nDiagnosi.\nDiagnosticare la babesiosi pu\u00f2 risultare complicato a causa dei suoi sintomi poco specifici. Si dovrebbe iniziare con un'anamnesi accurata che rilevi una storia di viaggi in aree endemiche e di eventuali punture di zecca. Si deve anche avere informazioni su eventuali trasfusioni effettuate in tempi recenti e sull'effettuazione d'una splenectomia.\nLa diagnosi della malattia in questione viene effettuata preferenzialmente tramite osservazione di sangue periferico al microscopio ottico sia sotto forma d'uno striscio sottile che d'una goccia spessa dopo colorazione con Giemsa (colorazione elettiva) o con colorazione di Wright.\nSi possono notare, in tal caso, delle forme vagamente ad anello, simili a quelle del \"Plasmodium falciparum\", con nuclei periferici ben colorati ed una sezione centrale che non lo \u00e8. Mentre \"Babesia microti\" presenta dei merozoiti di circa 1,5\u20132\u00a0mm, quelli di Babesia divergens sono di dimensioni variabili (1\u20133\u00a0mm) a seconda dell'ospite.\nOltre alle forme ad anello sono riscontrabili configurazioni piriformi (i trofozoiti) che possono essere singole o in coppia. In rari casi si possono trovare quattro merozoiti all'interno d'un globulo rosso uniti dall'apice in senso verticale ed orizzontale (configurazione a croce maltese) ed in questo caso ci si trova di fronte ad un quadro diagnostico. Nei casi pi\u00f9 seri si possono trovare dei trofozoiti esternamente agli eritrociti.\nSi possono anche notare forme filamentose o amorfe in corrispondenza del picco della parassitemia o del suo declino ed esse vengono considerate come forme degenerative (o forme di crisi).\nNei bovini Babesia divergens pu\u00f2 dare forme particolari dovute al fatto che i merozoiti tendono a localizzarsi alla periferia causando una lieve protrusione della membrana eritrocitaria.\nI parassiti risultano individuabili su sangue periferico per un tempo che va dalle 3 settimane alle 12. In un caso, una persona splenectomizzata, \u00e8 stata riportata una durata della parassitemia per un periodo di sette mesi.\nI limiti della diagnosi al microscopio ottico sono dati dall'abilit\u00e0 dell'operatore (si tratta di una metodica operatore dipendente) e dal livello della parassitemia. In caso di parassitemia bassa, in effetti, si potrebbe andare incontro ad un falso negativo. Un altro elemento da tenere in considerazione \u00e8 la capacit\u00e0 di distinguere i diversi sottotipi morfologici.\nLe forme anulari, come gi\u00e0 accennato, potrebbero confondersi con quelle del \"Plasmodium falciparum\"; la diagnosi differenziale pu\u00f2 essere fatta individuando i pigmenti di emozoina che nelle babesie mancano (tenendo da conto, comunque, che plasmodi giovani possono difettare di tale pigmento).\nLa diagnosi differenziale con la malaria \u00e8 un elemento assai importante in quanto una diagnosi inaccurata pu\u00f2 ritardare un trattamento specifico il che potrebbe risultare assai pericoloso.\nSi pu\u00f2 anche effettuare un'inoculazione sperimentale del materiale sospetto all'interno d'un gerbillo ma si tratta d'una procedura poco usata in quanto l'evidenza di vetrini ematici positivi compare tra le due e le quattro settimane. \u00c8, tuttavia, da notare che vi sono specie e stipiti infettanti per l'uomo che non sempre attecchiscono negli animali utilizzati in laboratorio\nLe metodiche sierologiche si basano sul test di ricerca anticorpale tramite immunofluorescenza indiretta. Si tratta, comunque, d'una metodica valida solo per l'evidenziazione di \"Babesia microti\", con buona sensibilit\u00e0 (88-96%) e specificit\u00e0 (90-100%), in quanto per la \"divergens\" risulta essere poco specifica.\nNel caso in questione la metodica risulta essere sensibile e specifica, utile nell'individuazione delle forme croniche di babesiosi. Il titolo anticorpale utilizzato come punto di \"cut off\" per determinare la positivit\u00e0 di un risultato varia assai a seconda dei laboratori ma si pu\u00f2 dire, in generale, che titoli anticorpali superiori ad 1:128-1:256 sono associati con un aumento della specificit\u00e0 diagnostica.\nUn altro punto limitante \u00e8 dato dal fatto che gli anticorpi si sviluppano solamente in una fase tradiva dell'infezione ed in effetti la metodica ad immunofluorescenza indiretta viene riservata, come controllo, a casi in cui la diagnosi di babesiosi da \"Babesia microti\" sia gi\u00e0 stata posta.\nIl titolo anticorpale pu\u00f2 rimanere elevato da 13 mesi fino a 6 anni ed alcuni autori hanno notato che una diminuzione pi\u00f9 lenta del livello delle IgG si pu\u00f2 associare ad una persistente presenza del parassita.\n\u00c8 possibile che altre parassitosi o alcune patologie potrebbero dare reazioni crociate ingenerando dei falsi positivi.\nNel caso delle infezioni da \"Babesia divergens\", il quadro clinico che si sviluppa \u00e8 troppo serio per permettere una diagnosi sierologica in quanto gli anticorpi iniziano a svilupparsi dopo circa 7-10 giorni dopo la comparsa dell'emoglobinuria. Un'applicazione di contorno della metodica pu\u00f2 essere fatta per distinguere tra \"Babesia microti\", \"divergens\" e WA1 in quanto danno delle reazioni crociate limitate.\nIl pi\u00f9 delle volte la diagnosi di babesiosi viene ottenuta attraverso le metodiche precedentemente descritte ma restano dei casi di persone con parassitemia bassa che potrebbero sfuggire all'individuazione e che, pertanto, necessitano di tecniche pi\u00f9 sensibili.\nQuesto problema \u00e8 stato risolto dall'utilizzo delle metodiche d'amplificazione genica basate sulla reazione a catena della polimerasi. Sono state, infatti, sviluppate PCR sia per individuare \"Babesia microti\" che \"Babesia divergens\" attraverso l'amplificazione di regioni conservate, come il DNA ribosomiale.\nAlcuni studi hanno individuato una rapida eliminazione del DNA del microorganismo in assenza d'una sua replicazione, pertanto si ritiene che la rivelazione del materiale genomico possa intendersi come un indice d'infezione attiva.\nTerapia.\nL'infestazione da \"Babesia microti\" risulta essere, invece, pi\u00f9 lieve ed autolimitante ed eventualmente trattabile in modo aspecifico. Nei casi pi\u00f9 severi si utilizza una combinazione di clindamicina e chinino per bocca per circa una settimana. Questa combinazione terapeutica nacque a seguito d'un trattamento inefficace con clorochina per una persona con erronea diagnosi di malaria e su cui vennero successivamente provati i due farmaci in questione. Studi successivi, condotti su animali, hanno permesso di confermare la validit\u00e0 del trattamento. In studi clinici si vide che il trattamento con i due farmaci permise di diminuire la durata della parassitemia rispetto alle persone non trattate.\nGli effetti avversi del trattamento possono comunque essere molteplici ed includono: tinniti, sincope, ipotensione e problemi gastrointestinali.\nIn casi particolarmente gravi la sola terapia antinfettiva potrebbe non risultare sufficiente ed allora una trasfusione di globuli rossi pu\u00f2 risultare un trattamento utile o addirittura salvavita.\nL'infezione da \"Babesia divergens\" pu\u00f2 prefigurarsi come un'emergenza medica e pertanto \u00e8 necessario un trattamento celere con clindamicina per via endovenosa e chinino soprattutto per arrestare l'emolisi massiva e prevenire l'insufficienza renale.\nSono attualmente allo studio nuove molecole per cercare d'ovviare alla tossicit\u00e0 del trattamento e soprattutto per evitare i fenomeni d'inefficacia della terapia che ogni tanto si sono verificati in persone immunodepresse.\nPer vari anni il trattamento della babesiosi in ambito veterinario comprese tre farmaci: il quinuronio solfato, l'amicarbide isetionato ed il diminazene aceturato. Negli anni 1970 entr\u00f2 in commercio l'imidocarb diproprionato e divenne in breve tempo il prodotto di prima linea grazie anche alla sua azione profilattica.\nAttualmente l'imidocarb \u00e8 l'unico farmaco rimasto in quanto gli altri sono stati ritirati dal commercio o per ragioni di sicurezza o di \"marketing\" (il diminazene in Europa).\nL'imidocarb \u00e8 assai tossico qualora venga somministrato per via endovenosa per cui si consiglia l'uso per via sottocutanea o intramuscolare. Gli effetti avversi da questo prodotto comprendono tosse, tremori muscolari, coliche, aumento della salivazione ed irritazione nella sede dell'iniezione.\nMentre in passato si riteneva che fosse necessario mantenere una bassa parassitemia per garantire una protezione immunitaria a distanza, oggi tale concetto non viene pi\u00f9 seguito. L'imidocarb permette d'eliminare tutte le babesie e si \u00e8 visto che comunque permane uno stato duraturo di resistenza alla reinfezione.\nPer l'animale con temperatura inferiore a 38\u00a0\u00b0C, anossia o costipazione, \u00e8 necessaria una trasfusione di sangue che deve essere tempestiva e ben dosata, pena una sua inefficacia.\nSebbene siano stati riportati aneddoti sulla comparsa di resistenza, al momento le indagini di laboratorio su isolati hanno riferito una sostanziale efficacia dei composti chemioterapici.\nPrevenzione.\nLa pi\u00f9 efficace forma di prevenzione, importante soprattutto per immunodepressi e splenectomizzati, consiste nell'evitare le aree d'endemia per zecche e, nel caso, indossare indumenti che coprano la maggior superficie possibile del corpo e repellenti specifici.\nQualora avvenga la puntura da parte di una zecca \u00e8 bene cercare di provvedere alla sua rimozione il prima possibile (entro 24 ore) in quanto ci\u00f2 permette di limitare la possibilit\u00e0 della trasmissione delle babesie.\nSono state intraprese anche diverse misure di sanit\u00e0 pubblica volte a ridurre la popolazione delle zecche tramite l'uso di acaricidi soprattutto sugli animali che fungono da \"reservoir\". Sfortunatamente le zecche sono in grado di divenire resistenti a queste sostanze rapidamente per cui tali metodi devono essere utilizzati in combinazione con altre misure e non da soli.\nAttualmente non sono a disposizione vaccini contro la babesiosi umana anche perch\u00e9 la frequenza della malattia non \u00e8 cos\u00ec elevata da giustificare campagne di vaccinazione su larga scala.\nDei progressi, invece, si sono registrati nelle ricerche per sviluppare vaccini da utilizzarsi su altri animali.\nMolti degli esperimenti in merito si sono concentrati su \"Babesia bovis\", \"Babesia divergens\" e \"Babesia bigemina\" e da esse si sono cercati di ottenere vaccini con organismi attenuati, che usano antigeni solubili ed anche ricombinanti. Da questi studi si sono avute numerose informazioni per comprendere quali possano essere i geni associati a virulenza e vari meccanismi immunologici associati alla malattia. La speranza \u00e8 che si riesca ad ottenere vaccini effettivamente protettivi da potersi usare anche su persone splenectomizzata o immunocompetenti residenti in aree ad alto rischio.\nIn campo bovino \u00e8 da notare che, nonostante la terapia, l'animale tende a mantenere uno stato di debilitazione per alcuni mesi il che pu\u00f2 comportare dei problemi.\nOltre all'uso di acaricidi, come accennato in precedenza, l'unico composto per la profilassi \u00e8 l'imidocarb che permette di proteggere l'animale dallo sviluppo d'una infezione clinicamente manifesta da tre a sei settimane ma consente comunque d'avere un livello d'infezione basale tale da consentire l'acquisizione d'una immunit\u00e0 specifica. Una simile strategia si dimostra efficace solo se si fa in modo che l'animale venga esposto al contagio durante il periodo utile. Ci\u00f2 pu\u00f2 essere fatto sia facendolo pungere da una zecca in aree d'endemia sia inoculando direttamente i parassiti. Possono insorgere, comunque, dei problemi qualora ci si trovi in aree con un basso tasso di babesiosi o si utilizzino dosaggi troppo elevati di farmaco che fanno s\u00ec che i parassiti vengano inibiti senza che si sviluppi un'immunit\u00e0 protettiva.\nUn problema derivante dall'uso dell'imidocarb \u00e8 dovuto alla presenza di suoi residui nel latte e nella carne dell'animale, elemento che ha fatto s\u00ec che in alcuni paesi europei si sia proceduto ad un suo ritiro dal commercio.\nPer tali motivazioni vi sono studi che stanno indagando il potenziale profilattico d'altri composti.\nLa vaccinazione al momento resta la migliore alternativa per la profilassi. I vaccini vivi attenuati si sono dimostrati efficaci e piuttosto sicuri soprattutto qualora siano impiegati su bovini al di sotto d'un anno di vita in quanto residuano una resistenza naturale.\nI parassiti usati in questi vaccini vengono ottenuti da micetti splenectomizzati o da gebrilli. Questi ultimi vengono utilizzati di preferenza in quanto consentono di risolvere alcuni problemi quali la trasmissione di altri patogeni cui le mucche possono essere suscettibili e la sensibilizzazione agli antigeni degli eritrociti bovini con comparsa d'autoimmunit\u00e0.\nGli svantaggi dei vaccini vivi attenuati consistono nella difficolt\u00e0 d'ottenere ceppi di parassiti attenuati e nel fatto che i criceti non permettono d'ottenere grandi quantit\u00e0 di vaccino. Bisogna inoltre mantenere una catena del freddo intatta in tutti i passaggi fino all'inoculazione nell'animale.\nAltri preparati vaccinali basati su parassiti morti o singoli antigeni non hanno ottenuto risultati comparabili con quelli vivi attenuati e spesso \u00e8 stata necessaria l'aggiunta di adiuvanti tossici.\nSono allo studio anche vaccini ricombinanti che, al momento, sono ancora in fase sperimentale"}
{"id": "668110", "revid": "1610933", "url": "https://it.wikipedia.org/wiki?curid=668110", "title": "Ratto delle chiaviche", "text": ""}
{"id": "668111", "revid": "1610933", "url": "https://it.wikipedia.org/wiki?curid=668111", "title": "Chipmunk siberiano", "text": ""}
{"id": "668115", "revid": "984922", "url": "https://it.wikipedia.org/wiki?curid=668115", "title": "Cantone di Orvault", "text": "Il Cantone di Orvault era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668116", "revid": "984922", "url": "https://it.wikipedia.org/wiki?curid=668116", "title": "Cantone di Le Pellerin", "text": "Il Cantone di Le Pellerin era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668117", "revid": "984922", "url": "https://it.wikipedia.org/wiki?curid=668117", "title": "Cantone di Rez\u00e9", "text": "Il Cantone di Rez\u00e9 era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Rez\u00e9 e il comune di Bouguenais."}
{"id": "668118", "revid": "287204", "url": "https://it.wikipedia.org/wiki?curid=668118", "title": "Stelle principali della costellazione dell'Aquila", "text": "Segue un prospetto delle stelle principali della costellazione dell'Aquila, elencate per magnitudine decrescente."}
{"id": "668120", "revid": "984922", "url": "https://it.wikipedia.org/wiki?curid=668120", "title": "Cantone di Saint-\u00c9tienne-de-Montluc", "text": "Il Cantone di Saint-\u00c9tienne-de-Montluc era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "668123", "revid": "1543377", "url": "https://it.wikipedia.org/wiki?curid=668123", "title": "Local government area del Queensland", "text": "Segue una lista delle Local Government Area dello Stato di Queensland, in Australia:"}
{"id": "668124", "revid": "1448629", "url": "https://it.wikipedia.org/wiki?curid=668124", "title": "Leadership", "text": "Con leadership, in italiano direzione o comando o guida, si intende il rapporto di colui che in una struttura sociale organizzata occupa la posizione pi\u00f9 elevata, nell'interazione col resto del gruppo. Tale figura viene generalmente definita capo o guida o leader (raramente italianizzato in \"lider\").\nEtimologie neolatina ed anglosassone.\nIl capo (dal latino \"caput\", \"testa\" per estensione metaforica) o leader (pronuncia italiana: /l\u00ecder/, dal verbo inglese \"to lead\", \"guidare\"), in un gruppo sociale, \u00e8 chi ricopre un ruolo di comando o direzione (in inglese \"leadership)\", inteso come processo d'influenza sui membri del gruppo per il perseguimento degli scopi comuni.\n\u00c8 possibile distinguere, in lingua inglese, la \"leadership\" (che viene intesa come capacit\u00e0 di influenzare) dalla \"headship\" (\u201ccapacit\u00e0\", saper essere a capo di, funzionare da \"duce\" di qualcosa).\nIl termine capo viene usato, anche in ambito anglosassone (\"Chief\") nella denominazione formale di certe posizioni di comando unitamente alla specificazione dell'organizzazione (ad esempio: capo dello Stato, capo del governo, capo di Stato maggiore, capogruppo, capoufficio, caporeparto e caposquadra) o delle posizioni sottoposte (per esempio: capocuoco, capomacchinista e ingegnere capo).\nIn sociologia.\nI termini capo e \"leader\", usati in senso lato, sono sinonimi; tuttavia i due termini possono essere usati con un significato pi\u00f9 ristretto, che considera la fonte dell'autorit\u00e0: in inglese si distingue infatti la \"leadership\" in senso stretto, in cui un \"leader\" guida dei seguaci in virt\u00f9 dell'autorit\u00e0 che gli stessi gli hanno conferito dalla \"headship\", in cui un capo guida dei subordinati in virt\u00f9 dell'autorit\u00e0 che ha ricevuto da una fonte esterna, come ad esempio un'autorit\u00e0 superiore.\nNei gruppi formali il capo ricopre una posizione di comando predefinita, solitamente identificata da una denominazione formale (variabile secondo il contesto: capo, direttore, responsabile o/e comandante), che esiste indipendentemente dalla persona alla quale viene di volta in volta attribuita. Nelle organizzazioni complesse vi possono essere pi\u00f9 posizioni di questo tipo costituenti una gerarchia, essendo disposte su diversi livelli, in modo che quella collocata in un determinato livello \u00e8 a sua volta soggetta all'autorit\u00e0 di una di livello immediatamente superiore; la gerarchia \u00e8 uno degli elementi caratterizzanti le organizzazioni burocratiche secondo l'idealtipo weberiano.\nW.E. Halal elabor\u00f2 in un importante articolo una teoria, che si propone di integrare le conoscenze disponibili in tema di \"leadership\", rivolgendo l'attenzione verso la determinazione dei modi di comportamento del \"leader\" che si dimostrano pi\u00f9 efficaci. \u00c8 abbastanza riconosciuto che un certo tipo di \"leadership\" pu\u00f2 dimostrarsi efficace solo nei confronti di una fascia limitata di dipendenti e per compiti con determinate caratteristiche. Queste integrazioni conducono alla formulazione di uno schema teorico integrato che definisce cinque modelli ideali:\nQuesto schema integrato, quindi, sembra rappresentare una sintesi efficace delle pi\u00f9 importanti conoscenze acquisite fino ad oggi sulla \"leadership\" sotto il profilo sociologico. \nPer quanto riguarda il metodo storiografico, invece, appare prevalente l'approccio comparato alle biografie dei singoli personaggi, investiti di un ruolo di \"leader\" in una singola fase storica.\nRapporto con i seguaci.\nUna delle caratteristiche fondamentali dei membri di un gruppo di stato elevato \u00e8 quella di proporre idee e attivit\u00e0 nel gruppo utilizzando in questo modo dei mezzi per influenzare i membri del gruppo a modificare il loro comportamento. Ma, dal momento che l'influenza sociale \u00e8 comunque sempre un processo reciproco, quello che caratterizza i \"leader\" \u00e8 che possono influenzare gli altri nel gruppo pi\u00f9 di quanto siano influenzati loro stessi.\nPer questo motivo nelle pi\u00f9 recenti teorie sulla \"leadership\" ci si propone di ritenere la \"leadership\" una relazione, anche perch\u00e9 come afferma Peter Drucker il \"leader\" \u00e8 colui che ha dei seguaci: senza seguaci non ci possono essere \"leader\".\nNei sistemi politici di tipo consociativo, come quello imperniato sulla democrazia cristiana in Italia, \"la \"leadership\" era essenzialmente un esercizio di pazienza.\nE di parola. Chi guidava una comunit\u00e0 politica aveva il compito\ndi curarsene, destinandole tempo. E di accrescerne la consapevolezza e\nlo spirito di appartenenza dedicandosi alla sua formazione. I \"leader\" di\nquella stagione regolavano il loro cammino sul passo dei loro militanti.\nGuidandoli, ma senza mai lasciar crescere troppo la distanza. I \"leader\"\ndell\u2019epoca finivano cos\u00ec per conformarsi ai loro seguaci\".\nIn psicologia sociale.\nPer il concetto di \"leadership\" esistono diverse definizioni qualificabili differentemente in base all'approccio teorico adottato. Tutte o quasi le definizioni raccolgono tuttavia il senso pi\u00f9 generale, ovvero che la \"leadership\" \u00e8 considerata una relazione sociale che prende forma in una situazione che richiede scelte di principio e di comportamento. In base ai diversi significati che i diversi approcci attribuiscono alla figura del \"leader\" e, a seconda dei parametri presi in considerazione dai ricercatori, si avranno tre categorie di definizioni, ognuna delle quali focalizza l'attenzione su alcuni elementi che ne influenzeranno lo sviluppo di una definizione.\nLa prima categoria di definizioni \u00e8 caratterizzata dall'attenzione ai tratti e alle capacit\u00e0 caratteristiche dei leader o alla funzione di conduzione. Questo insieme di definizioni esamina solo le qualit\u00e0 intrinseche del \"leader\", trascurando il contesto.\nIl secondo insieme di definizioni focalizza l'attenzione sul controllo, sulla spinta, sulla direzione delle azioni o degli atteggiamenti che un soggetto riesce ad imprimere ad altri soggetti o ad un gruppo, con la pi\u00f9 o meno acquiescenza dei seguaci, senza usare la coercizione. Con queste definizioni non si riconosce una categoria speciale di persone che sono leader, ne che particolari azioni o qualit\u00e0 conferiscano la leadership. Si tratta di un complesso di definizioni denominate anche funzionaliste.\nLa terza categoria di definizioni si dedica all'azione di influenza, qualunque essa sia, che determina un cambiamento utile al raggiungimento degli obiettivi del gruppo. Questo terzo significato appare come valutativo: esso sembra sottintendere che una leadership auto-centrata non \u00e8 leadership autentica e che tutto si debba o si possa comunque ridurre ad un problema di influenzamento, per di pi\u00f9 ad una sola via. Si tratta in ogni caso di un tipo di definizione che possiamo qualificare come riduttivisticamente e comportamentisticamente situazionalista.\nBernard Bass nel manuale sulla \"leadership\" propone 11 categorie di significati attribuiti alla \"leadership\" nel corso dell'ultimo secolo:\n\"Leadership\" formale e \"leadership\" informale.\n\u00c8 necessario porre un'importante distinzione tra due concetti spesso imprecisi nella letteratura sull'argomento: la \"leadership\" formale, che viene spesso associata al leader imposto dall'esterno, nella psicologia del lavoro al manager, e la \"leadership\" informale, derivante dall'interno del gruppo; tale distinzione corrisponde, al limite, a quella che corre tra leader imposto dall'esterno (il \"sergente\" della oleografia popolare) e il \"leader\" espresso dall'interno del gruppo (il \"profeta \" o \"guru\" trascinatore). \nNon esiste il concetto di \"leadership\" senza l'abilit\u00e0 nel \"Comunicare\" le proprie idee. \nIl vero \"leader\" \u00e8 orientato alle persone e \"Condivide\", motivando le sue scelte e le sue idee trasformando il \"Concetto\" in un \"Ideale\". Alla base della \"leadership\" c'\u00e8 il confronto.\nIl modello motivazionale che utilizza il \"leader\" si richiama al modello di Eduard Spranger che divide le preferenze motivazionali in 6 macro categorie:\nTeorico, Utilitaristico, Individualistico, Estetico, Sociale e Tradizionale.\nPer poter portare a termine l'incarico o il progetto necessita la collaborazione dei suoi collaboratori o seguaci.\nL'abilit\u00e0 nell'utilizzare al massimo il potenziale dei propri collaboratori \u00e8 direttamente proporzionale al successo dell'iniziativa.\nAttraverso il \"Coordinamento\" - caratterizzato dal controllo motivante - il \"leader\" riesce a pilotare il cambiamento.\nQuesto tipo di \"leadership\" viene anche definita Leader 4C.\n\"Leadership\" diretta e \"leadership\" indiretta.\nQuando si parla di \"leadership\" ci si rende conto che spesso l'influenza scaturita dai grandi \"leader\" non deriva dal diretto contatto con esso, ma avviene attraverso alcuni intermediari. \u00c8 necessario dunque porre una chiara distinzione tra \"leadership\" diretta, che comprende le relazioni e le interazioni fra un leader riconosciuto e i suoi immediati collaboratori, e la \"leadership\" indiretta.\nQuest'ultima \u00e8 detta anche leadership 'a distanza': consiste nell'influenza di un \"leader\" riconosciuto su persone che non sono subordinate direttamente a lui/lei.\nEcologia della \"leadership\", \"leadership\" contributiva e \"leadership\" tossica.\nLa qualit\u00e0 della \"leadership\" pu\u00f2 essere contributiva e costruttiva (tendente a far progredire la qualit\u00e0 del lavoro, la formazione e crescita delle persone e dei team) o, come definita in letteratura, \"leadership tossica\". \nDe Vries e Miller, in un esame sugli effetti della \"leadership\" sui climi organizzativi, evidenziano la presenza di una realt\u00e0 denominabile \"organizzazione nevrotica\", dove, secondo gli autori, come mostrato da numerosi studi empirici, le Organizzazioni in Crisi (o a scarso rendimento) diventano permeate da un sistema che si basa sulle rappresentazioni intrapsichiche nevrotiche del loro leader, creando una cultura aziendale (intesa anche come politiche di selezione, premiazione, punizione e promozione) che tender\u00e0 ad estendere lo Stile Nevrotico all'intero funzionamento organizzativo. \nIn campo militare, la funzione della \"leadership\" \u00e8 molto incentrata sulla capacit\u00e0 di far crescere le capacit\u00e0 operative delle persone e secondo questa visione, le organizzazioni che pongono enfasi sulle performance dovrebbero vedere nel compito primario della \"leadership\" la capacit\u00e0 di costruire team e risorse umane adeguate al ruolo. Obiettivo primario di ogni \"leader\" deve essere quello di addestrare il personale e le unit\u00e0 dipendenti ad assolvere con successo i compiti ricevuti."}
{"id": "668127", "revid": "339392", "url": "https://it.wikipedia.org/wiki?curid=668127", "title": "Singoli", "text": ""}
{"id": "668128", "revid": "339392", "url": "https://it.wikipedia.org/wiki?curid=668128", "title": "Tempo dinamico terrestre", "text": ""}
{"id": "668131", "revid": "339392", "url": "https://it.wikipedia.org/wiki?curid=668131", "title": "Tempo Dinamico Terrestre", "text": ""}
{"id": "668133", "revid": "1610933", "url": "https://it.wikipedia.org/wiki?curid=668133", "title": "Scoiattolo rosso americano", "text": ""}
{"id": "668134", "revid": "1610933", "url": "https://it.wikipedia.org/wiki?curid=668134", "title": "Scoiattolo douglas", "text": ""}
{"id": "668135", "revid": "1610933", "url": "https://it.wikipedia.org/wiki?curid=668135", "title": "Pine squirrel", "text": ""}
{"id": "668137", "revid": "1610933", "url": "https://it.wikipedia.org/wiki?curid=668137", "title": "Chipmunk Orientale", "text": ""}
{"id": "668138", "revid": "1610933", "url": "https://it.wikipedia.org/wiki?curid=668138", "title": "Least Chipmunk", "text": ""}
{"id": "668139", "revid": "486946", "url": "https://it.wikipedia.org/wiki?curid=668139", "title": "Scoiattoli di terra dorati", "text": ""}
{"id": "668140", "revid": "729019", "url": "https://it.wikipedia.org/wiki?curid=668140", "title": "Mimmo Liguoro", "text": "\u00c8 stato redattore capo e conduttore del TG2 dal 1982 al 1995 e del TG3 dal 1995 al 2006.\nBiografia.\nHa curato nel tempo diversi spazi di informazione della RAI, tra cui le rubriche di cultura e attualit\u00e0 \"Pegaso\" (antesignana delle trasmissioni di approfondimento giornalistico fuori dai TG), \"Gulliver\", \"TG3 Cultura e spettacolo\", \"TG2 Mattina\". Negli anni '80, la conduzione dell'edizione di mezza sera del TG2, primo telegiornale collocato in orario serale, tra il TG delle 19,45 e quello notturno. La sua prima conduzione al TG2 avvenne per puro caso: l'allora conduttore Mario Pastore si present\u00f2 in redazione assonnato per via di un sonnifero, cos\u00ec il direttore Ugo Zatterin gli affid\u00f2 il compito della diretta che and\u00f2 molto bene.\nTra i molti avvenimenti di cui ha realizzato le telecronache: la visita del Presidente USA Bill Clinton ad Anzio, l'elezione di Francesco Cossiga al Quirinale, numerosi congressi dei maggiori partiti italiani e manifestazioni sindacali. Alla conduzione di \"Pegaso\" segu\u00ec le vicende della prima guerra del Golfo fino all'ingresso delle truppe americane in Kuwait. \"Pegaso\" ottenne il premio regia televisiva.\nHa partecipato a trasmissioni come \"Telesogni\" e \"L'una italiana\" e ha firmato servizi di cultura e attualit\u00e0 per tutte le edizioni dei TG. Premio \"Pontano\" per l'informazione televisiva nel 1982. Particolare attenzione alla vita culturale di Napoli, dal teatro alla letteratura, dalla canzone popolare all'arte figurativa e al cinema. Prima di lavorare per la RAI, era stato redattore, poi capo servizio, dell'agenzia di stampa AdnKronos e aveva scritto per quotidiani come Il Giornale di Calabria diretto da Piero Ardenti e \"l'Occhio\" diretto da Maurizio Costanzo.\nCultore della canzone napoletana (alla quale ha dedicato vari lavori monografici), ha avuto rapporti di frequentazione e collaborazione con diversi interpreti, tra cui Roberto Murolo, Egisto Sarnelli e Consiglia Licciardi.\nLaureato in Giurisprudenza all'Universit\u00e0 di Napoli, ha pubblicato tra l'altro: \"I posteggiatori napoletani\" e \"La regina Giovanna II\" (Newton Compton); \"Storie e poesie di un mascalzone latino\", biografia di Pino Daniele (ed. Tullio Pironti); \"La storia del Guarracino\", prefazione al libro di tavole a colori di Ernesto Tatafiore; \"La testa nel pallone\", profili in versi di calciatori partenopei dal '50 a Maradona (ed.Colonnese); la vita di Giovanni Capurro, autore della celebre \"O sole mio\" (ed. Magmata); \"Voci dall'inferno\" (ed. Pagano); \"Partenope coi baffi\"(ed. Benincasa); \"Elogio del giornalista\" ed \"Elogio della risata\" nella collana dell'editore Tullio Pironti. Sempre per Pironti \"Dove sta Zaz\u00e0?\", storia di una canzone e dell'epoca tumultuosa del dopoguerra (premio 'Domenico Rea' 2009 per la saggistica). Ha curato diverse prefazioni, tra cui \"Il porto del corallo\" di G. Troina e F. Russo (ESA editore) e \"Le ville di Napoli\" di Yvonne Carbonaro e Luigi Cosenza (Newton Compton).\nIn pensione nel giugno 2006. Collabora a riviste e pubblicazioni. Insegna Teoria e Pratica del Giornalismo Televisivo nella Scuola di Giornalismo dell'Universit\u00e0 di Salerno, e Teorie e Tecniche del Linguaggio Giornalistico nello stesso ateneo."}
{"id": "668141", "revid": "486946", "url": "https://it.wikipedia.org/wiki?curid=668141", "title": "Scoiattoli di terra della California", "text": ""}
{"id": "668142", "revid": "287204", "url": "https://it.wikipedia.org/wiki?curid=668142", "title": "Autostrade in Portogallo", "text": "Elenco delle Autostrade del Portogallo:"}
{"id": "668143", "revid": "1610933", "url": "https://it.wikipedia.org/wiki?curid=668143", "title": "Scoiattolo comune", "text": ""}
{"id": "668144", "revid": "1610933", "url": "https://it.wikipedia.org/wiki?curid=668144", "title": "Scoiattolo volpe", "text": ""}
{"id": "668146", "revid": "1610933", "url": "https://it.wikipedia.org/wiki?curid=668146", "title": "Scoiattolo grigio della California", "text": ""}
{"id": "668147", "revid": "1610933", "url": "https://it.wikipedia.org/wiki?curid=668147", "title": "Scoiattolo dalla coda rossa", "text": ""}
{"id": "668148", "revid": "1610933", "url": "https://it.wikipedia.org/wiki?curid=668148", "title": "Scoiattolo grigio nordamericano", "text": ""}
{"id": "668149", "revid": "830939", "url": "https://it.wikipedia.org/wiki?curid=668149", "title": "Salomon Gessner", "text": "Biografia.\nFiglio di Hans Conrad, tipografo ed editore, e di Esther Hirzel, fu mandato nel 1746 dal padre a Berg am Irchel, dove fu sedotto dalla bellezza della natura, tanto da iniziare i primi tentativi di pittura di paesaggio. Dopo un periodo di apprendistato come commesso di libreria, passato a Berlino dal 1749 al 1750, con l'aiuto del padre apr\u00ec una casa editrice a Zurigo, essendo anche redattore del periodico paterno \"Montags-Zeitung\" (Gazzetta del luned\u00ec) e, dal 1758, membro della direzione della biblioteca di Zurigo.\nInizi\u00f2 intanto a scrivere le prime poesie e prose poetiche, oltre a disegni di paesaggi che furono pubblicati a Zurigo nel 1756 come illustrazioni al libro dei suoi \"Idilli\"; una successiva edizione, comprendente 52 idilli, fu pubblicata nel 1772, costituendo il suo capolavoro. Nel 1758 pubblic\u00f2 la prosa lirica \"La morte di Abele\", dove esprime il disagio per l'avanzare della modernit\u00e0 nelle tradizioni pastorali.\nCon tali scritti divenne famoso in tutta Europa, dove del resto il genere dell'idillio - che il Gessner ricav\u00f2 da Teocrito, ma svilupp\u00f2 secondo un'ispirazione essenzialmente virgiliana - trovava gi\u00e0 terreno fertile nel gusto arcadico dominante; le sue opere furono tradotte in tutte le pi\u00f9 diffuse lingue europee, venendo apprezzato anche da grandi scrittori come Lessing, Herder e Goethe. In Italia riscosse un grande successo grazie anche all'ammirazione che Aurelio Bertola prov\u00f2 per lui, che si concretizz\u00f2 nella pubblicazione del libro \"Elogio a Gesnero\" (1780). In Italia, venne tradotto a partire dal 1790 ad opera del siciliano Matteo Procopio (Savoca, 1750-1811), professore di Letteratura italiana presso l'Universit\u00e0 di Stoccarda. L'ammirazione per Gessner contagi\u00f2 anche il giovane Ugo Foscolo, le cui traduzioni del poeta svizzero possono essere lette tra i componimenti dedicati a Costantino Naranzi, pubblicati postumi nel 1831.\nDal 1761 fu socio della casa editrice Orell, Gessner &amp; C., trasformata in Orell, Gessner, F\u00fcssli &amp; C. nel 1770, che fu la pi\u00f9 importante casa editrice svizzera del tempo. Divenuto socio e direttore artistico della manifattura di porcellane di Kilchberg nel 1763, dal 1768 al 1777 fu balivo di Erlenbach, poi di Vier Wachten e di Wipkingen; nel 1772 fu curatore aggiunto della scuola di Belle Arti di Zurigo. Nel 1780 fond\u00f2 la Z\u00fcrcher Zeitung (Giornale di Zurigo) e l'anno seguente divenne amministratore dei boschi della Sihl.\nCome pittore Gessner, oltre a produrre acqueforti a illustrazioni tanto delle proprie opere quanto alle edizioni delle opere di autori pubblicati dalla sua Casa editrice, dipinse un centinaio di paesaggi pastorali."}
{"id": "668150", "revid": "1610933", "url": "https://it.wikipedia.org/wiki?curid=668150", "title": "Scoiattolo Persiano", "text": ""}
{"id": "668151", "revid": "1610933", "url": "https://it.wikipedia.org/wiki?curid=668151", "title": "Scoiattolo di Albert", "text": ""}
{"id": "668152", "revid": "1610933", "url": "https://it.wikipedia.org/wiki?curid=668152", "title": "Criceto siberiano", "text": ""}
{"id": "668153", "revid": "1610933", "url": "https://it.wikipedia.org/wiki?curid=668153", "title": "Criceto russo nano", "text": ""}
{"id": "668154", "revid": "1652635", "url": "https://it.wikipedia.org/wiki?curid=668154", "title": "Chicco", "text": ""}
{"id": "668155", "revid": "1610933", "url": "https://it.wikipedia.org/wiki?curid=668155", "title": "Criceto di Roborovskij", "text": ""}
{"id": "668156", "revid": "1610933", "url": "https://it.wikipedia.org/wiki?curid=668156", "title": "Criceto russo", "text": ""}
{"id": "668159", "revid": "1610933", "url": "https://it.wikipedia.org/wiki?curid=668159", "title": "Marmotta delle Alpi", "text": ""}
{"id": "668160", "revid": "11959", "url": "https://it.wikipedia.org/wiki?curid=668160", "title": "J.E.B. Stuart", "text": ""}
{"id": "668162", "revid": "1610933", "url": "https://it.wikipedia.org/wiki?curid=668162", "title": "Criceto siriano", "text": ""}
{"id": "668163", "revid": "1610933", "url": "https://it.wikipedia.org/wiki?curid=668163", "title": "Criceto dorato", "text": ""}
{"id": "668165", "revid": "125366490", "url": "https://it.wikipedia.org/wiki?curid=668165", "title": "UPIM", "text": "UPIM (\"Unico Prezzo Italiano Milano\") \u00e8 una catena italiana di grandi magazzini gestita da OVS. Per ottant'anni nell'orbita de La Rinascente, nel gennaio 2010 \u00e8 diventata di propriet\u00e0 del Gruppo Coin, che l'ha acquisita dal Gruppo Investitori Associati/Pirelli Real Estate/Deutsche Bank/Borletti.\nStoria.\nDalle origini agli anni sessanta.\nSul finire del 1927 venne aperto sperimentalmente a Milano in piazzale Loreto un prototipo di magazzino a prezzo unico, dove venivano venduti vari articoli disposti su una scala di prezzi che andava da 1 a 5 lire. Il risultato fu molto soddisfacente con incassi di circa 6.000 lire giornaliere.\nDopo il breve esperimento milanese, si costitu\u00ec il 9 maggio 1928, la societ\u00e0 anonima UPI (\"Unico Prezzo Italiano\") che in seguito, per distinguersi da un'omonima agenzia di pubblicit\u00e0 preesistente, divenne UPIM (la \"M\" stava per Milano). Il 21 ottobre 1928 fu aperto il primo negozio a Verona in via Pellicciai, con una superficie di circa 250 m\u00b2 e con un assortimento di oggetti d'abbigliamento e d'arredamento dalla merceria ai giocattoli con aggiunta di dolciumi a prezzi fra 1 e 4 lire. Il grande magazzino portava nel nome una caratteristica tipica dei negozi dell'epoca, ovvero l'\u00abunico prezzo in mostra\u00bb che, per evitare che taccheggiatori entrassero nei locali con la scusa di ripararsi e rubassero qualcosa, si pagava all'entrata avendo tutti gli oggetti uno stesso prezzo (di norma 1-2-3-4 lire), cos\u00ec chi voleva comprare un oggetto acquistava all'ingresso un biglietto con l'importo della merce che avrebbe comprato, mostrando poi i biglietti con la merce all'uscita. La societ\u00e0 si espande velocemente e, nel 1928, vengono aperti i negozi di Milano in viale Vittorio Veneto e di Brescia. L'anno successivo si aprono altri tre negozi a Milano e uno a Roma, Bologna, Firenze, Padova, Ferrara, Piacenza e Bari.\nNel 1934 i magazzini erano 25 e durante il colonialismo furono aperte filiali anche nelle citt\u00e0 di Asmara (Eritrea) e Tripoli (Libia). Queste unit\u00e0 cessarono la loro attivit\u00e0 durante il secondo conflitto mondiale. Il secondo conflitto mondiale porta alla distruzione di nove negozi, al danneggiamento di sei che rimasero in parte attivi e alla chiusura di quattro negozi e alla requisizione di nove dalle autorit\u00e0 militari. Nel frattempo solo 27 negozi rimasero attivi. Dai 52 negozi del 1942 si passa ai 46 negozi del 1951. Con il boom economico post bellico si incrementano notevolmente i negozi, che arrivano a 69 nel 1957. Nel 1969 Upim, con il Gruppo Rinascente, viene acquisita dalla famiglia Agnelli proprietaria del Gruppo Fiat.\nDagli anni settanta ai novanta.\nNel 1970 i magazzini Upim divennero 150 e nel corso degli anni, con la gestione Rinascente, Upim vivr\u00e0 una crisi di profitti continua. Strategia del gruppo era solitamente aprire nuovi negozi con annesso il reparto alimentare del gruppo gestito con il marchio Sma. Nel 1975 si avvia la formula del franchising per l'affiliazione dei grandi magazzini. Negli anni la catena entra in concorrenza diretta con la Standa, fondata proprio da un ex direttore Upim, Franco Monzino, con lo slogan \"Prima passa alla Upim\".\nNel 1997, assieme a tutto il Gruppo Rinascente, confluisce nel Gruppo Auchan che porta a chiudere molti dei grandi magazzini siti nei centri storici e all'apertura di numerose filiali all'interno dei centri commerciali del gruppo. Nell'ottobre 1999 nasce a Milano la nuova formula commerciale \"Blukids\" realizzata grazie all'apertura di un nuovo negozio in corso Buenos Aires interamente dedicato ai bambini con un'offerta che spazia dall'abbigliamento alla scuola ai giochi.\nAnni 2000.\nViene acquisita, come La Rinascente, nel maggio 2005, dal Gruppo Investitori Associati, Pirelli Real Estate, Deutsche Bank e Borletti. Il 26 giugno 2008 \u00e8 stato aperto il primo negozio all'estero, nel centro di Tirana in Albania. Ad esso ha fatto seguito un punto vendita a Victoria, nell'isola maltese di Gozo. Nell'ottobre 2008 si \u00e8 rilanciato lo storico marchio CROFF con la creazione dei primi corner nei principali magazzini Upim e con collezioni \"ad hoc\". A dicembre 2009 la Upim \u00e8 stata acquistata dal gruppo Coin. Viene cos\u00ec a terminare una rivalit\u00e0 storica nella fascia medio-alta dei grandi magazzini: La Rinascente e Upim da una parte e Coin e OVS dall'altra. Il passaggio di propriet\u00e0 comporta nel corso del 2010 un passaggio della maggior parte dei punti vendita dall'insegna Upim alle insegne Coin e OVS. I punti vendita in franchising, invece, rimarranno tali.\nAnni 2010.\nViene inaugurato il marchio Upim POP, una catena parallela operativa dal 2010 al 2013 che si rivolgeva a un target di clienti giovane e organizzato come shopping mall con all'interno dei punti vendita negozi di elettronica, profumerie e librerie. Gli Upim POP erano presenti a Roma, Milano, Varese, Trieste, Livorno, Cagliari e Bassano del Grappa (VI).\nDal 1\u00ba agosto 2014 viene costituita la nuova divisione OVS-UPIM, inglobata nel Gruppo Coin ma con una nuova societ\u00e0: OVS S.p.A.\nSponsorizzazioni.\nIn ambito calcistico, Upim ha sponsorizzato la tra le stagioni 1989-1990 e 1991-1992, e successivamente l' nell'annata 2013-2014.\nInfluenza culturale.\nNel cortometraggio \"Basette\" (2008) con Valerio Mastandrea, Antonio, ladro romano cresciuto in una famiglia di taccheggiatori di supermercati, ricorda la sua vita di vent'anni prima e le abitudini familiari natalizie di rubare giocattoli all'UPIM per poi rivenderli. La parte esterna \u00e8 girata davanti ai magazzini UPIM di via dei Prati Fiscali a Roma."}
{"id": "668166", "revid": "1005847", "url": "https://it.wikipedia.org/wiki?curid=668166", "title": "Ferrovia Mantova-Peschiera", "text": "La ferrovia Mantova-Peschiera era una linea in concessione che collegava la citt\u00e0 lombarda di Mantova alla cittadina veronese di Peschiera del Garda fra il 1934 e il 1967 percorrendo la valle del Mincio.\nStoria.\nIl primo progetto per la realizzazione della linea risale al 1878 ad opera del colonnello del Genio Giuseppe Benati che propose una relazione fra Roverbella e Peschiera; diversi furono i tentativi di trovare finanziatori disposti ad assumere la gestione della linea. Solo nel 1911 alcuni imprenditori francesi guidati da un ingegnere di Lilla, Lucien Beau, trovarono un accordo con l'amministrazione provinciale mantovana per la costruzione della linea.\nDopo che nel 1912 le province di Mantova e Verona e i comuni interessati avevano deliberato di versare un contributo a fondo perduto per complessive 622.200 lire, venne costituita la Societ\u00e0 Anonima Ferrovia Mantova-Peschiera con capitali francesi e italiani, che con atto del 7 gennaio 1913 ottenne la concessione ministeriale per la costruzione della linea, ratificato con regio decreto del successivo 13 febbraio che ne stabiliva la durata in 70 anni, ridotti a 50 il successivo 24 maggio. I lavori iniziarono nel 1914, ma vennero presto interrotti a causa dello scoppio della Prima guerra mondiale che costrinse gli ingegneri francesi a rientrare nel loro paese per andare al fronte.\nCostruzione e avvio.\nDopo il conflitto la societ\u00e0 anonima fu liquidata dalle amministrazioni provinciali di Mantova e Verona. Esse si erano poste l'obiettivo di costruire e gestire la linea senza l'intervento di capitali privati, sperando anche in un sostegno del governo; il 21 settembre 1921 fu all'uopo costituito il Consorzio interprovinciale per la Ferrovia Mantova-Peschiera, il cui statuto fu approvato con regio decreto del 29 gennaio 1922, che modific\u00f2 il progetto originale, eliminando i ponti sul fiume Mincio, e che riprese i lavori.\nNel 1927 la linea era terminata, ma non entr\u00f2 in esercizio per la richiesta di un pagamento di un canone che le Ferrovie dello Stato pretendevano per l'utilizzo del tratto Mantova-Sant'Antonio Mantovano, era in comune con la linea statale Mantova-Verona. La linea venne comunque utilizzata per il trasporto merci, con materiale prestato da altre amministrazioni. Il Ministero dei trasporti risolse la disputa solo nel 1932, concedendo un sussidio cinquantennale.\nNell'aprile di quell'anno il Consorzio affid\u00f2 in subconcessione la linea alla Societ\u00e0 Anonima Esercizi Riuniti (SAER) che acquist\u00f2 il materiale rotabile dalla Breda e dalle FS. L'inaugurazione ufficiale avvenne il 13 maggio 1934.\nFin dall'inizio, la linea fu molto frequentata data l'importanza dei collegamenti, in particolare con l'asse nevralgico Milano-Venezia. In seguito l'offerta fu ampliata con la possibilit\u00e0 di usufruire, con biglietto cumulativo, dei servizi di navigazione del lago di Garda: i battelli della societ\u00e0 di navigazione erano in coincidenza coi treni direttamente sulla banchina della fermata terminale della ferrovia nei pressi della riva del Lago di Garda e che era denominata Peschiera Darsena.\nSuccessivamente vennero istituite corse dirette su Brescia, con fermate a San Martino della Battaglia, Lonato e Desenzano del Garda, portando ulteriore aumento dei passeggeri ed estendendo a diciannove le corse giornaliere della ferrovia. A queste si aggiunsero le corse merci che rivestirono notevole importanza per lo sviluppo dell'economia locale. Importante fu anche il servizio di trasporto materiali svolto per conto del Genio Militare, i cui depositi confinavano con la linea ed erano ad essa raccordati a Monzambano, a Salionze e a Peschiera, in localit\u00e0 Campagnola. Tali trasporti raggiunsero il culmine nel periodo della seconda guerra mondiale.\nPresso la stazione di Monzambano si attestava anche una ferrovia Decauville con trazione elettrica ad accumulatori che faceva la spola col monte Vento e Mamaor, dove erano custoditi materiali, esplosivi e proiettili di artiglieria. Per tale motivo la linea fu pesantemente bombardata dagli alleati, subendo gravi danni.\nLa SAER ripar\u00f2 la linea in maniera poco efficace e non fece alcuna domanda di risarcimento dei danni di guerra. Il 31 agosto 1947 assunse la decisione di non far pi\u00f9 partire alcun treno. La prefettura mantovana dovette intervenire assumendo la gestione diretta in nome del Consorzio interprovinciale fino a che la linea non fu riattivata completamente. La gestione straordinaria del periodo fu in mano all'avvocato Carlo Bertazzoni, a quel tempo Presidente della Provincia di Mantova, che si preoccup\u00f2 di ripristinare il materiale rotabile e di riparare la linea.\nLa gestione diretta del Consorzio.\nIl 14 febbraio 1948 il Consorzio Interprovinciale riassunse la gestione diretta della linea ferroviaria. Venne rinnovato il materiale rotabile in particolare con l'adozione di automotrici ALn 56/ALg 56 dell'Ansaldo, cedute dalle FS in cattivo stato e rimotorizzate con motori diesel della General Motors 6/71. Le unit\u00e0 divennero note come \"Frecce dei due Laghi\" e furono impiegate anche in corse speciali rivolte ai dipendenti della societ\u00e0 ferroviaria e ai loro famigliari e anche per gite internazionali.\nDal 31 marzo 1957, grazie a un accordo con le Ferrovie dello Stato, ai convogli della Mantova-Peschiera fu consentito di percorrere la tratta Peschiera-Brescia, collegando con un servizio ferroviario diretto le due citt\u00e0 lombarde.\nIl 7 luglio dello stesso anno, in localit\u00e0 Prevaldesca/Massimbona fra Pozzolo e Valeggio, avvenne l'unico incidente che mise in luce le carenze infrastrutturali della linea, priva di adeguati apparati di sicurezza e di segnalazione: si scontrarono frontalmente due convogli, causando la morte di un macchinista. Nel 1961 alla direzione del Consorzio pass\u00f2 l'ingegner Licinio Bonat che si prese in carico un progetto d'ammodernamento della linea.\nNel 1963 la gestione della linea pass\u00f2 all'Azienda Interprovinciale Autoservizi di Mantova (APAM) che interruppe nell'estate di quell'anno i collegamenti diretti con la darsena di Peschiera e la navigazione lacuale del Garda. Il Ministero dei trasporti, con decreto 23 agosto 1966, n. 2974, decise di sostituire la linea con un autoservizio. I treni, sia passeggeri che merci, percorsero per l'ultima volta la linea il 30 aprile 1967. Si prefer\u00ec quindi sopprimere la linea, piuttosto che effettuare gli investimenti necessari ad ammodernarla e metterla in sicurezza, aumentando in questo modo anche la velocit\u00e0 commerciale dei convogli. La stazione di Sant'Antonio Mantovano era fra l'altro stata dotata di apparato centrale elettrico proprio per far fronte al traffico che la interessava quale localit\u00e0 di diramazione.\nIn contrasto con le disposizioni dettate nella relazione sulla chiusura, che prevedeva il mantenimento del tracciato e delle infrastrutture, nell'inverno 1970-71 la linea fu smantellata tra Peschiera e Marmirolo. Il tronco Sant'Antonio-Marmirolo fu mantenuto fino al 2005 in regime di raccordo merci per consentire il collegamento con le officine CIMA, successivamente Leon d'Oro.\nIl 6 maggio 2000 venne inaugurata una pista ciclabile lunga 33\u00a0km che per un tratto di circa un chilometro riutilizza l'ex sedime ferroviario nei pressi di Borghetto. Le numerose richieste di riattivazione della linea non hanno avuto seguito.\nIl 1\u00ba giugno 2018 \u00e8 stato inaugurato un nuovo tratto di ciclabile, ricalcando il tracciato originario attorno all'ex fermata di Salionze.\nIl 10 maggio 2019 \u00e8 stato presentato il progetto di recupero a fini turistico-commerciali dell'ex fermata di Salionze.\nCaratteristiche.\nLa ferrovia era a binario singolo a scartamento ordinario di 1435 mm. Era armata con rotaie Vignoles da 30\u00a0kg/m ex RM con campate di lunghezza pari a 12 metri in linea, che scendevano a 9\u00a0m presso le stazioni e gli incroci. Nei raccordi erano state anche reimpiegate le rotaie da 22\u00a0kg/m, sia di tipo Vignoles sia di tipo Phoenix, provenienti dalla rete tranviaria provinciale mantovana, dismessa a met\u00e0 degli anni trenta. Le Phoenix, in particolare, erano usate negli attraversamenti stradali e nei piazzali di smistamento, come per esempio nel raccordo coi magazzini di frutta, presso lo scalo di Roverbella.\nLa circolazione sulla linea era regolata dal Dirigente Unico ubicato nel fabbricato adiacente alle officine sociali, di fronte alla stazione di Sant'Antonio Mantovano. Le direttive del dirigente unico avvenivano via telefono interno e ogni stazione, priva di Dirigenti Movimento era presenziata da semplici assuntori. Le partenze e gli incroci erano gestiti dai capitreno, cos\u00ec come i deviatoi a mano con serrature di sicurezza.\nL'intero percorso era privo di apparati di sicurezza quali segnali di partenza e di protezione nei pressi delle stazioni, blocchi in linea (o controlli automatizzati) alla circolazione e di semaforizzazione dei passaggi a livello, che erano i tipici cancelli ferroviari, azionati manualmente dai casellanti.\nPercorso.\nI convogli del servizio passeggeri della linea partivano solitamente dal piazzale est della stazione di Mantova (a volte anche dal 1\u00ba binario) e percorrevano il tratto della linea FS Verona-Mantova fino alla stazione di Sant'Antonio Mantovano, dove cominciava il tratto in sede propria e dove erano site anche le officine sociali, il deposito e la sede del Dirigente Unico; il caratteristico fabbricato che ospitava le officine fu demolito settembre 1991.\nDal piazzale di Sant'Antonio, la linea ferroviaria si staccava da quella per Verona, dirigendosi verso nord-ovest in direzione Marmirolo, ove si trovava l'omonima stazione che generava traffico merci correlato alle locali ferriere e a un'officina per la costruzione di carri ferroviari. La linea quindi proseguiva a nord verso Roverbella e lungo il percorso affiancava le frazioni del comune di Marmirolo: San Brizio e Rotta, servite da due fermate facoltative. Roverbella Centro aveva tale denominazione per distinguerla dalla stazione di Roverbella F.S., ubicata lungo la linea statale Verona-Mantova e distante diversi chilometri dal centro abitato. Da Roverbella Centro, dotata di un raccordo coi Magazzini ortofrutticoli, la ferrovia si dirigeva verso nord-ovest e, passata la casa cantoniera n. 5 posta alla progressiva chilometrica 13+932, percorreva un rilevato, ora demolito, lungo circa un chilometro. La linea arrivava quindi alla frazione marmirolese di Pozzolo, la quale era servita dalla stazione di Pozzolo-Volta. Dopo circa due chilometri in direzione nord, la linea, scendendo di quota, affiancava definitivamente il corso sinistro del Mincio da cui non si sarebbe pi\u00f9 distaccata fino all'entrata di Peschiera del Garda. Nei pressi della frazione Borghetto, si trovava la stazione di Valeggio sul Mincio, dotata di un magazzino merci e di binari di raccordo. Il magazzino e il fabbricato viaggiatori sono ancora esistenti e nelle vicinanze \u00e8 presente anche il casello ferroviario del vicino passaggio a livello, anch'esso verniciato coi colori sociali.\nDopo la stazione di Valeggio, la ferrovia, sottopassando il Ponte visconteo, proseguiva il suo percorso sempre affiancata dal Mincio, fino a Monzambano. L'omonima stazione, il cui fabbricato \u00e8 stato abbattuto negli anni ottanta, si trovava nei pressi della curva stradale che immette sul ponte che attraversa il fiume per giungere in paese. La ferrovia, invece, proseguiva diritta affiancando il fiume, rientrando in territorio veneto, per giungere dopo circa tre chilometri e mezzo alla fermata di Salionze. In localit\u00e0 Campagnola, la linea affiancava capannoni militari e costruzioni del genio, a cui era raccordata con uno scambio in linea, quindi si dirigeva verso Peschiera, allontanandosi dal fiume Mincio per aggirare il forte Mandella.\nPrima dell'entrata in Peschiera, all'altezza della casa cantoniera n. 9, posta presso la chilometrica 32+612 e abbattuta anni fa durante i lavori di ampliamento dell'autostrada A4, la linea si dipartiva in due tronchi connessi fra loro da un raccordo a triangolo.\nIl primo tracciato saliva di quota e, con una larga curva verso nord-est, si dirigeva alla stazione di testa di Peschiera FMP, sita all'altezza del piazzale di quella di Peschiera del Garda delle Ferrovie dello Stato. I piazzali dei due impianti erano collegati da un raccordo, onde consentire le corse dirette su Brescia, evitando inversioni.\nIl secondo percorso proseguiva invece verso nord, sottopassando la ferrovia Milano-Venezia, giungendo nei pressi dell'area della darsena di Peschiera, dove si trovava la fermata di Peschiera Darsena. Quest'impianto era dotato di due binari e permetteva ai passeggeri di avere diretta coincidenza con le linee dei battelli che solcavano il lago di Garda.\nLa linea proseguiva ancora per qualche centinaio di metri, per giungere infine all'area portuale di carico e scarico delle merci, la quale era servita da tre binari di smistamento.\nMateriale rotabile.\nAll'apertura della linea, avvenuta nel 1934, la societ\u00e0 concessionaria disponeva di quattro locomotive ex gruppo 870 FS numerate FMP 001-004. Il materiale rimorchiato era composto da tre carrozze a carrelli miste di prima e terza classe, classificate ACz (poi ABz) 1-3, e nove carrozze a due assi di terza classe, le C (poi B) 51-59, tutte realizzate dalla Breda nel 1933, nonch\u00e9 trenta carri merci di cui dieci chiusi, dieci aperti e sponde alte e dieci aperti a sponde basse.\nNel dopoguerra la dotazione del parco, nel quale la trazione a vapore era ormai pressoch\u00e9 sostituita da quella termica (sopravviveva la sola 870 004, demolita di l\u00ec a poco), risultava profondamente mutata poich\u00e9 i servizi passeggeri vennero affidati ad un eterogeneo parco di automotrici e rimorchiate.\nTre automotrici, di costruzione Ansaldo, risultavano dalla ricostruzione delle unit\u00e0 provenienti dalle FS: oltre alle tre automotrici ALn 56.4000 (l'unit\u00e0 4001 il 27 giugno 1952, la 4002 il 9 aprile 1949 e la 4003 il 2 luglio 1948), nel 1948 erano state acquistati anche i relitti delle automotrici ALg 56.401 e 402 a gassogeno. Le Officine Marconi di Curtatone ne ricavarono due automotrici che la FMP inser\u00ec nel proprio parco immatricolandole FMP ALn 64-401 (poi ALn 68-401) e ALn 64-402; una terza unit\u00e0, classificata ALn 72-403, fu consegnata dalle Officina Meccanica della Stanga di Padova. In seguito alla chiusura della linea, dopo alcuni anni d'abbandono all'aperto sulla piazza di Curtatone, le stesse furono vendute alla Societ\u00e0 Veneta, che le utilizz\u00f2 come rimorchiate sottoponendole nel tempo a diverse modifiche.\nOltre ad esse prestava servizio l'Automotrice ALn 60-405 di costruzione Fiat, ricavata dalla ALn 56.02 della Tranvia Bologna-Pieve di Cento/Malalbergo che alla chiusura di quest'ultima fu acquistata assieme all'analogo esemplare 04 utilizzato per prelevare i necessari ricambi. Alla chiusura della Mantova-Peschiera la stessa pass\u00f2 alla Ferrovia Trento-Mal\u00e9 che, previa modifica dello scartamento, la reimpieg\u00f2 come rimorchiata; la sua demolizione risale al 2006.\nUn altro rotabile peculiare era rappresentato dalla rimorchiata Ln 88-404, che era stata costruita dalla Romaro di Padova per conto della ferrovia Padova-Piazzola-Carmignano di cui si era nel frattempo decisa la chiusura sulla base di un'ALn 556 FS; anche tale esemplare fu in seguito ceduto alla Ferrovia Trento-Mal\u00e9. Sopravvivevano inoltre una vettura a carrelli e due vetture a due assi Breda della dotazione originaria.\nPer il traino dei treni merci venne fatta realizzare alle stesse Officine marconi una locomotiva Diesel su progetto dello stesso Consorzio, numerata L 11; una seconda unit\u00e0, numerata L 12 profondamente difforme dall'altra (simile come linea al locomotore E.424, con casse articolate poggianti su due carrelli motori - gli stessi delle automotrici - con passo accorciato) fu costruita direttamente presso le officine sociali; alla chiusura della linea il primo (L 11) venne acquistato dalla concessionaria della ferrovia Casalecchio-Vignola che lo riclassific\u00f2 APT L 25, mentre il secondo (L 12) fu ceduto ad un'impresa lavori pugliese di Giovinazzo.\nNel 1955 la Societ\u00e0 Italiana Ferrovie e Tramvie (SIFT) rilev\u00f2 dalla FMP due carrozze a carrelli di prima e terza classe che erano state costruite come veicoli predisposti alla trasformazione in elettromotrici, trasformandole in rimorchiate pilota per l'esercizio sulla ferrovia Piacenza-Bettola."}
{"id": "668167", "revid": "1610933", "url": "https://it.wikipedia.org/wiki?curid=668167", "title": "Marmotta olimpica", "text": ""}
{"id": "668173", "revid": "119637132", "url": "https://it.wikipedia.org/wiki?curid=668173", "title": "Oliva Majatica di Ferrandina", "text": "L'oliva Majatica di Ferrandina \u00e8 una delle variet\u00e0 storiche dell'olivicoltura da mensa italiana.\nCaratteristiche.\nPresenta portamento assurgente ma rami penduli; la chioma \u00e8 folta, con buone vigoria e capacit\u00e0 rizogena. Mignola di medie dimensioni con numero di fiori, ma dati l'aborto ovarico consistente (circa 25%) e la parziale autosterilit\u00e0 si avvale dell'impollinazione incrociata con altre cultivar.\nRisente molto delle principali avversit\u00e0. Comincia precocemente a produrre; la produttivit\u00e0 \u00e8 buona ed alternante, mentre la maturazione un po' tardiva e scalare.\nCultivar.\nDi stretta origine locale (fatto confermato dall'abbinamento del nome varietale con il toponimo), l'oliva Majatica di Ferrandina \u00e8 una cultivar a duplice attitudine diffusa sulle colline materane e nella valle del Basento, in particolare nel territorio di Ferrandina, ma anche in quelli di Saladra, Garaguso, Oliveto Lucano, San Mauro Forte, Stigliano, Craco, Aliano, Accettura, Cirigliano, Gorgoglione, Acerenza, Pietragalla e Cancellara.\nOlio.\nLa resa in olio \u00e8 buona (22-23%); il prodotto \u00e8 colore giallo oro con riflessi verdi ed ha un sapore particolarmente delicato e debolmente fruttato.\nAcidit\u00e0 pari allo zero (= 0%; &lt;1%).\nOlive.\nLe olive nere al forno di Ferrandina sono uno dei principali prodotti tipici della Basilicata e (insieme ad altri quattro prodotti lucani) rientrano nei \u201cPres\u00ecdi Slow Food\u201d, i progetti di promozione e salvaguardia delle produzioni tipiche portati avanti dalla \u201cFondazione Slow Food per la Biodiversit\u00e0 Onlus\u201d che riguardano circa 200 prodotti in tutta Italia.\nLe prime testimonianze scritte sulle olive infornate prodotte a Ferrandina risalgono al 1700. Tuttora la lavorazione avviene secondo il metodo tradizionale, solo in parte adeguato ai tempi e alle tecnologie moderne. La lavorazione avveniva in molti dei frantoi a Ferrandina ed ha subito un lento abbandono in parte dovuto al processo di industrializzazione della Val Basento.\nLe olive destinate al trattamento sono di grandi dimensioni, polpose e di colore nero. Sono raccolte a completa maturit\u00e0, quando raggiungono una giusta colorazione scura e vengono appassite per una settimana su ripiani di legno. Sono poi scottate in acqua bollente per pochi minuti, con lo scopo di deamarificare le olive, quindi vengono scolate, salate e aromatizzate con origano e finocchio selvatico. Dopo alcuni giorni di stagionatura sono avvizzite a temperatura moderata con due successive cotture in essiccatoi che con il tempo hanno sostituito i tradizionali forni a legna.\nA tavola si sposano benissimo con i salumi, i pecorini stagionati ma anche con preparazioni pi\u00f9 complesse come l'insalata di arance, la zuppa di zucca gialla oppure il baccal\u00e0 in umido. Sono in ogni caso ottime anche da sole, condite con olio extravergine di oliva, aglio fresco a pezzetti e scorze di arancia e limone grattugiate."}
{"id": "668177", "revid": "37056", "url": "https://it.wikipedia.org/wiki?curid=668177", "title": "Lingua Tungusa", "text": ""}
{"id": "668178", "revid": "550667", "url": "https://it.wikipedia.org/wiki?curid=668178", "title": "Scala (araldica)", "text": "In araldica la scala simboleggia la \"dignit\u00e0 conseguita\", una \"impresa riuscita\" e, in generale, \"onori conquistati con fatica e difficolt\u00e0\". La scala \u00e8 stata spesso assunta nello stemma da chi aveva scavalcato per primo le mura di una fortezza assediata.\nLa scala compare sia posta in palo sia posta in banda o in sbarra; spesso \u00e8 sostenuta o appoggiata su un monte, un terreno, una campagna."}
{"id": "668183", "revid": "125255514", "url": "https://it.wikipedia.org/wiki?curid=668183", "title": "Ezio Tarantelli", "text": "Biografia.\nCarriera.\nSi laure\u00f2 nel 1965 presso la Facolt\u00e0 di Economia e Commercio dell'Universit\u00e0 degli Studi di Roma \"La Sapienza\", dove suo correlatore fu Federico Caff\u00e8. Frequent\u00f2, successivamente, corsi avanzati di economia e di metodi quantitativi presso l'Universit\u00e0 di Cambridge, nel Regno Unito, e presso il MIT, Massachusetts Institute of Technology. Al MIT studi\u00f2 con alcuni dei pi\u00f9 importanti economisti, tra i quali Robert Solow e Franco Modigliani. Con quest'ultimo, in particolare, avvi\u00f2 una fruttuosa collaborazione scientifica che li port\u00f2 a scrivere insieme diversi saggi ed articoli. Negli Stati Uniti, conobbe la sua compagna di vita e futura moglie, Carole Beebe Tarantelli.\nNel 1966 entr\u00f2 come funzionario al servizio studi della Banca d'Italia, fino ad assumerne la direzione dal 1970 al 1973.\nDopo aver insegnato economia del lavoro presso la Facolt\u00e0 di Scienze Politiche dell'Universit\u00e0 Cattolica di Milano, divenne assistente ordinario di Politica Economica e Finanziaria presso la facolt\u00e0 di Economia e Commercio di Roma e, nel 1976, professore ordinario di Politica Economica della Facolt\u00e0 di Scienze Politiche \"Cesare Alfieri\" di Firenze e, successivamente, professore ordinario di Economia Politica presso la Facolt\u00e0 di Economia e Commercio dell'Universit\u00e0 \"La Sapienza\" di Roma. Fu anche docente di econometria alla Facolt\u00e0 di Economia e Commercio dell'Universit\u00e0 LUISS di Roma.\nTenne corsi di relazioni industriali al MIT, al Dipartimento di Economia dell'Universit\u00e0 della California e all'Istituto universitario europeo di Firenze. Nel 1981 fond\u00f2 l'Istituto di studi ed economia del lavoro, associato alla CISL, diventandone Presidente e fu uno stretto collaboratore dell'allora Segretario Generale della CISL, Pierre Carniti. Dal 1981 al 1983 fu animatore del gruppo redazionale della rivista Laboratorio politico.\nL'attentato.\nIl 27 marzo 1985, al termine di una lezione alla facolt\u00e0 di Economia e Commercio dell'Universit\u00e0 \"La Sapienza\" di Roma, due brigatisti agiscono con una mitraglietta contro il professore, nel parcheggio dell'ateneo.\nL'assassinio fu rivendicato dalla formazione delle Brigate Rosse per la costruzione del Partito Comunista Combattente con un documento di settanta pagine lasciato sulla sua auto, nel quale Tarantelli venne attaccato per il suo ruolo di consulente CISL nell'accordo tra governo e sindacati sul taglio degli scatti di scala mobile \u2014 il sistema di indicizzazione della crescita dei salari attuato in Italia nei primi anni ottanta. Tale taglio dei punti di contingenza si proponeva come deterrente dell'inflazione, e prese forma nel cosiddetto \"decreto di San Valentino\", firmato dall'allora presidente del Consiglio Bettino Craxi il 14 febbraio del 1984. Secondo l'analisi di Tarantelli, i salari non avrebbero dovuto inseguire la crescita dei prezzi al consumo ma piuttosto determinarsi a priori, in un confronto tra parti sociali e governo che tenesse conto delle condizioni reali del mercato, fornendo un segnale chiaro sulla loro crescita in un determinato periodo di tempo e finendo per contribuire in modo determinante a ridurre l'attesa di inflazione. Pertanto le Brigate Rosse avevano iniziato gi\u00e0 da un anno un'inchiesta interna sulle attivit\u00e0 ed i movimenti di Tarantelli.\nI processi accertarono che ad uccidere il professore furono Antonino Fosso (assolto in primo grado e condannato poi all'ergastolo) ed un'altra persona tuttora senza nome; Barbara Balzerani, come capo della colonna romana della BR che diede vita alle operazioni, fu condannata a due anni di carcere per \"apologia di reato\".\nLa mitraglietta Skorpion che venne usata per l'omicidio fu poi rinvenuta, nel 1988, in un covo delle Brigate Rosse, in via Dogali 11 a Milano. Gli esami balistici svelarono che con quella stessa arma si ag\u00ec anche contro l'ex sindaco di Firenze Lando Conti, nel 1986, e contro il senatore democristiano Roberto Ruffilli, ucciso a Forl\u00ec nel 1988; inoltre, contro i due giovani militanti missini Franco Bigonzetti e Francesco Ciavatta, assassinati il 7 gennaio 1978 nella cosiddetta Strage di Acca Larentia.\nLa memoria.\nA Tarantelli \u00e8 oggi intitolata l'aula magna della Facolt\u00e0 di Economia dell'Universit\u00e0 \"La Sapienza\", una casa dello studente a Roma e la biblioteca della Facolt\u00e0 di Economia dell'Universit\u00e0 della Calabria. Egli \u00e8 anche ricordato da un monumento a forma circolare posto nel cortile della Facolt\u00e0, luogo dell'assassinio. Gli \u00e8 inoltre intitolato un piazzale di Roma nel XI municipio, lungo la via Ostiense.\nIl figlio Luca, appena tredicenne quando il padre fu assassinato, si \u00e8 assiduamente dedicato a ricostruire la figura sia privata che pubblica del padre. Ha dedicato al padre un documentario e un volume, sviluppando una originale tecnica storiografica di ricostruzione della memoria che ha trovato esponenti in altri figli di vittime del terrorismo come Mario Calabresi e Benedetta Tobagi."}
{"id": "668184", "revid": "697352", "url": "https://it.wikipedia.org/wiki?curid=668184", "title": "Local government area dell'Australia Meridionale", "text": "Segue una lista delle Local Government Area nell'Australia Meridionale."}
{"id": "668187", "revid": "729019", "url": "https://it.wikipedia.org/wiki?curid=668187", "title": "Giovanni Mostarda", "text": "Biografia.\nNoto anche come Giovanni dalla Strada, nel 1433 prese parte all'assedio di Vetralla che si era ribellata al papa, ma non riusc\u00ec ad occuparla. Nel 1444 con circa undicimila cavalli, fu inviato dai fiorentini in aiuto ai veneziani, contro il duca di Milano. Combatt\u00e9 a Granarolo presso Forl\u00ec, ma dalle milizie del duca venne sconfitto e fatto prigioniero."}
{"id": "668188", "revid": "944090", "url": "https://it.wikipedia.org/wiki?curid=668188", "title": "Michelangelo Fardella", "text": "Biografia.\nFardella studi\u00f2 a Messina, allievo di Giovanni Alfonso Borelli, dal quale accett\u00f2 la teoria atomistica di Democrito, ma abbracci\u00f2 il pensiero di Cartesio, dopo averne appreso gli insegnamenti durante il suo soggiorno a Parigi dal 1678 al 1680, grazie alle conversazioni con Antoine Arnauld, Nicolas Malebranche e Bernard Lamy.\nMembro dell'ordine francescano, insegn\u00f2 matematica a Roma e poi a Modena, mentre a Padova, dal 1693, anno in cui divenne prete secolare, insegn\u00f2 astronomia e poi filosofia. Nel 1709 lasci\u00f2 lo Studio padovano, recandosi a Barcellona, e ritornando in Italia nel 1712.\nTenne una lunga corrispondenza con Leibniz e polemizz\u00f2 con Matteo Giorgi, che con il suo \"Saggio della nuova dottrina di Renato Descartes\" aveva attaccato il cartesianesimo.\nPensiero.\nIl cartesianesimo del Fardella, per quanto riconosca che \u00absolo Cartesio trov\u00f2, fra gli antichi e i moderni, il retto e naturale metodo di filosofare\u00bb, \u00e8 tuttavia relativo, adeguato com'\u00e8 al platonismo di Agostino. La struttura del mondo \u00e8 organizzata secondo principi matematici:\u00abDio ha creato ogni cosa secondo peso, numero e misura, ossia secondo le leggi statiche, aritmetiche e geometriche\u00bb; mediante la matematica si comprende il mondo e si comprende cos\u00ec la logica di Dio.\nNel punto, che non ha peso, non ha grandezza, non \u00e8 divisibile, \u00e8 tuttavia l'origine di ogni estensione: \u00abnel punto, come il numero nell'unit\u00e0, si risolve l'estensione\u00bb. L'anima, che non ha estensione, \u00e8 un punto.\nPer Fardella, non \u00e8 possibile dimostrare l'esistenza indipendente delle realt\u00e0 materiali: \u00abLa stessa esperienza ci insegna che spesso nel sogno percepiamo oggetti che veramente non possiamo ammettere realmente esistenti. Quante volte, la notte, mentre dormo, vedo splendere il sole sopra l'orizzonte e vedo muoversi in vari modi moltissime cose prodigiose, che non sono niente \"extra ideam\"?. Dunque, quel che sento e vedo non pu\u00f2 in nessun modo essere dedotto come realmente esistente\u00bb. E se si obbietta che una cosa \u00e8 sognare, altra cosa \u00e8 la veglia, per lui le cose che percepiamo nella veglia potrebbe anche essere soltanto cose percepite \u00abcon maggiore chiarezza, distinzione e ordine, bench\u00e9 non siano niente\u00bb in s\u00e9. I sensi non danno certezza del mondo, la quale pu\u00f2 ritrovarsi, per il Fardella come per Cartesio, soltanto in Dio."}
{"id": "668195", "revid": "60819", "url": "https://it.wikipedia.org/wiki?curid=668195", "title": "Majatica di Ferrandina", "text": ""}
{"id": "668199", "revid": "1598666", "url": "https://it.wikipedia.org/wiki?curid=668199", "title": "Local government area dell'Australia Occidentale", "text": "Vi sono 140 Local Government Area (LGA) nell'Australia Occidentale, rappresentati dal Western Australian Local Government Association). Il mandato di queste LGA si basa sul Local Government Act 1995. Fra parentesi sono indicati i capoluoghi di ogni LGA."}
{"id": "668201", "revid": "60819", "url": "https://it.wikipedia.org/wiki?curid=668201", "title": "Oliva majatica", "text": ""}
{"id": "668202", "revid": "1610933", "url": "https://it.wikipedia.org/wiki?curid=668202", "title": "Bighorn", "text": ""}
{"id": "668203", "revid": "1610933", "url": "https://it.wikipedia.org/wiki?curid=668203", "title": "Amazzone cubana", "text": ""}
{"id": "668206", "revid": "37401", "url": "https://it.wikipedia.org/wiki?curid=668206", "title": "Dioscoride Pedanio", "text": "Ebbe la possibilit\u00e0 di viaggiare a lungo nell'impero romano sotto Nerone.\nViene citato da Dante nel quarto canto dell\"Inferno\", nel limbo, con l'epiteto di: \"\u00abbuon accoglitor delle qualit\u00e0 delle erbe\u00bb\".\nOpere.\nDioscoride di Anazarbo \u00e8 noto principalmente come autore del trattato \"Sulle erbe mediche\". S\u00ec tratta di un erbario scritto originariamente in lingua greca, che ebbe una certa influenza nella fase medievale della medicina medievale. Rimase in uso, sotto forma spuria di traduzioni e commenti, fino circa al XVII secolo, quando venne superato dalla nascita della medicina moderna. \nDioscoride descrive anche un macchinario rudimentale per la distillazione, dotato di un serbatoio con una sorta di testa superiore, da cui i vapori entrano in una struttura dove vengono raffreddatie poi subiscono condensazione. Questi elementi solitamente mancheranno negli apparati di distillazione medievali.\nOltre che in area greca e romana, l'opera fu conosciuta anche dagli arabi e in Asia. Ci sono pervenuti infatti svariati manoscritti di traduzioni arabe e indiane dell'opera.\nUn gran numero di manoscritti illustrati testimoniano la diffusione dell'opera. Alcuni di essi risalgono circa al periodo che va dal V secolo al VII secolo dopo Cristo. Il pi\u00f9 noto tra essi \u00e8 il \"Codex Aniciae Julianae\".\nLa principale traduzione italiana di Dioscoride \u00e8 in occasione della pubblicazione della cinquecentina: \"I discorsi ... nelli sei libri di Pedacio Dioscoride ... della materia medicinale\", di Valgrisi del 1568, di Mattioli. L'edizione stampata del Mattioli conteneva illustrazioni di buona qualit\u00e0 per l'epoca, che rendevano pi\u00f9 facile il riconoscimento della pianta. Secondo le consuetudini dell'epoca, era presente un commento del Mattioli.\nDioscoride viene citato da Alighieri nel quarto canto della \"Divina Commedia\", nel limbo, con l'epiteto di: \u00abbuono accoglitor delle qualit\u00e0 delle erbe\u00bb."}
{"id": "668207", "revid": "22475", "url": "https://it.wikipedia.org/wiki?curid=668207", "title": "Isola Margarita", "text": ""}
{"id": "668208", "revid": "75121", "url": "https://it.wikipedia.org/wiki?curid=668208", "title": "John Jacob Elkann", "text": ""}
{"id": "668209", "revid": "242434", "url": "https://it.wikipedia.org/wiki?curid=668209", "title": "Gradato", "text": ""}
{"id": "668210", "revid": "124122982", "url": "https://it.wikipedia.org/wiki?curid=668210", "title": "Shandi", "text": "Shandi \u00e8 una canzone interpretata dai KISS, gruppo hard rock statunitense, pubblicata come traccia dell'album \"Unmasked\" nel 1980.\nIl brano.\nComposta da Paul Stanley e dal produttore Vini Poncia, \u00e8 stata registrata in studio da un solo membro della band, Paul Stanley, che \u00e8 presente sia come voce principale, sia come chitarrista ritmico che solista. La batteria invece la suona Anton Fig, il basso Tom Harper, mentre le tastiere il paroliere Holly Knights. La voce secondaria invece \u00e8 quella del produttore Vini Poncia.\nIl brano fu pubblicato come singolo il 1\u00ba giugno del 1980 insieme alla traccia \"She's So European\" (composta e cantata da Gene Simmons), presente come lato B. Il singolo raggiunse la posizione pi\u00f9 alta in Norvegia (quarto posto), ma riscosse successo soprattutto in Oceania, dove si piazz\u00f2 alla decima posizione in Australia.\nPer la canzone \u00e8 stato girato inoltre un video promozionale che vede insieme tutti i membri della band con Peter Criss alla batteria. Si tratter\u00e0 dell'ultima apparizione del batterista nel gruppo prima della reunion del 1996. Il brano \u00e8 stato proposto nei concerti durante il tour del 1996, ma anche per l'album \"\" assieme all'orchestra sinfonica di Melbourne."}
{"id": "668211", "revid": "124622168", "url": "https://it.wikipedia.org/wiki?curid=668211", "title": "VF Corporation", "text": "VF Corporation \u00e8 un'azienda di abbigliamento statunitense con sede a Denver, Colorado e quotata alla Borsa di New York. \u00c8 organizzata in 3 divisioni: Outdoor, Active e Work. \u00c8 la pi\u00f9 grande azienda a livello mondiale nel settore dell'abbigliamento per il lavoro e controlla il 55% del mercato USA degli zaini.\nStoria.\nLa societ\u00e0 \u00e8 stata fondata nel 1899 in Pennsylvania con il nome di \"Reading Glove and Mitten Manufacturing Company\" da John Barbey assieme ad un gruppo di investitori. Fu avviata con 11.000 dollari in un capannone preso in affitto. Nel 1919 \u00e8 cominciata la produzione di indumenti intimi e la compagnia ha cambiato nome in \"Vanity Fair Mills\". Le azioni della compagnia sono state vendute sul mercato solo nel 1951.\nNel 1969 VF ha acquisito il produttore di jeans Lee e contestualmente il nome della compagnia \u00e8 cambiato in \"VF Corporation\" per riflettere il cambio di linea di prodotti. Nel 1986 \u00e8 stata acquisita la Blue Bell Inc., detentrice dei marchi Wrangler e JanSport, raddoppiando la dimensione dell'azienda.\nNel 1998, VF ha spostato la sede da Wyomissing, Pennsylvania a Greensboro, Carolina del Nord per portare gli uffici pi\u00f9 vicini alle attivit\u00e0 produttive.\nNel corso del 2007 la multinazionale statunitense \u00e8 uscita dal settore dell'intimo (in cui era entrata un'ottantina d'anni prima, nel 1919) cedendo l'attivit\u00e0 e i marchi dell'intimo (tra cui Vanity Fair, Lilly of France, Vassarette, Bestform, Curvation negli USA e Lou, Gemma, Belcor in Europa) a Fruit of the Loom.\nNel 2011 VF Corporation ha acquisito la Timberland per 2,2 miliardi di dollari.\nNell'estate 2016 l'azienda ha ceduto 7 For All Mankind (acquistata nel 2007 dal suo fondatore Peter Coral) e l'intero polo di marchi Contemporary (costituito da Splendid e dal pr\u00eat-\u00e0-porter femminile Ella Moss al gruppo israeliano Delta Galil per 120 milioni di dollari. La cessione dei tre marchi, dovuta anche ad un crollo della redditivit\u00e0 nei jeans ad alta gamma, ha fruttato una cifra di gran lunga inferiore rispetto a quanto pagato complessivamente per acquisirli.\nNel 2016 il fatturato \u00e8 stato di 12 miliardi di dollari (all'incirca 11 miliardi di euro) con una crescita di appena l'1% rispetto all'anno precedente ma con un utile ridotto di ben il 13% a quota un miliardo. All'inizio del 2017 \u00e8 avvenuto un ricambio al vertice con Steve Rendle che ha preso il posto di Eric Wiseman. Tra i vari cambiamenti anche quello alla presidenza dell'area Europa-Middle East-Africa, dove Martino Scabbia Guerrini, laureato alla Cattolica di Milano, ha sostituito Karl Heinz Salzburger.\nNell'estate 2017 Vf Corporation ha acquisito per 820 milioni di dollari la texana Williamson-Dickie, una societ\u00e0 con 7.000 dipendenti e 300 milioni di dollari di fatturato. In questo modo Vf \u00e8 diventata leader mondiale nell'abbigliamento per il lavoro.\nNel 2018 \u00e8 stato annunciato uno spinoff del settore dell'abbigliamento jeans e degli outlet in una nuova compagnia chiamata Kontoor. VF ha tenuto l'abbigliamento sportivo, le calzature e ha spostato la sede a Denver, Colorado. Kontoor \u00e8 diventata una compagnia separata, con i marchi Lee, Wrangler, Rock &amp; Republic e gli outlet con 17.000 dipendenti e la sede a che \u00e8 rimasta a Greensboro, Carolina del Nord.\nNello stesso anno il marchio Nautica \u00e8 stato ceduto ad Authentic Brands Group.\nI marchi.\nSono pi\u00f9 di trenta i marchi che fanno capo al gruppo. E sono divisi in quattro linee produttive: Outdoor &amp; Action Sports, Workswear, Streetwear, Sportswear. Fino al 2016 c'era anche una quinta linea, chiamata Contemporary (marchi Ella Mos e Splendid) ma ceduta proprio quell'anno insieme a 7 For All Mankind a un gruppo israeliano.\nI marchi pi\u00f9 importanti in termini di fatturato sono Vans, The North Face, Timberland, Wrangler, Lee.\nStreetwear.\nSupreme (acquistata per 2,1 miliardi di dollari nel 2020)\nControversie.\nNel 2015 la Commissione tributaria regionale della Lombardia ha condannato la VF Corporation Europe (con sede in Belgio) al pagamento di oltre 750.000 euro per il mancato versamento di Ires e Irap negli anni che vanno dal 2001 al 2009. Con le sanzioni e gli interessi di mora, il totale raggiunge i 2 milioni di euro. In primo grado la societ\u00e0 aveva vinto la causa contro l'Agenzia delle Entrate."}
{"id": "668213", "revid": "1226", "url": "https://it.wikipedia.org/wiki?curid=668213", "title": "Il Vittoriano", "text": ""}
{"id": "668216", "revid": "12079", "url": "https://it.wikipedia.org/wiki?curid=668216", "title": "Oum Dreyga", "text": ""}
{"id": "668218", "revid": "77358", "url": "https://it.wikipedia.org/wiki?curid=668218", "title": "Yenisei", "text": ""}
{"id": "668219", "revid": "287204", "url": "https://it.wikipedia.org/wiki?curid=668219", "title": "Eifie", "text": ""}
{"id": "668220", "revid": "287204", "url": "https://it.wikipedia.org/wiki?curid=668220", "title": "Blacky", "text": ""}
{"id": "668221", "revid": "12079", "url": "https://it.wikipedia.org/wiki?curid=668221", "title": "Oum Dreiga", "text": ""}
{"id": "668222", "revid": "287204", "url": "https://it.wikipedia.org/wiki?curid=668222", "title": "Yamikarasu", "text": ""}
{"id": "668223", "revid": "1543377", "url": "https://it.wikipedia.org/wiki?curid=668223", "title": "Eastpak", "text": "Eastpak \u00e8 un famoso marchio statunitense fondato nel 1952 di zaini, cartelle, borse, portafogli e accessori. Di propriet\u00e0 di Vf Corporation dal 2000.\nInizialmente fondata nel 1952 come azienda col nome di \"Eastern Canvas Products USA, Inc., \"producendo borse per le forze armate statunitensi, nel 1976 ha cambiato nome nell'attuale \"Eastpak\", focalizzandosi nel mondo del consumo.\nStoria.\nFondazione.\nEastpak venne fondata nel 1952 da Monte Goldman come \"Eastern Canvas Products USA Inc.\". La produzione era inizialmente articoli per lo US Army. La societ\u00e0 cambi\u00f2 strategia quando il figlio Mark Goldman entr\u00f2 nell'azienda nel 1976. Lanci\u00f2 l'azienda verso articoli sportivi e di utilit\u00e0 alla fiera di Chicago del 1977. Norman Jacobs entr\u00f2 nella societ\u00e0 nel 1980 e con Mark Goldman, raggiunse il traguardo di maggior produttore per gli \"US college market\" della East Coast.\nMarchio.\nNel 1985 Eastpak introduce i colori chiari e la stampa su tessuto, facendo diventare i prodotti ad uso \"urban lifestyle\". La societ\u00e0 mise una garanzia a vita sui suoi prodotti. Aument\u00f2 il market share con una campagna pubblicitaria aggressiva con ad esempio i caratteri comic-book Andy Capp. Eastpak entr\u00f2 nel settore dei bagagli nel 1999 con il primo trolley. Il marchio venne acquisito dalla VF Corporation nel 2000, assieme ai marchi gi\u00e0 presenti nel gruppo come JanSport, The North Face, Kipling, Lee e Wrangler.\nEspansione internazionale.\nEastpak venne introdotta sul mercato europeo nel 1986 da Kostia Belkin. Fu lui ad essere convinto da Mark Goldman e Norman Jacobs a Boston a distribuire i prodotti in Europa.\nProgetti.\nDesigner.\nEastpak collabora con designer dal 2003 con l'artista olandese Hendrikus (\u201cHanky Panky\u201d) Johannes Everhardus Schiffmacher. Successivamente con il belga Walter Van Beirendonck e Kris Van Assche, Christopher Shannon, Raf Simons e altri."}
{"id": "668224", "revid": "287204", "url": "https://it.wikipedia.org/wiki?curid=668224", "title": "Yadoking", "text": ""}
{"id": "668225", "revid": "256896", "url": "https://it.wikipedia.org/wiki?curid=668225", "title": "Local government area della Tasmania", "text": "La Tasmania \u00e8 suddivisa in 29 local government areas, a loro volta suddivise in \"citt\u00e0\" (C) e \"municipalit\u00e0\" (M); l'elenco delle LGA \u00e8 contenuto nella seguente tabella."}
{"id": "668226", "revid": "287204", "url": "https://it.wikipedia.org/wiki?curid=668226", "title": "Muma", "text": ""}
{"id": "668229", "revid": "287204", "url": "https://it.wikipedia.org/wiki?curid=668229", "title": "Sonans", "text": ""}
{"id": "668230", "revid": "287204", "url": "https://it.wikipedia.org/wiki?curid=668230", "title": "Kirinriki", "text": ""}
{"id": "668232", "revid": "287204", "url": "https://it.wikipedia.org/wiki?curid=668232", "title": "Kunugidama", "text": ""}
{"id": "668233", "revid": "5336239", "url": "https://it.wikipedia.org/wiki?curid=668233", "title": "Avventisti del 7\u00b0 giorno", "text": ""}
{"id": "668234", "revid": "287204", "url": "https://it.wikipedia.org/wiki?curid=668234", "title": "Foretos", "text": ""}
{"id": "668235", "revid": "287204", "url": "https://it.wikipedia.org/wiki?curid=668235", "title": "Nokocchi", "text": ""}
{"id": "668236", "revid": "287204", "url": "https://it.wikipedia.org/wiki?curid=668236", "title": "Gliger", "text": ""}
{"id": "668237", "revid": "287204", "url": "https://it.wikipedia.org/wiki?curid=668237", "title": "Haganeil", "text": ""}
{"id": "668238", "revid": "1573940", "url": "https://it.wikipedia.org/wiki?curid=668238", "title": "Bulu", "text": ""}
{"id": "668239", "revid": "287204", "url": "https://it.wikipedia.org/wiki?curid=668239", "title": "Granbulu", "text": ""}
{"id": "668240", "revid": "125167955", "url": "https://it.wikipedia.org/wiki?curid=668240", "title": "Hermann von Helmholtz", "text": "Vero e proprio \"homo universalis\", fu uno degli scienziati pi\u00f9 poliedrici del suo tempo e venne soprannominato \"Cancelliere della fisica\".\nBiografia.\nOrigini borghesi e infanzia.\nPrimogenito dell'insegnante del ginnasio di Potsdam, August Ferdinand Helmholtz e di Caroline Penne, figlia di un giovane ufficiale d'artiglieria e lontana discendente di William Penn, fondatore della Pennsylvania, egli nacque il 31 agosto 1821. Gli fu dato il nome di Hermann Ludwig Ferdinand e venne battezzato secondo il rito luterano. Pass\u00f2 la sua infanzia a Potsdam, in una grande e spaziosa dimora borghese situata in una strada centrale della citt\u00e0. Da bambino era spesso malato e la sua salute cagionevole lo costringeva a trascorrere molto del suo tempo a letto. I suoi genitori lo circondarono di ogni premura, mostrandogli libri di immagini e donandogli giochi in legno, che gli permisero di prendere precocemente coscienza delle relazioni geometriche degli oggetti.\nImpar\u00f2 a leggere presto, ma le sue capacit\u00e0 mnemoniche, soprattutto per dati non organizzati, erano molto scarse. Trovava difficolt\u00e0 nel distinguere quale fosse il lato destro e quale il sinistro, a recitare testi a memoria e a ricordare parole di lingue straniere.\nEgli amava invece leggerere libri della biblioteca paterna e mostrava forte interesse per gli esperimenti. Costruiva strumentazione ottica, ed effettuava piccoli esperimenti di chimica di base, in particolare con alcuni acidi. Si distraeva nel passeggiare per le campagne di Potsdam e ogni anno riservava molte settimane per escursioni sulle Alpi: era particolarmente interessato ai ghiacciai.\nPrima formazione.\nAl ginnasio Helmoltz segu\u00ec l'indirizzo classico e fu uno studente molto bravo, seppure non eccezionale; studiava latino, francese, inglese, italiano, ebraico e rudimenti di arabo, ma anche la fisica e la matematica per le quali fin dall'inizio manifest\u00f2 un particolare interesse. Poco attento alla lettura in classe dei classici, veniva spesso colto in flagrante mentre sviluppava complessi calcoli o intento a tracciare il \"percorso dei raggi luminosi sullo schema ottico di un telescopio\", in vista dei suoi esperimenti casalinghi di ottica. Alle superiori Hermann ebbe suo padre non solo come professore di fisica e matematica, ma anche come docente di filosofia e tedesco. Pi\u00f9 volte, dunque, fu sottoposto al giudizio del padre. A tal proposito meritevole di essere menzionato \u00e8 l'episodio in cui suo padre, in qualit\u00e0 di docente, valut\u00f2 l'elaborato finale del figlio sul tema \u00ab pensiero ed arte nel \"Nathan il saggio\" di Lessing \u00bb, mostrandosi pienamente soddisfatto per gli aspetti formali, ma piuttosto severo per quello che riguardava il contenuto, ritenendo che i temi centrali dell'opera di Lessing fossero stati valutati con superficialit\u00e0.\nUniversit\u00e0 di medicina.\nEgli avrebbe iniziato una carriera completamente dedicata alla fisica e alla matematica, se le condizioni economiche dei genitori glielo avessero permesso. Inizi\u00f2, dunque, animato da un forte sentimento di rassegnazione, gli studi medici che potevano essere effettuati gratuitamente nell'ambito delle istituzioni militari.\nTra gli zii materni del giovane vi era stato il generale medico Christan Ludwig Mursinna, primario chirurgo alla Charit\u00e9 e autore di importanti studi clinici. Lasci\u00f2, quindi, Potsdam per frequentare l'Istituto medico-chirurgico \"Friedrich-Wilhelm\" a Berlino, anticamente detto P\u00e9pini\u00e8re, a cui si iscrisse il 26 dicembre 1838, dopo aver superato brillantemente l'esame di ammissione con un tema sul contributo \"dello studio della storia alla formazione dello spirito scientifico\".\nLa sua salute fu sempre fragile (spesso era soggetto a svenimenti e soffriva sovente di mal di testa), ma ci\u00f2 non gli imped\u00ec di impegnarsi con assiduit\u00e0 nello studio, trovando anche il tempo per svagarsi e coltivare la sua vita sociale; si recava spesso al teatro o all'opera, dove assisteva a rappresentazioni dell'Amleto, del Dottor Faust, del Don Giovanni, dell'Euriante, dell'Ifigenia, leggeva autori quali Byron, Omero e Kant e amava suonare il pianoforte presso amici dei genitori che lo ricevevano ogni domenica. Tra i suoi professori, si leg\u00f2 subito a M\u00fcller, il quale, gli permetteva di frequentare il suo laboratorio di ricerca.\nNel gruppo c'erano menti eccezionali: Emil Du Bois-Reymond, Ernst Wilhelm von Br\u00fccke, Jakob Henle, Theodor Schwann e Rudolf Virchow. Con Du Bois-Reymond ebbe un rapporto d'amicizia e collaborazione intenso. Nella corrispondenza censita di 168 lettere discutevano le loro ricerche e progettavano strumenti di laboratorio.\nLaurea e servizio militare.\nHelmholtz si laure\u00f2 nel 1842, all'et\u00e0 di 21 anni, con tesi: \"Struttura del sistema nervoso degli invertebrati.\" L'argomento era stato dato da M\u00fcller. Dopo un periodo di febbre tifoide, riusc\u00ec a dimostrare la tesi di Ehrenberg che le fibre nervose derivavano dalle cellule gangliari. Questo studio gli fece ritardare la laurea, ma pot\u00e9 contare sul sostegno dei genitori. Fu pubblicato come Die \"Nervenfasern entspringen aus den 1836 entdeckten Ganglienzellen\".\nDopo la laurea trascorse ancora un anno di internato alla Charit\u00e9. Al termine, nel settembre del 1843, cominci\u00f2 il servizio militare obbligatorio previsto per otto anni. Fu assegnato alla guarnigione di Potsdam. Helmholtz serv\u00ec prima come chirurgo degli Ussari, poi come medico della Guardia di Potsdam.\nContemporaneamente, si preparava all'esame di abilitazione alla professione. Due anni pi\u00f9 tardi consegu\u00ec l'abilitazione di traumatologo.\nPrimo matrimonio.\nAll'inizio del 1847 si innamor\u00f2, durante una delle serate a casa di amici dei suoi genitori, di Olga von Velten (1827-1859), secondogenita di una dama di rango, Julie von Velten, la quale era figlia del conservatore d'arte del re e vedova di un medico militare.\nSecondo la descrizione della sorella della giovane, Betty:\nSecondo la testimonianza di Betty, Helmholtz, il giorno in cui conobbe la sorella, era:\nSi fidanzarono l'11 marzo 1847, ma prima di sposarsi i due innamorati dovettero attendere due anni, in quanto Hermann non era ancora in grado di poter guadagnarsi da vivere. Nominato nel 1849 professore di anatomia all'accademia d'arte di Berlino, egli pot\u00e9 finalmente pensare al matrimonio con Olga. Si sposarono il 29 maggio 1849 a Dahlem, un sobborgo di Berlino ed ebbero due figli, Katharina Caroline e Richard. Olga, nonostante divenisse sempre pi\u00f9 debole in salute, dedic\u00f2 al marito molte delle sue attenzioni, offrendosi, soprattutto, come soggetto dei suoi esperimenti di ottica fisiologica, come redattrice di molti suoi testi e come critica attenta dei suoi discorsi durante le conferenze, fornendogli le indicazioni necessarie per colpire l'uditorio, utilizzando un lessico adatto al pubblico al quale erano destinati. Hermann amava la collaborazione della moglie, anche perch\u00e9 sosteneva che le donne potessero occuparsi di scienza o di affari pubblici ed era lieto nel far risaltare le qualit\u00e0 di una donna, qualora ci si fosse resi conto che ella era pi\u00f9 intelligente del marito. Nel 1855, dopo il trasferimento a K\u00f6nigsberg a seguito degli attacchi polmonari della moglie, la famiglia Helmholtz si spost\u00f2 prima a Bonn e poi a Heidelberg.\nAppena trasferitosi ad Heidelberg, nel 1858, pochi giorni dopo il Natale, Helmholtz dovette far fronte sia alla morte del padre che a quella della moglie.\nHelmholtz rimase per molti giorni inebetito e riusc\u00ec ad uscirne solo grazie ad un'intensa attivit\u00e0 culturale. Un anno dopo incontr\u00f2 Anna von Mohl (1834-1899), con la quale si rispos\u00f2.\nProfessore a K\u00f6nigsberg.\nNel 1849 ottenne finalmente una cattedra come professore di fisiologia e patologia a K\u00f6nigsberg. Qui Helmholtz strinse amicizia con l'astronomo August Ludwig Bush, che lo sensibilizz\u00f2 alle tecniche di misura del tempo e alla teoria degli errori, e con i fisici Neumann, con Kirchhoff e svolse importanti ricerche sulla velocit\u00e0 di trasmissione degli impulsi nervosi, iniziando ad interessarsi di acustica e di ottica fisiologica.\nStudi sull'ottica.\nHelmholtz port\u00f2 la teoria tricromatica sviluppata da Thomas Young al successo. Nel 1850 invent\u00f2, in soli otto giorni, l'oftalmoscopio. Alla fine dell'anno gi\u00e0 ricevette diciotto ordini d'acquisto che gli prospettarono il finanziamento del suo laboratorio e gli permisero sia di girare i principali centri universitari della Germania e della Svizzera (da Gottinga a Marburgo, da Gie\u00dfen a Heidelberg, da Friburgo a Zurigo, a Vienna) che di avere prestigio e autorit\u00e0 presso ambienti politici universitari tedeschi. Fu proprio durante gli anni del suo insegnamento a K\u00f6nigsberg che si rec\u00f2 in Inghilterra, dove incontr\u00f2 Michael Faraday e Charles Wheatstone, rimanendone profondamente colpito. In realt\u00e0 Helmholtz non fu il primo ad osservare la retina, ma fu Charles Babbage, che ci riusc\u00ec gi\u00e0 nel 1847. Il suo risultato non fu, per\u00f2, pubblicato in quanto Babbage sarebbe riuscito a vedere solo eccezionalmente la retina e non avrebbe mai pensato di aggiungere lenti concave per fissare l'immagine del fondo dell'occhio. Utilizzando un tachistoscopio da lui costruito, rifacendosi al modello di Sigmund Exner, egli riusc\u00ec, inoltre, a calcolare quanto tempo ci volesse per riconoscere, in modo cosciente, un oggetto percepito con la vista.\nEgli dimostr\u00f2 che fosse di circa 1\\30 di secondo e variabile, in quanto dipendente dalla figura da identificare e dall'attenzione del soggetto. Si interess\u00f2 anche delle immagini postume, spiegandole tramite l'ipotesi dell\"affaticamento degli elementi retinici eccitati dalla luce\", e del contrasto simultaneo, che per Helmholtz era un fenomeno di origine psicologica, dipendente, quindi, da criteri di giudizio personali e inconsci. Artisti come Georges Seurat e Paul Signac si rifecero alle conclusioni artistiche di Helmholtz. Egli sosteneva, a differenza di Chevreul, che in un dipinto doveva essere l'artista a riprodurre i contrasti luminosi: l'occhio \u00e8, infatti, capace di ricrearli solo se \"i colori della tela fossero cos\u00ec luminosi e brillanti come sugli oggetti naturali.\" Egli si interess\u00f2 anche della visione binoculare, conducendo una serie di ricerche sull'oroptero. Ispirandosi al lavoro condotto dal metafisico Hermann Lotze, Helmholtz afferm\u00f2 che la visione binoculare fosse un atto di inferenza psichica che non ha nulla di innato. Egli arriv\u00f2 alla conclusione che il movimento passivo dello sguardo provocasse, a differenza di quello attivo, uno slittamento del campo visivo e che l'apprendimento portasse con il tempo a far coincidere lo spazio percepito con quello reale ed esteso.\nNel 1851 invent\u00f2 l'oftalmometro per stabilire il grado di curvatura della cornea e nel 1857 il telestereoscopio. Egli scrisse un'opera monumentale di oltre mille pagine, \"Ottica fisiologica\", in cui confluirono tutti i suoi risultati sperimentali sull'ottica, che in passato erano stati pubblicati in riviste scientifiche e che corresse pi\u00f9 volte fino alla fine della sua vita. Riferimento per numerose generazioni di medici, la stesura era stata suggerita a Helmholtz dal suo amico Gustav Karsten che aveva in idea un'enciclopedia della fisica, di cui l'opera di Helmholtz costitu\u00ec il nono volume. La prima parte venne pubblicata nel 1856 ed ha come argomento i risultati ottenuti con l'oftalmoscopio. La seconda parte invece venne pubblicata nel 1860, dedicata alle sensazioni visive indotte dalla luce, ai colori semplici e ai colori composti, all'intensit\u00e0 e alla durata delle sensazioni, alle immagini postume e al contrasto simultaneo. La terza, apparsa nel 1866, \u00e8 relativa alla percezione dello spazio.\nPropagazione del segnale nervoso.\nFurono questi gli anni durante i quali condusse gli studi sul tempo perduto, ovvero il tempo tra la stimolazione elettrica e il momento della contrazione muscolare, aiutato anche dalla moglie che lo sostenne nei suoi esperimenti. Egli dimostr\u00f2 che il segnale nervoso si propaga con una velocit\u00e0 misurabile che era tanto pi\u00f9 piccola all'aumentare della distanza dell'elettrodo dal muscolo. Gi\u00e0 nel 1842 Helmholtz prov\u00f2 l'origine delle fibre nervose dai gangli, ma fu nel 1852 che egli riusc\u00ec a misurare la velocit\u00e0 di propagazione di impulsi nervosi. Egli scopr\u00ec che la velocit\u00e0 del segnale nervoso era mediamente pari a 26,4 metri al secondo, una velocit\u00e0 dieci volte meno rapida del suono. Durante i suoi esperimenti, poi, perfezionando il cilindro di Carl Ludwig, invent\u00f2 il miografo, il prototipo dei moderni strumenti di registrazione grafica delle contrazioni muscolari.\nIl ritardo scoperto nella trasmissione dei segnali nervosi fu una scoperta rivoluzionaria nella fisiologia e nella filosofia naturale del tempo, a cui era ancora profondamente connessa. Helmholtz chiamava questo ritardo \"tempo latente\", che fu tradotto in francese come \"temp perdu\" e fin\u00ec nei decenni successivi in tutti i libri francesi di fisiologia. Di qui influenz\u00f2 probabilmente la riflessione di Proust e il titolo di La recherche (romanzo).\nAcustica.\nIn acustica, si occup\u00f2 della natura fisica dello stimolo sonoro e di teoria ed estetica musicale. Egli si inser\u00ec nella disputa, tra Ohm e August Seebeck, sulla natura ondulatoria del suono e sul timbro. Egli era un appassionato di musica, aveva enormi conoscenze tecniche in materia di funzionamento degli strumenti musicali e fu proprio tale passione a spingerlo ad approfondire il funzionamento della sfera uditiva, oltre al suo progetto di unificazione di fisica, fisiologia, storia, musicologia e filosofia.\nApplic\u00f2 per primo la scomposizione sinusoidale alle onde acustiche, affermando che:\nRiusc\u00ec, inoltre, a dimostrare che il timbro di un suono complesso dipende dalle sue componenti parziali, ovvero, dal suono fondamentale e dalle armoniche e svilupp\u00f2 una teoria matematica, la \"teoria della risonanza\" su cui bas\u00f2 la sua opera \"La teoria delle sensazioni tonali come base fisiologica della teoria musicale\" (\"Die Lehre von den Tonempfindungen als physiologische Grundlage f\u00fcr die Theorie der Musik\",1863).\nFine della carriera e morte.\nNel 1855 pass\u00f2 alla cattedra di anatomia e fisiologia a Bonn e, nel 1858, a quella di fisiologia a Heidelberg, dove rimase fino al 1871. A Heidelberg, comp\u00ec ampi studi sui moti dell'atmosfera e, in particolare, sulla vorticit\u00e0 pi\u00f9 semplice: quella potenziale tipica di un fluido ideale. Questi studi fluidodinamici verranno ripresi da Lord Kelvin e Tait nell'ambito del primitivo \"modello degli atomi di vortice\"; svolse, inoltre ricerche sui fondamenti della matematica e della geometria (in particolare delle geometrie non-euclidee).\nNel 1870 Helmholtz divenne infine membro dell'Accademia delle scienze di Berlino.\nNel 1870 accett\u00f2 di insegnare a Berlino come professore di fisica, al posto di Gustav Magnus. Nel 1877 fu nominato rettore dell'Universit\u00e0 di Berlino. Gli anni berlinesi furono particolarmente importanti per i suoi studi sull'elettrodinamica: nel 1881, in un famoso intervento, sugger\u00ec, tra i primi, l'idea di \"atomo di elettricit\u00e0\" (unit\u00e0 indivisibile di carica elettrica), e in seguito sostenne il lavoro del suo allievo Hertz.\nPropose una \"teoria sui vortici (\"1858 e 1868), ristretta al flusso laminare. Helmholtz pose cos\u00ec i fondamenti dell'idrodinamica. Nelle sue ricerche sull'elettrodinamica Helmholtz cerc\u00f2 un compromesso tra la teoria tedesca di Neumann e quella inglese di Maxwell.\nLe sue ricerche su trombe d'aria, temporali, e ghiacciai resero Helmholtz tra i fondatori della meteorologia scientifica.\nNella teoria della cognizione, Helmholtz discusse di calcolo e misurazione ed anche della validit\u00e0 generale del principio di minima azione. In contrapposizione a Kant, in accordo con Thomas Achelis rifiut\u00f2 il concetto di forma a priori: questo lo apr\u00ec allo studio delle geometrie non euclidee.\nNel 1891 viene elevato al rango nobiliare da Guglielmo II e diventa ufficialmente \"von\" Helmholtz. Alcuni anni dopo, insieme all'illustre amico Siemens e su spinta dell'imperatore, fonda un Istituto di ricerca fisica, di cui \u00e8 il primo presidente. Helmholtz si spense nel 1894, nel sobborgo di Charlottenburg, mentre \u00e8 ancora in piena attivit\u00e0 ed \u00e8 appena stato insignito di molti onori.\nContributi scientifici e tecnologici.\nBobina di Helmholtz.\nUna semplice geometria, spesso utilizzata, per la produzione di campi magnetici uniformi. Il dispositivo consiste di due bobine, con ugual numero di convoluzioni e ugual raggio, poste a una distanza uguale al raggio delle bobine stesse. Attraverso tali bobine scorre una corrente, che ha la stessa direzione per entrambe le bobine. Il dispositivo fu chiamato cos\u00ec in suo onore.\nRisonanza di Helmholtz.\nNell'analisi dei suoni, Helmholtz utilizz\u00f2 un risonatore (un dispositivo oscillante che comincia ad oscillare a determinate frequenze, dette autofrequenze di risonanza), consistente in una sfera cava sulla cui superficie erano state praticate due aperture, una con i bordi tagliati netti e l'altra a forma di cono per essere introdotta nell'orecchio. Facendo costruire pi\u00f9 risonatori, ognuno con una frequenza di risonanza specifica, riusc\u00ec a distinguere le armoniche di un suono fondamentale dato. Il risonatore di Helmholtz \u00e8 usato ancor oggi, per esempio nei motori Porsche, per ottimizzare il flusso dei gas di scarico a determinati regimi di giri, ci\u00f2 conferisce il caratteristico \"sound\" ai motori della casa tedesca. Anche le casse acustiche bass reflex si basano su questo dispositivo.\nAutovalori del Laplaciano.\nHelmholtz cerc\u00f2 gli autovalori dell'operatore di Laplace:\nQuesta equazione \u00e8 largamente usata in fisica, per esempio nella soluzione dell'equazione delle onde."}
{"id": "668242", "revid": "767487", "url": "https://it.wikipedia.org/wiki?curid=668242", "title": "Controspinato", "text": ""}
{"id": "668243", "revid": "77358", "url": "https://it.wikipedia.org/wiki?curid=668243", "title": "Religione Cattolica", "text": ""}
{"id": "668248", "revid": "713168", "url": "https://it.wikipedia.org/wiki?curid=668248", "title": "Napoleone Orsini (condottiero)", "text": "Biografia.\nFiglio del conte Carlo Orsini, del ramo di Bracciano, e di Paola Geronima Orsini, spos\u00f2 Francesca Orsini di Monterotondo, dalla quale ebbe un figlio, Gentile Virginio.\nNel 1452 partecip\u00f2, insieme al duca di Calabria, alle lotte contro Firenze e il duca di Milano. Partecip\u00f2, sempre in quell'anno, all'assedio di Foiano della Chiana e, per un mese e mezzo, a quello di Castellina in Chianti.\nIl 20 aprile 1455 radun\u00f2 tremila armati per entrare in Laterano con Everso degli Anguillara, durante l'incoronazione di papa Callisto III, per risolvere la controversia per il possesso della contea marsicana di Tagliacozzo, ma il cardinale Latino Orsini, suo fratello, riusc\u00ec a farlo desistere.\nPrese parte alle successive lotte delle fazioni degli Orsini contro i Colonna, i Borgia ed Everso degli Anguillara. Nel 1458 papa Pio II riusc\u00ec a porre fine alla lotta tra Napoleone ed Everso. Successivamente per\u00f2 Napoleone ricevette l'appoggio di Pio II contro Everso, che contestava a quest'ultimo il possesso di Vico presso l'omonimo lago.\nNel 1461, come condottiero di Pio II, and\u00f2 a trattenere Sigismondo Malatesta, che si dirigeva in Abruzzo per favorire Giovanni d'Angi\u00f2 contro Ferdinando I di Napoli, protetto dal papa. Riusc\u00ec nell'impresa e dopo aver sconfitto il Malatesta a Mondolfo, entr\u00f2 nel Regno di Napoli l'anno 1462.\nFu nominato Capitano Generale Pontificio, grazie a un'opera di polizia con la quale aveva fatto arrendere le tredici rocche di Everso, e con questa carica rappresent\u00f2 l'esercito pontificio di Pio II contro Roberto Malatesta, signore di Rimini. Il papa voleva prendere possesso di Rimini, ma il 30 agosto 1469 Napoleone venne sconfitto tra Virgiliano e Sant'Arcangelo dalle truppe di Malatesta e Montefeltro; gravemente ferito durante la battaglia, non riusc\u00ec a impedire la cattura del figlio Gentile Virgilio.\nNegli anni seguenti partecip\u00f2 a poche azioni militari, in compenso nel 1470, con il figlio, avvi\u00f2 la trasformazione della rocca di Bracciano in un maestoso castello.\nNel suo nuovo castello ospit\u00f2 gli ambasciatori francesi e i plenipotenziari della lega che vedeva alleati Firenze, Venezia, Milano e Ferrara; da quella riunione si lev\u00f2 una protesta contro la corruzione della Curia Romana e in particolare contro papa Sisto IV.\nNapoleone mor\u00ec il 3 ottobre 1480.\nDiscendenza.\nNapoleone Orsini si spos\u00f2 con Lucrezia Orsini, figlia di Orso Orsini, signore di Monterotondo, e Lucrezia Conti, dalla quale ebbe otto figli:"}
{"id": "668251", "revid": "110157", "url": "https://it.wikipedia.org/wiki?curid=668251", "title": "Oblast' di Astrachan'", "text": "L'oblast' di Astrachan' (in russo \u0410\u0441\u0442\u0440\u0430\u0445\u0430\u0301\u043d\u0441\u043a\u0430\u044f \u043e\u0301\u0431\u043b\u0430\u0441\u0442\u044c, \"Astrachanskaja oblast'\") \u00e8 un oblast' della Russia.\nGeografia fisica.\nLa \"oblast'\" di Astrachan' si estende su circa 44.000\u00a0km\u00b2 (una delle pi\u00f9 piccole per superficie dell'intera Russia) nella regione pianeggiante del basso Volga, nella parte meridionale della Russia europea. Le quote sono ovunque bassissime; l'intera sezione meridionale del territorio, all'incirca a valle di Astrachan', \u00e8 interessata dalla depressione caspica e presenta elevazioni sotto il livello medio dei mari. Il territorio si affaccia a sud sul mar Caspio, con una linea di costa piatta e rettilinea.\nL'idrografia della \"oblast'\" \u00e8 ovviamente dominata dal Volga, che ne costituisce di gran lunga il maggiore asse idrografico. Una parte del territorio \u00e8 occupata dal suo delta, che si espande per circa 12.000\u00a0km\u00b2. con una moltitudine di bracci morti e distributari del fiume, il maggiore dei quali \u00e8 l'Achtuba. Nel territorio della \"oblast\"' si trovano anche alcuni laghi, salati a causa del clima arido con intensa evapotraspirazione; il maggiore \u00e8 quello di Baskun\u010dak, nel nord.\nIl clima della \"oblast\"' \u00e8 continentale, molto arido, con inverni rigidi ed estati molto calde e secche durante le quali si raggiungono picchi di temperatura fra i pi\u00f9 elevati dell'intera Russia. Nel capoluogo Astrachan' le temperature medie oscillano fra i \u22127\u00a0\u00b0C di gennaio e i 25\u00a0\u00b0C di luglio, mentre le precipitazioni medie annue ammontano a soli 175 millimetri, senza particolari concentrazioni stagionali. Il clima secco impoverisce la vegetazione naturale; l'intera \"oblast'\" \u00e8 infatti compresa nella fascia della steppa arida, che in alcuni punti trapassa nel semideserto che occupa le coste del mar Caspio.\nIl capoluogo regionale \u00e8 Astrachan', grande porto di transito sul delta del Volga a 90 km dalla sua foce, unica citt\u00e0 di rilievo, che accentra circa la met\u00e0 della popolazione totale. Non esistono altre grandi citt\u00e0 nella \"oblast\"'; le maggiori sono Achtubinsk e Znamensk, centri di esclusivo rilievo locale, con popolazioni di alcune decine di migliaia di abitanti.\nStoria.\nIl Governatorato di Astrachan' fu istituito nel 1717 nella zona sud-occidentale dell'Impero russo. Dal 1919 la geografia dell'Oblast' \u00e8 cambiata parecchie volte: quella attuale \u00e8 immutata dal 1957.\nGeografia antropica.\nSuddivisioni amministrative.\n\"Rajon\".\nLa \"oblast\"' di Astrachan' comprende 11 \"rajon\" (fra parentesi il capoluogo):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 6 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 7 (al 1\u00ba gennaio 2010):"}
{"id": "668253", "revid": "869733", "url": "https://it.wikipedia.org/wiki?curid=668253", "title": "STFU", "text": ""}
{"id": "668254", "revid": "1543377", "url": "https://it.wikipedia.org/wiki?curid=668254", "title": "Dakhla (Sahara Occidentale)", "text": "Dakhla, o al-Dakhla (; in berbero: \u2d3b\u2d37\u2d37\u2d30\u2d45\u2d4d\u2d30, \"Ed-Da\u1e35la\"; sotto la dominazione funzionale spagnola Villa Cisneros), \u00e8 una citt\u00e0 situata in Sahara Occidentale, sotto il controllo del Marocco. \u00c8 il capoluogo della regione Dakhla-Oued Ed Dahab.\nGeografia fisica.\n\u00c8 a 550 chilometri a sud di Laayoune sulla costa atlantica. \u00c8 sopra una penisola, la penisola di Rio de Oro che si estende parallela alla costa in direzione nordest-sudest. La penisola crea un porto naturale.\nStoria.\nLa presenza spagnola incominci\u00f2 nel 1502, con la fondazione di Villa Cisneros in seguito a una bolla papale che concesse alla Spagna le terre a est delle Isole Azzorre. Essi tuttavia persero gradualmente il pieno controllo della zona, tanto che la colonia fu rifondata nel 1884 durante una spedizione sotto il comando di Emilio Bonelli. Durante il periodo coloniale spagnolo divenne la capitale del R\u00edo de Oro, colonia che dapprima assorb\u00ec La Guera e successivamente si fuse con la Saguia el Hamra (\"S\u0101qiya al-\u1e24amr\u0101\u02be\"), creando la provincia del Sahara spagnolo. \u00c8 in questo periodo che gli spagnoli costruirono una chiesa cattolica, dedicata alla \"Nuestra Se\u00f1ora del Carmen\", e il forte di Villa Cisneros, che gli occupanti marocchini hanno iniziato a demolire con una fase finale iniziata nel dicembre del 2004, il tutto con proteste internazionali, in particolare dalla Spagna e in particolar modo dai Sahrawi stessi che considerano l'opera parte della propria storia nazionale. Il culto islamico \u00e8 guidato in moschee che sono costruite terra e sabbia.\nDurante la Guerra Civile Spagnola, la colonia era sotto controllo franchista, a Villa Cisneros fu organizzato un campo di prigionia per i sostenitori della repubblica. Fra gli internati vi fu lo scrittore Pedro Garc\u00eda Cabrera.\nNegli anni sessanta fu costruito a Villa Cisneros uno dei tre aeroporti del Sahara Occidentale con pista asfaltata. L'aeroporto fu importante come scalo tecnico verso l'America meridionale.\nAl momento della decolonizzazione spagnola, Dakhla fu occupata dai mauritani, che dal 1975 al 1979 ne fecero il capoluogo della provincia annessa alla Mauritania di Tiris al-Gharbiyya. Consisteva nella ex colonia del R\u00edo de Oro (\"Wad\u012b al-Dhahab\"). Al ritiro dei mauritani, sconfitti dal Polisario fu invasa dal Marocco, e inserita nel settembre 1985 all'interno del quinto Muro marocchino.\nSociet\u00e0.\nEvoluzione demografica.\nDakhla ha abitanti (stima 2012) ed integrato con dati ufficiali.\nTabella abitanti:\nSport.\nAll'interno della baia circoscritta dalla penisola su cui sorge la citt\u00e0 si pratica il windsurf, il kitesurf e la pesca anche sportiva di pesci di ragguardevoli dimensioni come l'ombrina dentata, la ricciola ed altri."}
{"id": "668255", "revid": "287204", "url": "https://it.wikipedia.org/wiki?curid=668255", "title": "Harysen", "text": ""}
{"id": "668256", "revid": "287204", "url": "https://it.wikipedia.org/wiki?curid=668256", "title": "Hassam", "text": ""}
{"id": "668258", "revid": "287204", "url": "https://it.wikipedia.org/wiki?curid=668258", "title": "Tsubotsubo", "text": ""}
{"id": "668263", "revid": "287204", "url": "https://it.wikipedia.org/wiki?curid=668263", "title": "Heracros", "text": ""}
{"id": "668264", "revid": "287204", "url": "https://it.wikipedia.org/wiki?curid=668264", "title": "Nyula", "text": ""}
{"id": "668266", "revid": "287204", "url": "https://it.wikipedia.org/wiki?curid=668266", "title": "Himeguma", "text": ""}
{"id": "668267", "revid": "339392", "url": "https://it.wikipedia.org/wiki?curid=668267", "title": "Local Government Area della Australia Occidentale", "text": ""}
{"id": "668268", "revid": "287204", "url": "https://it.wikipedia.org/wiki?curid=668268", "title": "Ringuma", "text": ""}
{"id": "668271", "revid": "287204", "url": "https://it.wikipedia.org/wiki?curid=668271", "title": "Magmag", "text": ""}
{"id": "668272", "revid": "287204", "url": "https://it.wikipedia.org/wiki?curid=668272", "title": "Magcargot", "text": ""}
{"id": "668273", "revid": "1347902", "url": "https://it.wikipedia.org/wiki?curid=668273", "title": "Oblast' di Arcangelo", "text": "La oblast' di Arcangelo () \u00e8 una \"oblast\"' della Russia, situata nell'estremo nord della Russia europea.\nIl capoluogo dell'\"oblast\"' \u00e8 Arcangelo, situata nella parte pi\u00f9 interna della baia della Dvina (Mar Bianco), sul braccio orientale del fiume Dvina settentrionale, 1120\u00a0km a nord-nord-est di Mosca.\nGeografia fisica.\nIl territorio \u00e8 interamente pianeggiante, percorso da diversi fiumi (fra i principali la Dvina Settentrionale e la Pe\u010dora). Sono comprese nell'\"oblast\"' anche le isole che costituiscono la Terra di Francesco Giuseppe.\nGeografia antropica.\nSuddivisioni amministrative.\n\"Rajon\".\nLa \"oblast\"' di Arcangelo comprende, oltre a un circondario autonomo, 21 \"rajon\" (fra parentesi il capoluogo):\nA queste unit\u00e0 amministrative si aggiunge anche l'arcipelago di Novaja Zemlja (con capoluogo il centro di \"Belu\u0161'ja Guba\").\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 13 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 18 (al 1\u00ba gennaio 2010):"}
{"id": "668277", "revid": "287204", "url": "https://it.wikipedia.org/wiki?curid=668277", "title": "Oblast' di Arcangelsk", "text": ""}
{"id": "668280", "revid": "729019", "url": "https://it.wikipedia.org/wiki?curid=668280", "title": "Rinaldo Orsini (1402-1450)", "text": "Biografia.\nFiglio di Giacomo Orsini, guid\u00f2 una compagnia di ventura alle dipendenze dello Stato Pontificio. Nel 1426 lott\u00f2 con i Colonna, ma concluse subito la pace, mentre nel 1442 fu generale delle armi della Repubblica di Siena. Sposo di Caterina Appiano di Piombino dal 1440, regn\u00f2 sulla Signoria di Piombino dal 1445 insieme alla moglie, succeduta alla madre Paola Colonna.\nGi\u00e0 nell'autunno del 1443 dovette difendere i suoi domini da una flotta corsara tunisina mossasi all'assalto dell'Isola d'Elba. Il conflitto interess\u00f2 principalmente la zona orientale dell'isola (fond. le coste del Rio), con epicentro a Volterraio, la cui rocca venne cinta d'assedio. Rinaldo, allora a Siena, torna precipitosamente a Piombino ma \u00e8 costretto con la sua flotta in porto, a Falesia, da una tempesta. La tradizione vuole quindi che, passata la bufera, si sfruttasse la seguente notte senza luna e si raggiungesse ci\u00f2 che rimaneva della Piaggia; i tunisini, accampati poco distante e considerandosi ormai vittoriosi, stavano festeggiando ubriachi ed avevano lasciato le sue navi pressoch\u00e9 sguarnite. I piombinesi sbarcarono, creando cos\u00ec l'effetto sorpresa e sopraffacessero i corsari che, impotenti, provarono la fuga chi nelle macchie, chi gettandosi in mare, chi il ritorno nei loro navigli. Ma la disfatta fu totale tanto che, riportano le cronache, la maggior parte delle galee tunisine furono affondate e gli equipaggi uccisi. Solo pochi di essi riuscirono a rientrare in patria. Agli inizi dell'anno successivo (1444), il genovese Clemente Cicero, ambasciatore di Piombino, si reca a Tunisi per stipulare la pace con il \"Bey\" e viene redatto un trattato di alleanza, ove si dispone che la Signoria di Piombino abbia un proprio ambasciatore fisso presso Tunisi.\nIl 27 aprile 1447, Rinaldo incarica l'architetto Mastro Guglielmo Pieri dell'edificazione del rivellino a difesa delle fortificazioni della Porta a Terra di Piombino. Il disegno si pensa possa essere dello stesso Rinaldo e consiste nella realizzazione di un fortilizio semicircolare convesso con doppia cinta costituita da lastroni tufacei squadrati con terrapieno interno. Le nuove fortificazioni vennero subito messe alla prova. Il Re di Napoli Alfonso V d'Aragona, assoldato da Emanuele Appiano, legittimo pretendente al trono di Piombino, mosse guerra a Rinaldo assediando la citt\u00e0 dal 23 giugno all'11 settembre 1448. Ottenuto l'aiuto dei fiorentini, Orsini si difese valorosamente ricacciando i nemici con un furioso assalto e per questo, nel 1450, Alfonso V fu costretto ad abbandonare l'impresa. Rinaldo fu allora nominato Capitano della Repubblica Fiorentina e subito mosse contro i soldati di Re Alfonso che assediavano Castiglione della Pescaia. Ma l'impresa non ebbe esito felice poich\u00e9 nello stesso anno Rinaldo, colpito da pestilenza, mor\u00ec il 5 luglio."}
{"id": "668285", "revid": "1543377", "url": "https://it.wikipedia.org/wiki?curid=668285", "title": "Simone Tiribocchi", "text": "Biografia.\n\u00c8 nato a Fiumicino, all'epoca frazione di Roma e oggi comune autonomo nella citt\u00e0 metropolitana di Roma capitale. \n\u00c8 sposato con Gloria Zanin, eletta Miss Italia nel 1992. I due si sono sposati l'11 giugno 2007 a Ros\u00e0, in provincia di Vicenza.\nHa diversi tatuaggi, uno dei quali raffigura due cigni che si intrecciano. Sul braccio ha inciso la data del proprio matrimonio con la scritta \"Gloria per sempre\", i nomi dei suoi genitori scritti in caratteri cinesi e vari tribali.\nDal 2018 \u00e8 commentatore tecnico per DAZN.\nLa squadra alla quale ha segnato pi\u00f9 gol \u00e8 l'ultima squadra con cui ha giocato, il Vicenza, con 9 gol segnati, di cui una doppietta e una tripletta con la maglia del Lecce; a seguire il Crotone (6) e , Catania, Ancona (5).\nCaratteristiche tecniche.\nSoprannominato \"il Tir\", era una punta di peso che ricopriva il ruolo di attaccante centrale. Forte fisicamente, era dotato di una buona tecnica individuale ed era abile nel gioco aereo. Dotato del senso del goal, giocava spesso in profondit\u00e0 ed era in grado di svariare su tutto il fronte dell'attacco.\nCarriera.\nGiocatore.\nGli inizi.\nNato a Fiumicino, cresce nella giovanili della Lazio. Nel 1995 passa in prestito alla Pistoiese. Esordisce in Serie B il 28 gennaio 1996 in -Pistoiese (2-0), subentrando al 79' ad Alberto Nardi. Chiude la stagione con tre presenze.\nViene poi acquistato dal Torino, in Serie B. In granata resta due stagioni, ottenendo sei presenze. Passa poi due stagioni in prestito, la prima al , la seconda al Benevento, in Serie C1.\nL'anno successivo viene ceduto in prestito al . Esordisce con i toscani il 17 settembre 2000 in Siena- (4-1), realizzando una tripletta, la prima in carriera. Chiude la stagione con 34 presenze e 8 reti.\nRientrato a Torino, esordisce in Serie A il 9 settembre 2001 in Torino-Brescia (1-3), subentrando al 34' della ripresa al posto di Comotto. Nella sessione invernale del calciomercato passa in prestito all', siglando tre reti in 17 presenze.\nLa stagione seguente fa ritorno in prestito al .\nContribuisce con 16 reti in 34 presenze alla promozione in Serie A dei bianconeri. Al termine della stagione fa ritorno al Torino.\nEsordisce in campionato il 7 settembre 2003 in Torino-Salernitana (0-1), giocando titolare. Segna la sua prima rete in campionato il 23 settembre contro l'. Si ripete il 2 novembre in Torino- (3-1), subentrando nell'intervallo e mettendo a segno una doppietta. Chiude la stagione con 38 presenze e 11 reti.\nChievo.\nIl 10 luglio 2004 si trasferisce a titolo definitivo al Chievo.\nEsordisce con i clivensi il 12 settembre contro l'Inter (2-2), subentrando al 28' della ripresa al posto di Federico Cossato. Segna la sua prima rete in Serie A il 2 ottobre 2004 in Chievo-Lecce (2-1). Termina la stagione con 23 presenze e 6 reti complessive.\nIl 9 agosto 2006 scende in campo da titolare in Levski Sofia-Chievo (2-0), valida per l'andata dei preliminari di Champions League, giocando titolare e venendo sostituito al 22' del secondo tempo da Pellissier. Prende parte anche al match di ritorno, che sancisce l'eliminazione del Chievo dalla competizione. Il 28 settembre 2006 in Chievo-Braga (2-1) segna il suo primo goal in Coppa UEFA; goal che non basta ai gialloblu per passare il turno, in virt\u00f9 della precedente sconfitta subita all'andata.\nLecce.\nIl 10 gennaio 2007 viene acquistato dal Lecce, militante in Serie B.\nEsordisce in campionato tre giorni dopo, in -Lecce (0-0). Segna la sua prima rete con i salentini il 27 gennaio, nella partita esterna persa contro il Pescara (2-1). Mette poi a segno due triplette, contro Crotone e . Chiude la stagione con 22 presenze e 11 reti.\nNella stagione 2007-2008 mette a segno 19 reti, incluse quelle nei play-off disputati contro Pisa e AlbinoLeffe, contribuendo alla promozione dei giallorossi in Serie A. Rimane nell'organico del Lecce anche per la stagione di Serie A 2008-2009, terminata con la retrocessione in serie cadetta e caratterizzata, dal punto di vista personale, da 36 presenze e 11 reti.\nL'approdo a Bergamo.\nIl 5 giugno 2009 passa a titolo definitivo all'Atalanta per 2,8 milioni di euro, firmando un contratto triennale. Esordisce con gli \"orobici\" il 23 agosto 2009 in Lazio-Atalanta (1-0), subentrando al 26' della ripresa al posto di Jaime Vald\u00e9s. Segna la sua prima rete in campionato alla sesta giornata contro il Chievo (l'incontro terminer\u00e0 1-1), ribadendo in rete un colpo di testa di Cristiano Doni finito sul palo. Il 7 febbraio 2010, una sua rete decide lo scontro salvezza contro il (vittoria per 1-0). Chiude la stagione con 37 presenze e 11 reti, che non bastano ai nerazzurri per salvarsi.\nDopo un lungo tira e molla basato su problemi contrattuali, il 20 luglio 2010 rinnova il suo contratto fino al 30 giugno 2012 con opzione per la stagione successiva. Il 23 ottobre 2010 in -Atalanta (3-2), raggiunge le 200 presenze in Serie B, sbloccando il match su assist di Francesco Ruopolo. Termina la stagione con 35 presenze e 14 reti, tra cui la doppietta contro il Portogruaro (4-1 il finale), che decreta il ritorno in Serie A dei bergamaschi.\nLa stagione seguente parte titolare in Atalanta-Gubbio (3-4), incontro valevole per il terzo turno di Coppa Italia, andando a segno con un destro sotto la traversa, e venendo in seguito espulso per un fallo su Giovanni Bartolucci. Il 31 agosto 2011 rinnova il suo contratto in scadenza fino al 30 giugno 2013. Chiuso in attacco dagli altri attaccanti della rosa, termina la stagione mettendo a segno altre due reti in un totale di 14 apparizioni.\nPro Vercelli e Vicenza.\nIl 30 agosto 2012 passa a titolo definitivo alla Pro Vercelli firmando un contratto biennale. Esordisce in campionato alla terza giornata contro il Livorno (1-2 per i toscani), giocando titolare. Realizza la sua prima rete con i piemontesi il 22 settembre in Pro Vercelli- (3-1).\nDopo aver disputato un girone di andata al di sotto delle aspettative, il 31 gennaio 2013, ultimo giorno del mercato invernale, viene ceduto a titolo definitivo al . Esordisce con i \"berici\" alla prima partita utile, il 2 febbraio contro la Juve Stabia (sconfitta per 1-2). Conclude la stagione con i berici retrocedendo in terza serie e con nessuna rete all'attivo.\nMette a segno la sua prima rete in biancorosso il 15 settembre 2013 in Vicenza- (2-0). Il 2 ottobre successivo realizza una doppietta nel derby di Coppa Italia Lega Pro vinto 3-1 contro il Real Vicenza. Il 4 ottobre prolunga il suo contratto fino al 2016.\nAllenatore.\nVicenza.\nIl 14 luglio 2014 annuncia il suo ritiro dal calcio giocato, entrando nei ranghi del settore giovanile della societ\u00e0. \nOlbia.\nTerminato il biennio tra le formazioni giovanili biancorosse, per la stagione 2016-2017 ricopre il ruolo di tecnico della formazione Under 17 dell'Olbia fino al 5 marzo 2017, quando viene nominato allenatore della prima squadra al posto dell'esonerato Mignani.\nL'8 aprile, dopo aver collezionato 1 punto in 6 partite ufficiali, viene sollevato dall'incarico, facendo cos\u00ec ritorno alla guida della formazione Under 17 sarda.\nChievoVerona e Eurocalcio.\nDalla stagione 2017-2018 ricopre il ruolo di allenatore in seconda, coadiuvando il mister Lorenzo D'Anna per la Primavera del Chievo Verona. Lascia l\u2019incarico a gennaio e rilascia un\u2019intervista in cui si sfoga contro il sistema calcio.\nNell'estate del 2018 diventa tecnico della Juniores dell'Eurocalcio, societ\u00e0 calcistica della provincia di Vicenza.\nMonza.\nIl 20 luglio 2019 viene inserito nell'organigramma tecnico del Monza, dove compare nel ruolo di responsabile e coordinatore dell'area offensiva.\nStatistiche.\nStatistiche da allenatore.\n\"Statistiche aggiornate all'11 marzo 2017.\""}
{"id": "668315", "revid": "486946", "url": "https://it.wikipedia.org/wiki?curid=668315", "title": "Re Ferrante", "text": ""}
{"id": "668316", "revid": "533647", "url": "https://it.wikipedia.org/wiki?curid=668316", "title": "Federico d'Aragona", "text": ""}
{"id": "668318", "revid": "2056951", "url": "https://it.wikipedia.org/wiki?curid=668318", "title": "Ferro da fucile", "text": "In araldica il termine ferro da fucile, estremamente raro nell'araldica italiana ma frequente in quella straniera, indica l'elemento d'acciaio che si impiega per far scaturire una scintilla da una pietra focaia. In italiano antico propriamente \"ferro da focile\", o \"accendiesca\".\nIn taluni casi la figura del \"ferro da fucile\" viene impiegata per rappresentare in forma stilizzata la lettera \"beta\" dell'alfabeto greco. Un esempio di tale uso \u00e8 quello che si incontra in molte rappresentazioni dello stemma di Costantinopoli, nel quale dovrebbero comparire quattro lettere \"beta\" d'oro, ma sono rappresentati spesso quattro ferri da fucile. Analogo stemma, ma con i ferri da fucile in argento, \u00e8 quello della Serbia nel quale pure sarebbero dovute comparire quattro lettere \"beta\". Nello stemma di Costantinopoli le lettere \"beta\" sono le iniziali della parola greca \"basileus (re)\". Nello stemma della Serbia, invece, qualora si ammetta che non derivi da quello di Costantinopoli, le lettere sarebbero delle \"ci cirilliche\". "}
{"id": "668327", "revid": "1654832", "url": "https://it.wikipedia.org/wiki?curid=668327", "title": "Henry Becque", "text": "Anche se la sua produzione fu esigua, poco nota e contraddittoria, il teatro becqueriano rappresent\u00f2 una svolta all'interno della tradizione ottocentesca.\nBiografia.\nNacque in un'umile famiglia che non gli consent\u00ec di effettuare studi estesi.\nDa giovane si arrangi\u00f2 e si mantenne con lavoretti precari.\nLa sua passione per il teatro si manifest\u00f2, un po' tardivamente, all'et\u00e0 di trent'anni, quando, nel 1867, scrisse il libretto di un'opera intitolata \"Sardanapalo\", ad imitazione di Lord Byron, musicata da Victorien Jonci\u00e8re.\nLo stesso anno, grazie alla collaborazione e all'aiuto dell'amico Victorien Sardou, mise in scena \"L'enfant prodigue\" (\"Il figliol prodigo\"), costituito da un copione brillante sulla falsariga dei vaudeville di moda all'epoca, che ottenne un buon riscontro di pubblico.\nMa la sua prima opera importante, \"Michel Pauper\", fatta rappresentare a sue spese, apparve nel 1870. L'importanza di questo cupo dramma fu compresa per la prima volta quando fu riproposto all'Od\u00e9on nel 1886, in quanto manifestava un maggiore interesse dell'autore verso le istanze sociali e politiche.\nLa prima parte della sua carriera si concluse, con il \"fiasco\" della commedia \"L'enlevement\" (\"Il ratto\"), basata sul tema del divorzio.\n\"Les corbeaux\" (\"I corvi\", 1882) afferm\u00f2 la posizione di Becque come innovatore, anche se dovette attendere ben cinque anni prima di essere accettata dai canali teatrali ufficiali, in questo caso la ribalta della \"Com\u00e9die-Fran\u00e7aise\".\nNel 1885 egli produsse il suo testo teatrale che ebbe maggiormente successo e che sollev\u00f2 un enorme scandalo: \"La Parisienne\" (\"La parigina\"). Il tema dominante dell'opera \u00e8 la ricerca della protagonista di un equilibrio fra le esigenze etiche-morali-sociali della vita matrimoniale e le trasgressioni fantasiose dell'adulterio.\nBecque produsse poco negli ultimi anni della sua vita, ma i suoi discepoli portarono avanti la tradizione che egli aveva creato. Mor\u00ec nel maggio 1899.\nIl pensiero artistico di Becque si distinse sia dal naturalismo di \u00c9mile Zola sia dall'idealismo romantico di Alexandre Dumas figlio. Secondo la concezione di Becque la verit\u00e0 del reale \u00e8 gi\u00e0, intrinsecamente, produzione lirica, quindi \u00e8 sufficiente fissarla, come una fotografia, sulla pagina di un libro. In pratica l'autore propugn\u00f2 un classico e innovativo verismo.\nOpere principali.\nLe sue altre opere includono \"Querelles litt\u00e9raires\" (1890) e \"Souvenirs d'un auteur dramatique\" (1895), che consistono principalmente di articoli ristampati nei quali egli non risparmia i suoi avversari. Il suo \"Th\u00e9\u00e2tre complet\" (3 volumi, 1899) comprende \"L'Enfant prodigue\" (Teatro Vaudeville, 6 novembre 1868); \"Michel Pauper\" (Th\u00e9\u00e2tre de la Porte-Saint-Martin, 17 giugno 1870); \"L'Enlivement\" (Vaudeville, 18 novembre 1871); \"La Navette\" (Gymnase, 15 novembre 1878); \"Les Honn\u00eates Femmes\" (Gymnase, 1\u00ba gennaio 1880); \"Les Corbeaux\" (Com\u00e9die-Fran\u00e7aise, 14 settembre 1882) e \"La Parisienne\" (Th\u00e9\u00e2tre de la Renaissance, 7 febbraio 1885)."}
{"id": "668328", "revid": "48344", "url": "https://it.wikipedia.org/wiki?curid=668328", "title": "Teatro medioevale", "text": ""}
{"id": "668330", "revid": "9", "url": "https://it.wikipedia.org/wiki?curid=668330", "title": "Apocrifo di Giacomo", "text": ""}
{"id": "668331", "revid": "1745361", "url": "https://it.wikipedia.org/wiki?curid=668331", "title": "Il Contemporaneo", "text": "Il Contemporaneo nasce il 27 marzo 1954 come rivista settimanale politico - letteraria d'ispirazione marxista a Roma sotto la direzione iniziale di Romano Bilenchi, di Carlo Salinari e Antonello Trombadori. Nel marzo del 1958 il comitato direttivo, formato da Renato Guttuso, Carlo Melograni, Velso Mucci, Carlo Salinari, Albe Steiner, Antonello Trombadori e Glauco Viazzi trasforma la rivista in mensile e nel 1965 si affianca alla rivista \"Rinascita\" della quale diventer\u00e0 supplemento mensile.\nStoria.\n\"Il Contemporaneo\" si prefigge il compito di intervenire con gli strumenti della cultura marxista, nei campi della produzione letteraria, del cinema, delle arti figurative e del teatro. Si rivolge a un pubblico medio e vuole approfondire secondo angolazioni marxiste e antiprovinciali, come afferma nella \"Presentazione\" apparsa sul n.1 del marzo 1954, il \"passaggio dal neorealismo al realismo\":\nVenivano in questo modo indicate le linee di tendenza dell'intervento ideologico della cultura marxista italiana di impronta umanistico-storicistico alle quali la rivista rester\u00e0 sempre fedele.Appariranno sulle pagine del periodico alcune delle pi\u00f9 note polemiche culturali dell'epoca, da quelle sulle avanguardie storiche del Novecento, a quelle sul neorealismo e realismo, sugli intellettuali e sul '56.\nCon la trasformazione della rivista in supplemento, nel 1965, sotto la direzione di Michele Rago, si assiste ad un cambiamento: il mensile diventa pi\u00f9 monografico e dedica i suoi fascicoli a problemi letterari, culturali, scientifici, sindacali e politici.\nDopo le elezioni del '74 e del '75, il \"Contemporaneo\" affronta, parallelamente a Rinascita, i problemi che il nuovo ruolo del PCI poneva. Anche negli anni '80 il periodico mantiene la sua impostazione caratteristica e affronta in fascicoli monografici alcuni dei temi di maggiore attualit\u00e0, come il rapporto fra democrazia e socialismo, la questione giovanile, i legami Europa-USA, i problemi della ricostruzione dopo il terremoto dell'Irpinia del 1980.\nNel 1989, con la sospensione delle pubblicazioni di \u00abRinascita\u00bb, si chiude anche la stagione del \u00abContemporaneo\u00bb."}
{"id": "668342", "revid": "287204", "url": "https://it.wikipedia.org/wiki?curid=668342", "title": "Quinto Ghermandi", "text": "Biografia.\nNato ai Ronchi di Crevalcore (Bologna) il 28 settembre 1916 in una famiglia di proprietari terrieri appartenente alla borghesia agraria emiliana, che aveva la propria dimora nel castello di quella frazione (oggi propriet\u00e0 del Comune di Crevalcore), scopre giovanissimo la sua vocazione per la scultura. A cinque anni, il suo gioco preferito \u00e8 realizzare oggetti con la creta, materiale che si procura in una fornace di laterizi situata all'interno della tenuta di famiglia. Ma la decisione di diventare artista matura in lui allorch\u00e9, sempre bambino, assiste insieme al padre all'inaugurazione del monumento ai caduti della prima guerra mondiale e resta \"folgorato\" alla vista del complesso scultoreo.\nSi forma prima al liceo artistico di Bologna con Cleto Tomba, poi studia alla scuola di Ercole Drei, all'Accademia di belle arti del capoluogo, dove consegue il diploma in scultura nel 1940.\nPartecipa alla seconda guerra mondiale prima come bersagliere in Grecia, poi come paracadutista in Egitto, dove prende parte alla . Viene catturato dalle truppe britanniche e resta prigioniero per quattro anni in un campo di concentramento nel deserto. Dopo l'8 settembre del 1943 si rifiuta di collaborare con gli angloamericani \u2013 che, per fedelt\u00e0 al giuramento di soldato, considera ancora suoi nemici \u2013 e viene liberato soltanto nel 1946. In quegli anni avr\u00e0 modo di conoscere, attraverso le riviste britanniche, l'opera di Pablo Picasso e di Henry Moore.\nTornato dalla prigionia, inizia l'attivit\u00e0 artistica realizzando piccole sculture in terracotta, poi sperimenta la ceramica e il ferro saldato. Comincia anche ad esporre le sue opere. Nel 1952 partecipa alla XXVI Biennale di Venezia.\nIl suo primo approccio con il bronzo (tecnica della fusione a cera persa), materiale che gli consentir\u00e0 di esprimere appieno il suo talento, avviene nel 1958 grazie all'intuizione dell'imprenditore edile Giona Baldisserra, suo grande amico e mecenate, che gli commissiona una serie di sculture raffiguranti animali per il suo parco, da realizzarsi appunto in bronzo. In quello stesso anno si aggiudica il \"Premio Bologna\".\nL'anno seguente ottiene il premio per la scultura di Carrara e vince, insieme a Lynn Chadwick, il premio internazionale del Bronzetto a Padova.\n\u00c8 ormai presente in tutte le pi\u00f9 importanti manifestazioni d'arte nazionali e internazionali.\nNel 1962 partecipa, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Presenta due sculture in bronzo: \"L'albero della paura\" del 1959 e \"L'eclisse\" del 1962.\nPrende parte alla XXX Biennale di Venezia nel 1960 e poi alla XXXIII nel 1966. Nel 1965 partecipa alla IX Quadriennale di Roma con sale personali.\nPer tutto il corso degli anni sessanta si susseguono le mostre personali e le partecipazioni a tutte le grandi mostre di scultura organizzate in Europa, Stati Uniti, Giappone, Brasile, Nuova Zelanda, Iran ed Egitto.\nNel 1964 presenta un gruppo di opere alla rassegna documenta III di Kassel.\nNel 1967 e 1969 vince il premio di scultura al Fiorino d'Oro di Firenze.\nSue opere sono presenti in raccolte pubbliche e private in Europa, soprattutto in Scandinavia, negli Stati Uniti e in America Latina; numerosi i monumenti pubblici e le fontane realizzati in tutto il mondo. Il Museo Novecento di Firenze espone l'opera \"Riccione\" del 1965.\n\u00c8 stato titolare della cattedra di scultura all'Accademia di belle arti di Firenze e poi di Bologna, dove, dal 1981 al 1984, ha ricoperto anche la carica di direttore.\nSposato con la pittrice Romana Spinelli (scomparsa il 5 agosto 2013), Quinto Ghermandi ha avuto tre figli: Cristina (deceduta nel 1993), Francesca (famosa fumettista e illustratrice) e Martino (editore).\n\u00c8 deceduto a Bologna il 18 gennaio 1994.\nTra le sue opere pi\u00f9 famose, \"Largo gesto per un massimo spazio\"; la fontana dell'ospedale Sant'Orsola di Bologna; la serie di fontane celebrative dell'Acquedotto di Romagna, la cui esecuzione \u00e8 stata proseguita dal figlio Martino dopo la sua morte, restando tuttavia incompiuta (l'ultima fontana, quella di Miramare di Rimini, \u00e8 stata infatti realizzata dalla committenza senza l'autorizzazione del figlio e degli eredi Ghermandi, che pertanto la considerano un falso). Fanno parte di questa serie anche la fontana collocata all'interno del Parco Urbano Franco Agosto di Forl\u00ec (citt\u00e0 che ha anche un'altra sua fontana in piazza XX Settembre, davanti al Tribunale, eseguita negli anni '50), la fontana di Via Calamelli a Faenza, quella sita a Lugo in Via Corelli e quella di Cesena, nei pressi dell'ippodromo. Da non dimenticare inoltre, l'ideazione e la realizzazione di una trentina di carri di carnevale a S. Giovanni in Persiceto a cui si lega un'importante produzione ironico-caricaturale.\nCon sentenza n. 2277/2016 dell 13/12/2016, al termine di una causa durata tredici anni, la Corte d\u2019Appello di Bologna ha condannato la Romagna Acque SpA a risarcire Martino Ghermandi, figlio di Quinto Ghermandi, per violazione del diritto morale d\u2019autore in relazione alla realizzazione della fontana celebrativa dell\u2019Acquedotto di Romagna sita in localit\u00e0 Miramare di Rimini."}
{"id": "668344", "revid": "125609471", "url": "https://it.wikipedia.org/wiki?curid=668344", "title": "Edith Head", "text": "Edith Head \u00e8 la donna con pi\u00f9 Oscar vinti e con pi\u00f9 candidature all'Oscar nella storia del cinema; pi\u00f9 in generale, \u00e8 la quarta persona ad aver ricevuto pi\u00f9 premi Oscar nella storia del cinema, infatti vinse 8 statuette (nel 1951 doppio Oscar, sia per i costumi a colori che in bianco e nero) su 35 candidature ottenute.\nBiografia.\nNel 1919 si laure\u00f2 e inizi\u00f2 una carriera da insegnante a La Jolla in California. Nel 1923, pur non avendo alcuna esperienza, decise di rispondere a un annuncio pubblicitario della Paramount Pictures che cercava lavoratori per il dipartimento costumi. Inizi\u00f2 cos\u00ec, disegnando costumi per i protagonisti di film muti, la sua carriera alla Paramount, che dur\u00f2 per ben 44 anni; nel 1967 infatti si trasfer\u00ec alla Universal. La sua carriera comprende oltre 400 film e va da \"Ali\" (1927), fino a \"Il mistero del cadavere scomparso\" (1982).\nGi\u00e0 negli anni trenta era diventata una delle costumiste pi\u00f9 affermate, ma furono gli anni cinquanta a sancire il suo dominio in questo campo, grazie anche alla pubblicazione di suoi libri sulla moda e alle partecipazioni allo show televisivo del celebre presentatore Art Linkletter, oltre che ovviamente ai costumi realizzati per le dive del periodo: si ricordino ad esempio gli abiti per Ingrid Bergman in Notorious - L'amante perduta (1946), per Gloria Swanson in \"Viale del tramonto\" (1950), per Elizabeth Taylor in Un posto al sole (1951), per Audrey Hepburn in \"Vacanze romane\" (1953), per Grace Kelly in \"La finestra sul cortile\" (1954), compreso il celebre \"Abito di Parigi\" che viene mostrato nelle prime sequenze del film, e che \u00e8 in seguito stato considerato un'icona della moda. Nel 1973, la celebre costumista appare, nei panni di s\u00e9 stessa, in un episodio della serie \"Colombo\" ambientato a Hollywood nel mondo del cinema.\n\"Il mistero del cadavere scomparso\" (1982), parodia del cinema noir degli anni quaranta e cinquanta, interpretato da Steve Martin e Rachel Ward, fu l'ultimo film della lunga carriera di Edith Head e la pellicola fu dedicata alla costumista che mor\u00ec il 24 ottobre 1981, all'et\u00e0 di 83 anni; \u00e8 sepolta nel Forest Lawn Memorial Park di Glendale, California.\nCuriosit\u00e0.\nIl volto della Head venne sfruttato per la realizzazione del personaggio Edna Mode del film Pixar \"Gli Incredibili - Una \"normale\" famiglia di supereroi\" (2004).\nPremi e riconoscimenti.\nNella sua carriera, Edith Head ha vinto otto Premi Oscar. Nel 1951, ne ha vinti addirittura due perch\u00e9 all'epoca era ancora in vigore la divisione tra gli Oscar per i film a colori e quelli in bianco e nero.\nNel 1965, ha ricevuto un Golden Laurel Award.\nPer il suo contributo all'industria del cinema, le \u00e8 stata dedicata una stella sulla Hollywood Walk of Fame.\nNel 2003 le poste statunitensi decisero di onorare alcune figure professionali del mondo del cinema attraverso una serie di francobolli: uno dei francobolli fu dedicato a Edith Head.\nWalk of Fame \nPremio Oscar \nPremio BAFTA\nLaurel Awards"}
{"id": "668353", "revid": "287204", "url": "https://it.wikipedia.org/wiki?curid=668353", "title": "Adelaide Football Club", "text": "LAdelaide Football Club \u00e8 un club di football australiano della citt\u00e0 di Adelaide, nell'Australia Meridionale.\nLa squadra gioca all'Adelaide Oval, l'inno del club \u00e8 \"The Pride of South Australia\" (L'orgoglio dell'Australia Meridionale), basata sulle note dell'inno dei marines statunitensi. I suoi giocatori pi\u00f9 famosi sono Mark Ricciuto, i fratelli Andrew e Darren Jarman, Andrew McLeod e Tony Modra. L'attuale allenatore della squadra \u00e8 Matthew Nicks.\nLa storia del club.\nLa lega di football australiano dell'Australia Meridionale (SANFL, South Australian National Football League) ha cercato di mandare un proprio club nella pi\u00f9 importante lega di football australiano, la Victorian Football League (VFL) fin dal 1981 . I negoziati si protrassero a lungo e si sbloccarono soltanto quando, nel 1990, il team di Port Adelaide sigl\u00f2 un accordo con la AFL per entrare a far parte della lega l'anno successivo. Questo scaten\u00f2 una violenta serie di polemiche che port\u00f2 la SANFL a fare una controproposta all'AFL per far entrare un club in grado di rappresentare tutta la citt\u00e0 e i suoi tifosi, venne quindi messo in piedi l'Adelaide Football Team e l'AFL accett\u00f2, tra le proteste dei tifosi di Port Adelaide, i Crows nelle lega. L'episodio si chiuse definitivamente soltanto nel 1997 quando Port Adelaide entr\u00f2 anch'esso a far parte della lega nazionale.\nCome colori del team vennero scelti i colori tradizionali dello Stato e anche il soprannome ricorda quello dato ai giocatori della rappresentativa statale, \"Croweaters\".\nLa rivalit\u00e0 tra tifosi e giocatori dei due club di Adelaide \u00e8 molto accesa e, cosa molto rara per lo sport australiano, sono anche successi scontri tra giocatori al di fuori del terreno di gioco.\nI Crows (corvi) non impiegarono molto tempo per raggiungere il successo, e si aggiudicarono due campionati consecutivi nel 1997 e 1998 sotto la guida del coach Malcolm Blight.\nIl club.\nAbbonati.\nNel 2006 il club ha marcato un nuovo record per la VFL/AFL, diventando il primo club della storia con pi\u00f9 di 50.000 abbonati, risultato ancor pi\u00f9 impressionante se si considera che lo stadio non \u00e8 grado di ospitare tutti gli abbonati!\nLa squadra del decennio.\nMentre i club pi\u00f9 antichi hanno nominato la propria squadra del secolo per celebrare i cento anni di storia della VFL/AFL nel 1996, Adelaide ha nominato la propria squadra del decennio, dalla fondazione al 2000."}
{"id": "668355", "revid": "76963", "url": "https://it.wikipedia.org/wiki?curid=668355", "title": "Ellen Terry", "text": "Fu insignita dell'Ordine dell'Impero Britannico. Nata come Alice Ellen, invert\u00ec i suoi due nomi al momento del suo primo matrimonio.\nBiografia.\nEllen Terry nacque a Coventry in Inghilterra secondogenita di Benjamin Terry e Sarah Ballard, entrambi attori. Anche suo fratello Fred e sua sorella Kate intrapresero la carriera di attori. Apparve sul palcoscenico quando era ancora bambina. Non and\u00f2 mai a scuola.\nGli esordi al Princess Theatre.\nIl primo ingaggio di Ellen, all'et\u00e0 di otto anni, fu nel 1856 al \"Princess Theatre\" dove recit\u00f2 la parte di Mamilio nel \"Racconto d'Inverno\" di Shakespeare, che fu replicato consecutivamente per centouno serate. Anche sua sorella Kate, che aveva iniziato a recitare a Londra nel 1852 recit\u00f2 la stessa parte. Gli attori bambini sono presenti da sempre sulla scena in ruoli di supporto e come parte del loro apprendistato, ma solo agli inizi nell'Ottocento la critica e il pubblico sembrano cominciare a prenderne nota e a evidenziare il loro contributo negli spettacoli. Kate e Ellen Terry sono tra le prime attrici bambine a ricevere pubblico riconoscimento per il loro lavoro in ruoli giovanili. Ellen and\u00f2 in scena al Princess Theatre con grande successo personale fino al 1859 conservando magnifici ricordi di quel periodo, nel quale, come ella stessa ricorda nella sua autobiografia, \"ero una bambina forte, felice e piena di vita\". In quegli anni interpreta anche i ruoli di Puck in \"A Midsummer Night's Dream\" (1856), Prince Arthur in \"King John\" (1858), e Fleance in \"Macbeth\" (1859).\nGli anni successivi e l'arrivo al Royalty Theatre.\nNei due anni consecutivi, Ellen e Kate viaggiarono in tourn\u00e9e con i loro genitori e un musicista, spostandosi in una citt\u00e0 diversa quasi ogni giorno e dormendo in piccole taverne. La famiglia ritorn\u00f2 a Londra nel 1861.\nTra il 1861 e il 1862 Ellen fu ingaggiata dal Royalty Theatre, diretto da Madame Albina de Rhona.\nNel 1862 raggiunse sua sorella Kate a Bristol ed inizi\u00f2 a lavorare con la compagnia di J.H. Chute, dove interpret\u00f2 un'ampia variet\u00e0 di ruoli. Ellen fece notare che non era capace di cantare o danzare. Le fu risposto che lo avrebbe dovuto fare in ogni caso. Presto fu ben lieta tanto di recitare Shakespeare che di interpretare commedie burlesche.\nI grandi ruoli e i riconoscimenti.\nNel 1863 Chute apr\u00ec il \"Theatre Royal\" a Bath dove Ellen interpretava la parte di Titania nel \"Sogno di una notte di mezza estate\".\nDal 1874 Ellen Terry divenne l'attrice shakespiriana pi\u00f9 famosa di Londra.\nNel 1878 dopo averla vista in \"Olivia\" di W.G. Willis, Henry Irving la invita a far parte della sua compagnia al Lyceum.\nI suoi spettacoli con Irving furono un successo strepitoso in Inghilterra e negli Stati Uniti.\nRimane nella storia del teatro il loro cavallo di battaglia, il famoso duetto di Benedetto e Beatrice, amanti dispettosi, in \"Molto rumore per nulla\".\nTra i ruoli magistralmente interpretati:\nOfelia (1878), Porzia (1879), Desdemona (1881), Giulietta e Beatrice (1882), Cordelia (1892) e Volumnia (1901).\nNel 1903 divenne impresaria dell'Imperial Theatre.\nNel 1925 divenne \"Dama\" insignita dell'Ordine dell'Impero Britannico.\nLa vita privata.\nEllen Terry si spos\u00f2 tre volte, e fu coinvolta in diverse relazioni durante la sua vita. A Londra mentre era ingaggiata dall\"'Haymarket Theatre\" Ellen venne immortalata con sua sorella Kate in un dipinto del celebre artista George Frederic Watts del quale si innamor\u00f2. Lo spos\u00f2 il 20 febbraio 1864 subito dopo il suo sedicesimo compleanno, quando Watts aveva 46 anni.\nDurante il breve periodo del suo matrimonio con Watts, Ellen Terry smise di recitare, ma non si sent\u00ec mai a suo agio in quella vita e non fu mai fedele a suo marito, dal quale si separ\u00f2 dopo solo 10 mesi di matrimonio.\nLa nascita di suo figlio, Edward Gordon Craig nel 1872 fu il risultato di una sua relazione con l'architetto Edward William Godwin, con il quale si ritir\u00f2 nell'Hertfordshire interrompendo ancora una volta la sua attivit\u00e0 di attrice. La loro relazione termin\u00f2 nel 1874 ed Ellen torn\u00f2 a recitare.\nNel 1876 si spos\u00f2 con il celebre attore Charles Kean. Durante questo periodo diede vita ad una profonda amicizia e ad una fitta corrispondenza con George Bernard Shaw. Dopo aver divorziato da Kean, contrasse nuove nozze nel 1907 con l'attore americano James Carew.\nSuo figlio Edward Gordon Craig divenne anch'egli un noto attore e direttore di teatro, sua figlia Edith Craig fu regista teatrale ed attrice e attivista per il voto alle donne in Inghilterra; suo nipote Sir John Gielgud divenne anch'egli un noto attore.\nLa cantante Helen Terry e la disegnatrice Helen Craig sono sue dirette discendenti.\nLe sue ceneri riposano a Londra presso San Paul, Covent Garden.\nCinema.\nEllen Terry, nella sua carriera, partecip\u00f2 a diversi film. Il primo lo gir\u00f2 nel 1918."}
{"id": "668357", "revid": "838137", "url": "https://it.wikipedia.org/wiki?curid=668357", "title": "Local government area del Territorio del Nord", "text": "Le Local Government Areas (LGA) del Territorio del Nord (Australia) sono entit\u00e0 governate da autorit\u00e0 locali, che hanno la responsabilit\u00e0 di provvedere ai servizi di responsabilit\u00e0 non statale. Il 1\u00ba luglio 2008 le LGA sono state riorganizzate e classificate in due distinte categorie:\nIn base a questa suddivisione, le LGA del Territorio del Nord sono 16, delle quali 5 sono municipalit\u00e0 e 11 sono contee (prima della riorganizzazione le LGA erano 61).\nAree non incorporate.\nVi sono poi 5 aree non incorporate, che non appartengono ad alcuna LGA:"}
{"id": "668358", "revid": "486946", "url": "https://it.wikipedia.org/wiki?curid=668358", "title": "Momento dipolare", "text": ""}
{"id": "668361", "revid": "229617", "url": "https://it.wikipedia.org/wiki?curid=668361", "title": "Sentimenti IV", "text": ""}
{"id": "668362", "revid": "228587", "url": "https://it.wikipedia.org/wiki?curid=668362", "title": "Keppel Bay", "text": "Keppel Bay (Baia di Keppel) () \u00e8 una baia dello stato del Queensland, in Australia. Si trova alla foce del fiume Fitzroy. Al termine della baia, ad est, si trova Cape Keppel.\nIl nome alla baia e alle vicine Isole Keppel fu dato da James Cook, che tocc\u00f2 quei luoghi il 27 maggio 1770, dopo Augustus Keppel."}
{"id": "668363", "revid": "46931", "url": "https://it.wikipedia.org/wiki?curid=668363", "title": "Baia di Keppel", "text": ""}
{"id": "668365", "revid": "52953", "url": "https://it.wikipedia.org/wiki?curid=668365", "title": "Nahual", "text": "Nella mitologia mesoamericana il Nahual (anche scritto \"Nagual\") \u00e8 considerato lo spirito buono, simile ad un angelo guardiano, che si manifesta sotto la forma di un animale. Ogni persona aveva un \"nahual\" che lo seguiva e lo proteggeva, ed anche ogni divinit\u00e0, come ad esempio l'Huitzilopochtli/colibr\u00ec ed il Quetzalcoatl/serpente piumato.\nTradizione mitologica.\nA seconda del giorno di nascita dell'antico calendario divinatorio, ogni persona riceve un differente nahual. I genitori possono privare il figlio della sua custodia fino a che lui maturi abbastanza per usarne la conoscenza in un modo responsabile. Questo per il fatto che la presenza dell'animale pu\u00f2 influire sulle caratteristiche del bambino. Per esempio, un toro \u00e8 forte, quindi se il nahual di un bambino \u00e8 un toro lui potrebbe usarlo in maniera irresponsabile per trarne vantaggio, agendo in modo da prendere ci\u00f2 che vuole.\nIn generale gli individui non rivelano alle altre persone i propri nahual, a meno che con costoro non abbiano una stretta relazione.\nAltri usi del termine.\nNei libri dello scrittore Carlos Castaneda il termine viene usato anche per descrivere una persona che \u00e8 capace di guidare gli altri verso nuove aree della percezione, e viene quindi considerato come un benefattore degli iniziati, una sorta di guida verso la libert\u00e0 totale. Un tale maestro sarebbe infatti dotato di un potente organismo energetico. \u00abQuesto fa di un nagual, che pu\u00f2 essere sia un uomo sia una donna, un condottiero nato per guidare altri stregoni\u00bb.\nPi\u00f9 in generale, secondo lo scrittore, il \"Nagual\" \u00e8 contrapposto al \"Tonal\", inteso come tutto ci\u00f2 che pu\u00f2 essere esplicato e compreso dalla ragione: insomma il \"Nagual\" \u00e8 una realt\u00e0 che trascende la comprensione puramente intellettuale e di cui si pu\u00f2 solo essere testimoni."}
{"id": "668366", "revid": "201640", "url": "https://it.wikipedia.org/wiki?curid=668366", "title": "Energie", "text": "Energie \u00e8 un marchio di abbigliamento streetwear italiano, nato nel 1991. \u00c8 controllato dalla Sixty Group."}
{"id": "668368", "revid": "6923", "url": "https://it.wikipedia.org/wiki?curid=668368", "title": "Miss Sixty", "text": "Miss Sixty \u00e8 un marchio di abbigliamento italiano, fondato nel 1991 a Roma da Wicky Hassan e Renato Rossi. Oltre ad aver creato una linea di abbigliamento, Miss Sixty ha immesso sul mercato una linea di gioielli a suo nome.\nIl marchio \u00e8 controllato dall'azienda Sixty Group SpA titolare dei marchi: \"Miss Sixty, Energie, Killah, Murphy e Nye, RefrigiWear\" e \"Roberta di Camerino\". L'azienda trevigiana Fly Group s.r.l. si occupa della linea di calzature di \"Miss Sixty\" e \"Murphy &amp; Nye\". La sede amministrativa e principale dell'azienda \u00e8 localizzata a Roma, mentre gli impianti produttivi sono a Chieti. La sede teatina ha poi chiuso nel 2014 liquidando i capi.\nStoria.\nNata nel 1991 come produttrice di jeans a vita bassa per il pubblico femminile, fu tra i primi nel suo genere e ne furono prodotti 27 milioni di capi. Negli anni 90 l'azienda riunisce i marchi Energie e Miss Sixty, acquisendo i marchi Refrigiwear, Killah e Murphy&amp;Nye. I jeans dell'azienda erano molto apprezzati dal pubblico, anche da alcuni personaggi famosi che l'hanno appoggiata pubblicamente. Nel 2007 il gruppo ha il record di fatturato con 700 milioni di euro di entrate, occupando 2500 dipendenti con una presenza di vendita globale in 80 paesi.\nSul finire degli anni 2000 l'azienda entra in una fase di flessione. Dal 2008 dopo la crisi della Grande recessione il gruppo affronta un periodo di forte flessione finanziaria e di vendite a causa della malattia del fondatore e della omonima crisi, tanto che la branca asiatica del gruppo viene ceduta alla Trendy International. Il fatturato cala in quell'anno a 542 milioni, fino ad arrivare al 2011 a 300 milioni con il contraltare del debito che cresceva. Nonostante la ricapitalizzazione di 40 milioni avvenuta nel 2013, il gruppo venne ceduto nel 2012 ad un fondo di investimento panasiatico, di nome Crescent HydePark. Nel luglio 2016 chiude un'altra sussidiaria a Palermo."}
{"id": "668369", "revid": "1543377", "url": "https://it.wikipedia.org/wiki?curid=668369", "title": "Conspiracy X", "text": "Conspiracy X \u00e8 un gioco di ruolo di spionaggio alla X-Files, pubblicato dalla New Millennium Entertainment e successivamente dalla Eden Studios, ambientato in negli Stati Uniti che va dal periodo della guerra fredda sino ai giorni nostri. I giocatori impersonano agenti segreti di una squadra speciale invischiati in investigazioni riguardanti alieni ed esperimenti governativi sotto copertura.\n\"Conspiracy X\" \u00e8 prodotto e pubblicato in italiano nel 1996 dalla 3D6 Editoria sulla base della seconda revisione della prima edizione statunitense. Nonostante la copertina rifatta e le illustrazioni aggiuntive di disegnatori italiani, purtroppo la traduzione non \u00e8 adeguata\nSistema di gioco.\nLa generazione dei personaggi avviene mediante l'acquisto di caratteristiche fisiche e mentali attraverso i punti dati al momento della creazione. Stare nella media delle caratteristiche fisiche e mentali non costa nulla mentre aumentarle o diminuirle costa o fa guadagnare punti in modo direttamente proporzionale a quanto ci si discosta dalla media.\nLe classi o professioni che il personaggio pu\u00f2 scegliere sono: agente CIA, agente DEA, agente FBI, scienziato della NASA, ricercatore occultista, ufficiale dell'esercito pi\u00f9 i partecipanti a progetti governativi come il Progetto MKULTRA, Moondust e Rasputin.\nPer ognuna di esse si ha accesso ad abilit\u00e0 e competenze particolari nonch\u00e9 a risorse differenti.\nQuest'aspetto \u00e8 ci\u00f2 che caratterizza il gioco e lo rende originale. \nDopo aver generato il personaggio, infatti, i giocatori si riuniscono assieme per creare il loro quartier genereale o cellula. Le risorse e l'avere un gruppo di giocatori pi\u00f9 vario possibile serve per attrezzare il proprio centro di indagini. Se \u00e8 vero che tutti possono avere accesso ad un computer portatile, far\u00e0 comodo avere un agente dei servizi segreti in squadra se si vogliono avere delle microspie professionali o un camioncino attrezzato per la sorveglianza."}
{"id": "668371", "revid": "125729023", "url": "https://it.wikipedia.org/wiki?curid=668371", "title": "Sergio Tacchini", "text": "\u00c8 stato cinque volte campione italiano di doppio: tre volte in coppia con Giordano Maioli (1966, 1970 e 1971) e due volte con Nicola Pietrangeli.\nBiografia.\nCarriera agonistica.\nSergio Tacchini si accosta al tennis nel 1955, a 17 anni. Quattro anni dopo, vince il Trofeo Bonfiglio, cio\u00e8 i Campionati Internazionali d'Italia juniores. Esordisce nel 1959 in Coppa Davis, competizione alla quale partecipa anche nel 1960. In entrambi i casi \u00e8 schierato nella finale della zona europea, a risultato acquisito. Compare nuovamente nel 1964, al primo turno contro l'Egitto, dove \u00e8 fondamentale per la vittoria 4-1 dell'Italia, vincendo entrambi i singolari e il doppio, in coppia con Pietrangeli. Differentemente, in semifinale con la Svezia, perde in singolare sia con Lundquist, sia con Schmidt e l'Italia \u00e8 eliminata per 3-1.\nCon l'avvento di Vasco Valerio alla guida della squadra nazionale, Tacchini non gode della fiducia del nuovo capitano non giocatore che non lo considera completamente maturo per la Davis. Tacchini, alla vigilia del primo turno della competizione del 1965, \u00e8 protagonista di un litigio con un avversario al Torneo di Napoli. Valerio lo squalifica e gli inibisce di partecipare ai primi due incontri di Davis. Nei quarti di finale, contro la Cecoslovacchia, il capitano schiera Tacchini soltanto in doppio con Pietrangeli, al posto di Maioli, mentre in singolare gli preferisce Merlo. La scelta si rivela un fallimento. Nonostante i due punti conquistati da Pietrangeli in singolare, il doppio Pietrangeli-Tacchini \u00e8 sconfitto. Infine, Merlo non riesce a conquistare il terzo punto contro il modesto ma pi\u00f9 fresco Hole\u010dek. L\u2019Italia \u00e8 cos\u00ec eliminata dalla Cecoslovacchia per 3-2 . In compenso, Merlo lo batte in finale ai Campionati assoluti.\nL'anno dopo Tacchini \u00e8 finalmente considerato titolare nel singolare e si aggiudica entrambi i match contro la Russia. Nella semifinale contro il Sudafrica compie l'impresa di battere Cliff Drysdale. Non gli riesce, per\u00f2, nella giornata finale, di conquistare il punto decisivo contro il pi\u00f9 debole Diepraam e l'Italia \u00e8 nuovamente eliminata. In totale, Tacchini vanta cinque vittorie e otto sconfitte, nel singolare di Coppa Davis, mentre, nel doppio, in coppia con Pietrangeli, ha ottenuto una vittoria e una sconfitta.\nAi Campionati italiani assoluti di tennis giunge in finale nel torneo di singolare nel 1960 ma perde da Beppe Merlo in tre set, dopo aver battuto Pietrangeli in semifinale. Identici risultati (vittoria in semifinale con Pietrangeli e sconfitta in finale da Merlo) ottiene nel 1963. Nel 1964 batte Merlo in semifinale ma in finale \u00e8 battuto in tre set da Pietrangeli. L'anno dopo \u00e8 nuovamente in semifinale contro Beppe Merlo e conduce per 3-0 al quinto set, quando l'incontro \u00e8 sospeso. L'indomani giunge con oltre 15 minuti di ritardo ed \u00e8 incredibilmente squalificato, perdendo la chance di giocare la sua quarta finale agli \"assoluti\". Nel doppio \u00e8 stato invece cinque volte campione italiano: tre volte in coppia con Giordano Maioli (1966, 1970 e 1971) e due volte con Nicola Pietrangeli (1967, 1968).\nHa partecipato a tutti i tornei del Grand Slam, ottenendo come miglior risultato il terzo turno agli U.S. National Championships 1966 nel singolare e agli Internazionali di Francia 1961 nel doppio misto. Nel doppio maschile ha raggiunto il secondo turno al Torneo di Wimbledon 1963 e agli Open di Francia 1969 e 1974. Agli Internazionali d'Italia \u00e8 giunto ai quarti di finale nel 1964, dove ha perso dall'australiano Fred Stolle, che poi giunger\u00e0 in finale. Ha vinto in singolare il Torneo di Nizza del 1964, battendo il francese Jean-No\u00ebl Grinda e il doppio del Campionato partenopeo del 1965, in coppia con Jean-Claude Barclay, battendo Merlo-Mulligan.\nSi \u00e8 ritirato dalla carriera tennistica, nel singolare, nel 1968 ma ha proseguito a gareggiare in doppio sino al 1974.\nCarriera imprenditoriale.\nSergio Tacchini, come imprenditore, \u00e8 considerato un innovatore, nel mondo del tennis, perch\u00e9 negli anni sessanta ha dato impulso all'introduzione dei colori nell'abbigliamento tennistico, mondo sino ad allora dominato dal bianco. La sua attivit\u00e0 imprenditoriale inizia nel 1966 con la creazione di Sandys S.p.A., che diventer\u00e0 poi Sergio Tacchini S.p.A.. Il marchio nato inizialmente per il tennis estende le sue attivit\u00e0 ad altri settori sportivi ed al tempo libero. Nel 1992 Tacchini \u00e8 nominato Cavaliere del lavoro.\nIn seguito ad un periodo di crisi, il 4 giugno 2007 entra ufficialmente nel gruppo Tacchini H4T (Hembly for Tacchini), societ\u00e0 cinese controllata da Billy Ngok, presidente di Hembly International Holdings, che la trasforma in brand company, e quindi \"Sergio Tacchini International\" nel 2013.\nIl 1\u00ba dicembre 2000 Tacchini diventa presidente dell'Olimpia, societ\u00e0 di pallacanestro di Milano, carica che mantiene fino al luglio 2002 quando cede la propriet\u00e0 della squadra.\nVita privata.\nHa sposato Pierrette Seghers, gi\u00e0 tennista di prima categoria e con la quale ha partecipato a diversi tornei, nella categoria del doppio misto. I due hanno un figlio, Alessandro, che in azienda si occupa dei rapporti con l'estero."}
{"id": "668380", "revid": "76069", "url": "https://it.wikipedia.org/wiki?curid=668380", "title": "Dies Irae (film)", "text": ""}
{"id": "668383", "revid": "102631", "url": "https://it.wikipedia.org/wiki?curid=668383", "title": "No Means No", "text": ""}
{"id": "668385", "revid": "1875018", "url": "https://it.wikipedia.org/wiki?curid=668385", "title": "Kukulk\u00e1n", "text": "Kukulk\u00e1n o Kukulcan (in maya yucateco composto da: \"kuk\" \"piuma\" con suffisso aggettivale \"-ul\", e \"can\" \"serpente\", quindi letteralmente \"serpente piumato\") \u00e8, secondo la mitologia maya, il dio serpente piumato.&lt;br&gt;\nDivinit\u00e0 protettrice dei sacerdoti, il suo culto (influenzato da quello di Quetzalc\u014d\u0101tl, suo analogo azteco col quale giunse a condividere alcuni miti) era particolarmente vivo a Chich\u00e9n Itz\u00e1, dove vennero ritrovati luoghi ad esso consacrati.\nEtimologia.\nIn Yucatec il nome \u00e8 scritto K'uk'ulkan (/Ku ku\u02d0lk\u00e4n/) e, in Tzotzil K'uk'ul-Chon (/Kukul t\u0283\u02b0on/). La forma Yucatec del nome \u00e8 formato dalla parola \"kuk\" (piuma) con il suffisso aggettivale \"-ul\", divenendo \"Kukul\" (piumato), in combinazione con \"can\" (serpente), dando il significato letterale di \"serpente piumato\"."}
{"id": "668386", "revid": "478814", "url": "https://it.wikipedia.org/wiki?curid=668386", "title": "Gukumatz", "text": "Gukumatz \u00e8 un personaggio primario del Popol Vuh, libro sacro dei Maya. \u00c8 uno dei personaggi pi\u00f9 importanti della saga, compare spesso nello svolgimento dell'opera, in particolare nei capitoli 1 e 5.\nStando alla leggenda Kiche, Gukumatz (chiamato anche Hunahp\u00f9 Utiw) era lo sposo-fratello di Tepeu (entrambi erano asessuati), e cre\u00f2 insieme a lui il mondo e l'umanit\u00e0."}
{"id": "668387", "revid": "120294640", "url": "https://it.wikipedia.org/wiki?curid=668387", "title": "Societ\u00e0 (rivista)", "text": "Societ\u00e0 \u00e8 stata una rivista di politica e cultura, a periodicit\u00e0 trimestrale, fondata dall'archeologo Ranuccio Bianchi Bandinelli a Firenze nel 1945; fiancheggiatrice del PCI con la \"nuova serie\" (1947), cesser\u00e0 le pubblicazioni nel 1961.\nStoria.\nSociet\u00e0 \u00e8 stata una rivista trimestrale fondata a Firenze nel 1945 da Ranuccio Bianchi Bandinelli e da un gruppo di intellettuali comunisti composto da Romano Bilenchi, Marta Chiesi, Maria Bianca Gallinaro e Cesare Luporini che tende a: \"integrarsi nella nostra cultura in modo polemico e dialettico richiamandosi alla tradizione di concretezza di quella parte di intellettuali del Risorgimento che riuscirono a portare l'Italia a livello europeo\".\n\"Societ\u00e0\" attraversa diverse fasi che corrispondono ai cambiamenti di direzione e anche la periodicit\u00e0 varia da trimestrale a bimestrale nonch\u00e9 l'edizione che passa da Leonardo di Firenze 1945-49, poi a Einaudi di Torino 1950-1956 e in seguito a Parenti di Milano dal 1956. Essa terminer\u00e0 le pubblicazioni nel 1961.\nDurante i primi due anni di pubblicazione, la rivista diventa la testimonianza della ricerca teorica della sinistra del dopoguerra tutta tesa nella ricostruzione politica e culturale della nuova Italia.\nSulla rivista apparivano le discussioni e le polemiche di quel periodo seguite da una rubrica che recensiva anche le altre riviste del momento, come \"Rinascita\", \"Socialismo\", \"La Nuova Europa\", \"Nord e Sud\", \"Lo Stato Moderno\".\nAll'aprirsi della nuova fase politica, iniziata con il '47, \"Societ\u00e0\" d\u00e0 il via ad una nuova fase che si caratterizza per la volont\u00e0 di porsi come uno strumento utile per la ricerca comunista e marxista. La sua fisionomia diventa meno variegata e inizia ad occuparsi stabilmente della tradizione comunista italiana in relazione agli apporti internazionali.\nIl periodico era diviso in tre parti: la prima parte raccoglieva gli scritti saggistici, la seconda i documenti, la terza le recensioni.\nEntrano a far parte della redazione intellettuali prestigiosi, come Mario Alicata, Massimiliano Aloisi, Antonio Banfi, Vezio Crisafulli, Carlo Muscetta, Carlo Salinari e Natalino Sapegno.\nQuando nel '53 la direzione passa a Carlo Muscetta e a Gastone Manacorda la rivista inizia a perdere quei caratteri di chiusura che l'avevano caratterizzata nel periodo precedente.\nLa vicenda del manifesto dei 101 produce, nel '57, le dimissioni dei direttori che vennero sostituiti da un Comitato di Direzione. In ogni caso, la rivista continua ad aprirsi alle nuove discipline, dall'antropologia dell'epistemologia, alla scienze sociali. Durante questa fase vengono affiancate alla parte saggistica, diverse sezioni, come \"Note e ricerche\", \"Rassegne\", \"Recensioni\", \"Schede\", \"Attualit\u00e0 e discussioni\"."}
{"id": "668388", "revid": "858648", "url": "https://it.wikipedia.org/wiki?curid=668388", "title": "Angela Finocchiaro", "text": "Ha vinto tre volte il David di Donatello per la migliore attrice non protagonista per \"Il muro di gomma\" (1992), \"La bestia nel cuore\" (2006) e \"Mio fratello \u00e8 figlio unico\" (2007).\nBiografia.\nNata e cresciuta a Milano da una famiglia originaria di Catania, inizia il suo percorso teatrale negli anni settanta, con una significativa esperienza nella compagnia sperimentale \"Quelli di Grock\". Partecipa a varie performance della compagnia, tra cui il surreale \"Spariamo alle farfalle\", e a molti altri spettacoli dalla comicit\u00e0 originale e stralunata, come \"Felice e Carlina\", \"La citt\u00e0 degli animali\", \"Giochiamo che io ero\", \"Vieni nel mio sogno\", \"Dudu Dada\". Nel 1980 Angela Finocchiaro allestisce, con Carlina Torta e Amato Pennasilico, lo spettacolo \"Panna Acida\", nome che passer\u00e0 poi ad indicare un nuovo gruppo teatrale e nel 1979 partecipa al film che le dar\u00e0 notoriet\u00e0 nazionale, \"Ratataplan\" di Maurizio Nichetti.\nA questa prima esperienza nel cinema fa seguito, dopo un anno, la partecipazione al successivo film di Nichetti, \"Ho fatto splash\". Negli stessi anni partecipa, sotto la guida di Gaetano Sansone, a un allestimento per il Carnevale di Venezia su testi di Giorgio Manganelli, ed intanto, scrive, interpreta e allestisce, sempre con Carlina Torta e Amato Pennasilico, il secondo spettacolo di \"Panna acida\", \"Scala F\" (1981), dedicandosi anche alla conduzione e ideazione della trasmissione radiofonica \"Torno subito\".\nNel 1982-83 partecipa come co-protagonista allo spettacolo \"Arsenico e vecchi merletti\" (Teatro Nuova Scena), mentre nel 1984 frequenta il seminario del Teatro di Porta Romana tenuto da Dominic De Fazio, cura lo spettacolo \"Miami\" per la rassegna del comune \"Milano d'estate\", e partecipa al saggio di drammaturgia della Scuola d'arte drammatica Paolo Grassi. Continua intanto il sodalizio con Maurizio Nichetti, e partecipa a una trasmissione per Rete 4, intitolata \"Quo vadiz?\" e realizzata dallo stesso Nichetti con Gabriele Salvatores. Scrive per \"Panna Acida\" lo spettacolo \"Viola\", e nel 1985 gira l'Italia per proporre i cavalli di battaglia di quel gruppo. Rappresenta \"Viola\" e \"Scala F\" al Festival Internazionale di Manizales (Colombia) e tiene un seminario per gli attori dell'Accademia d'arte drammatica di Bogot\u00e0.\nNella stagione 1985-86 Angela Finocchiaro debutta nel cabaret, interpretando il monologo \"Bocconcini\" di Giancarlo Cabella. Poco dopo (1988-89) porta in scena lo spettacolo teatrale in forma di monologo \"La stanza dei fiori di china\", scritto da Giancarlo Cabella e ispirato al romanzo \"Fiori per Algernon\" di Daniel Keyes. Lo spettacolo ottiene un grande successo tanto da essere ripreso a distanza di dieci anni. Nello stesso periodo, Angela Finocchiaro \u00e8 tra le protagoniste della trasmissione \"La TV delle ragazze\", condotta su Rai 3 da Serena Dandini. Prende parte anche al cast di \"Zanzibar\", andato in onda su Italia 1 nel 1988.\nDagli anni novanta in poi partecipa ad alcune fiction televisive (\"A che punto \u00e8 la notte\", \"Le madri\" e le due serie di \"Dio vede e provvede\"), e a numerose pellicole cinematografiche: \"Volere volare\" di Maurizio Nichetti (1990), \"Il portaborse\" di Daniele Luchetti (1991), \"Il muro di gomma\" (di Marco Risi, 1991), \"Assolto per aver commesso il fatto\" (di Alberto Sordi, 1991), \"Arriva la bufera\" (di Daniele Luchetti, 1993), \"Non ti muovere\", di e con Sergio Castellitto (2004). Ma, nonostante l'intensa attivit\u00e0 per il piccolo e grande schermo, Angela Finocchiaro non ha mai abbandonato le scene. Nel 1992 recita con Silvio Orlando in \"Sottobanco\" di Domenico Starnone, regia di Daniele Luchetti.\nSuccessivamente porta in teatro vari testi di Stefano Benni, a partire da \"La misteriosa scomparsa della Signorina W\", (1994-95, ripreso nel 1997), proseguendo con \"Pinocchia\" (assieme a Ivano Marescotti), per giungere al fortunato \"Benneide\", con repliche dal 2001 al 2004. Nel 2003-04 ha preso parte al programma comico \"Zelig\" su Canale 5 ed \u00e8 stata protagonista di \"Mammamia!\", serie su Rai 2 di brevi comiche mute (scritte, dirette e co-interpretate da Maurizio Nichetti). Nel settembre 2004 Angela Finocchiaro ha interpretato il monologo \"Teatro anatomico\" durante una puntata della trasmissione \"Report\".\nGrande successo ha ottenuto con l'interpretazione di Maria nel film di Cristina Comencini, \"La bestia nel cuore\", per il quale si \u00e8 aggiudicata il Nastro d'argento 2006, il David di Donatello 2006 e il Ciak d'oro 2006 come migliore attrice non protagonista; il Premio Wella Cinema Donna alla 62\u00aa Mostra internazionale d'arte cinematografica di Venezia e il premio Queen of Comedy Award 2006. La stagione teatrale 2006-07 la vede impegnata nell'opera di Walter Fontana \"Miss Universo\" che le vale un significativo apprezzamento della critica e del pubblico mentre sul grande schermo \u00e8 tra gli interpreti delle opere cinematografiche di Francesca Archibugi (\"Lezioni di volo\", 2007) e di Daniele Luchetti (\"Mio fratello \u00e8 figlio unico\", 2007). Per quest'ultimo ha vinto un secondo David di Donatello sempre come miglior attrice non protagonista, condiviso ex aequo con Ambra Angiolini per \"Saturno contro\".\nPartecipa a due delle commedie di maggiore incasso nel 2010: \"Benvenuti al sud\", con Claudio Bisio e Alessandro Siani, e \"La banda dei Babbi Natale\" con il trio Aldo, Giovanni e Giacomo. Per il primo viene candidata ai David di Donatello e per entrambi al Nastro d'argento, sempre come migliore attrice protagonista.\nTra il 2013 e il 2014 \u00e8 stata uno dei personaggi dei film \"Indovina chi viene a Natale?\" e \"Un boss in salotto\". Dal 2015 \u00e8 in scena a teatro con \"Calendar Girls\", tratto dalla omonima commedia cinematografica, dove interpreta il ruolo principale di Chris."}
{"id": "668391", "revid": "76963", "url": "https://it.wikipedia.org/wiki?curid=668391", "title": "Johann Baptist Cramer", "text": "Biografia.\nEra figlio di Wilhelm Cramer (1743-1799), famoso violinista e direttore d'orchestra londinese, fratello di Franz Cramer, compositore e direttore d'orchestra londinese e proveniva da una famiglia numerosa. Johann Baptist venne portato a Londra quand'era ancora piccolo e fu proprio l\u00ec che si svilupparono le sue capacit\u00e0 musicali. Dal 1782 al 1784 studi\u00f2 pianoforte con Muzio Clementi e presto divenne noto come pianista professionista sia a Londra che in tutta Europa. Ebbe una reputazione mondiale e fu anche molto apprezzato da Beethoven.\nCramer fu anche un importante compositore e fond\u00f2 nel 1824 la \"London music-publishing house of Cramer &amp; Co\". Ha scritto diverse sonate per pianoforte e altre composizioni, ma gli studi sono il lavoro che pi\u00f9 l'hanno reso noto e per cui \u00e8 conosciuto tuttora. Questi studi sono apparsi in numerose edizioni e sono diventati pezzi fondamentali per lo studio del pianoforte."}
{"id": "668400", "revid": "404449", "url": "https://it.wikipedia.org/wiki?curid=668400", "title": "Sindaci di Cosenza", "text": "Di seguito l'elenco cronologico dei sindaci di Cosenza e delle altre figure apicali equivalenti che si sono succedute nel corso della storia."}
{"id": "668417", "revid": "78273", "url": "https://it.wikipedia.org/wiki?curid=668417", "title": "Eltsin", "text": ""}
{"id": "668420", "revid": "465169", "url": "https://it.wikipedia.org/wiki?curid=668420", "title": "Animalize", "text": "Animalize \u00e8 il dodicesimo album dei Kiss, pubblicato il 13 settembre del 1984 per l'etichetta discografica Mercury Records.\nIl disco.\n\"Animalize\" \u00e8 uno degli album pi\u00f9 venduti del gruppo (\u00e8 stato premiato con due dischi di platino riportando cos\u00ec la band al successo che non riusciva pi\u00f9 a riscuotere dal 1979), e segna la prima e unica apparizione all'interno del gruppo di Mark St. John, chitarrista solista arruolato dopo il licenziamento di Vinnie Vincent. Tuttavia, alcuni mesi dopo la fine delle registrazioni dell'album, St. John sar\u00e0 costretto ad abbandonare il gruppo a causa di alcuni problemi di salute, favorendo l'entrata all'interno della band di Bruce Kulick che aveva suonato alcuni assoli di chitarra all'interno dell'album."}
{"id": "668422", "revid": "125832536", "url": "https://it.wikipedia.org/wiki?curid=668422", "title": "Asylum (Kiss)", "text": "Asylum \u00e8 il tredicesimo album dei Kiss, pubblicato il 16 settembre del 1985 per l'etichetta discografica Mercury Records.\nIl disco.\n\u00c8 definito, assieme al precedente album \"Animalize\", come l'album pi\u00f9 duro dei Kiss negli anni ottanta. \"Asylum\" presentava infatti brani con sonorit\u00e0 prettamente heavy metal (\"King Of The Mountain\", \"I'm Alive\", \"Love's a Deadly Weapon\") affiancati da altri brani pi\u00f9 di facile ascolto come \"Who Wants To Be Lonely\" e \"Tears Are Falling\", il brano pi\u00f9 noto del disco che venne trasmesso molto in radio negli anni ottanta. In evidenza il chitarrista Bruce Kulick, musicista dotato di grande tecnica che nel settembre del 1984 aveva sostituito Mark St. John.\nLe differenze rispetto all'album precedente rivelano un sound leggermente pi\u00f9 pulito e convenzionale."}
{"id": "668425", "revid": "125847114", "url": "https://it.wikipedia.org/wiki?curid=668425", "title": "Crazy Nights", "text": "Crazy Nights \u00e8 il quattordicesimo album registrato in studio dei Kiss, pubblicato il 18 settembre del 1987. L'album doveva tuttavia essere registrato e pubblicato nel 1986 (il progetto del disco si chiamava \"Condomnation\"), ma a causa di una indisposizione del produttore Ron Nevison le date di pubblicazione slittarono all'anno successivo.\nIl disco.\nAssieme ad \"Animalize\", rappresenta il maggior successo del gruppo negli anni ottanta, ma molti fans (specialmente quelli degli esordi) non gradirono la sua eccessiva commerciabilit\u00e0. Infatti, l'album si presenta maggiormente melodico rispetto ai precedenti \"Animalize\" e \"Asylum\", con brani che vennero anche apprezzati da chi non seguiva la musica rock. Il disco si divide nelle parti scritte da Stanley e Child che si avvicinano di pi\u00f9 al genere AOR, e in quelle scritte da Simmons, pi\u00f9 ruvide e meno ispirate.\nL'album segner\u00e0 un parziale ritorno al successo in Europa da parte del gruppo, grazie soprattutto ai singoli estratti, ossia \"Crazy Crazy Nights\" (che si isser\u00e0 al quarto posto della Top 10 britannica), \"Turn On the Night\", e \"Reason to Live\".\nIl titolo dell'album doveva essere originariamente \"Who Dares Wins\" (dietro proposta di Eric Carr) in riferimento al fatto che il gruppo ha dovuto attendere la disponibilit\u00e0 del produttore Ron Nevison per registrare l'album, ma \u00e8 stato in seguito cambiato in \"Crazy Nights\"."}
{"id": "668431", "revid": "125847625", "url": "https://it.wikipedia.org/wiki?curid=668431", "title": "Hot in the Shade", "text": "Hot in the Shade \u00e8 il quindicesimo album dei Kiss, pubblicato il 17 ottobre del 1989 per l'etichetta discografica Mercury Records.\nIl disco.\nSi tratta dell'album pi\u00f9 lungo in durata mai registrato dai Kiss: contiene quindici brani per una durata di cinquantotto minuti. \u00c8 inoltre l'ultimo album con Eric Carr alla batteria prima della sua morte nel 1991.\nAlla composizione dei brani dell'album hanno partecipato diversi personaggi noti, tra cui Tommy Thayer, che nel 2002 entrer\u00e0 nella band in sostituzione di Ace Frehley (che ha suonato le chitarre nei brani \"Betrayed\" e \"The Street Giveth and the Street Taketh Away\", scritti dal chitarrista assieme a Gene Simmons), Michael Bolton (che in precedenza lavor\u00f2 con Bruce Kulick in alcuni progetti), che ha scritto assieme a Paul Stanley il brano \"Forever\", maggiore hit dell'album, e Vini Poncia, che aveva prodotto gli album \"Dynasty\" e \"Unmasked\".\nCon i brani dell'album \"Forever\", \"Hide Your Heart\" (di cui artisti come Bonnie Tyler, Molly Hatchet e addirittura Ace Frehley nel suo album \"Trouble Walkin\"' realizzeranno una cover) e \"Rise to It\" (che saranno estratti come singoli tra la fine del 1989 e l'inizio del 1990) sono stati realizzati dei videoclip. Durante quello di \"Rise to It\", compaiono per la prima volta dopo il 1983 Gene Simmons e Paul Stanley in trucco e costume."}
{"id": "668448", "revid": "767487", "url": "https://it.wikipedia.org/wiki?curid=668448", "title": "Reis (cantante)", "text": "Studia canto all'Universit\u00e0 di Salvador. Dopo il diploma, nel 2000, ottiene una borsa di studio per proseguire la specializzazione a Berlino, dove studia con Turid Karlsen.\nCanta come solista con l\u2019Orquestra Sinfonica da Bahia e con l'orchestra dell\u2019Universit\u00e0 Federale di Bahia (Mahler, Mozart, Verdi, Villa-Lobos) e canta in varie opere in Brasile (\"Madama Butterfly\", \"H\u00e4nsel e Gretel\", \"Il flauto magico\") e nell'opera \"Rei Brasil\", a Salvador, evento di punta per i festeggiamenti dei 500 anni del Brasile, con la partecipazione di un'orchestra di percussioni baiane, cantanti pop, attrici, ballerini, coro e orchestra sinfonica diretta da Pino Onnis. \nNel 2000 registra un CD per voce e piano con brani inediti di Silvio Deolino Froes, compositore baiano degli inizi del Novecento.\nNel 2001 partecipa come protagonista all'opera contemporanea \"Pahi Tuna\", di Leonardo Vincenzo Boccia, basata su una leggenda degli indigeni brasiliani. Sempre nel 2001, partecipa a \"5 Operas de Bolso\" al Teatro Vila Velha (cinque opere brevi composte da cinque compositori differenti).\nCon il recital \"Vozes, Cantigas e Risos\" compie una stagione di concerti al Teatro Vila Velha.\nNel 2002 esordisce al Teatro Mercadante di Napoli nel programma \"Brizzi do Brasil\", dividendo la scena con Daniele Sepe. Dopo tale esperienza si dedica anche alla musica world e alla musica popolare creativa, diventando la cantante del gruppo A\u00e7o do A\u00e7\u00facar, con una serie di concerti in Brasile e in Europa. Nel 2003, in una stagione di concerti al Teatro XVIII, in Salvador, canta con Caetano Veloso, Arnaldo Antunes, Virg\u00ednia Rodrigues, Margareth Menezes e Zeca Baleiro, e a San Paolo, al Festival Sons do Exilio. \nCon A\u00e7o do A\u00e7\u00facar, stagione di concerti al Teatro Vila Velha, con la direzione di Marcio Meirelles, nel 2003 e 2004. Tour in Italia e Francia con concerti all'Aterforum a Ferrara, al Festival GMEM a Marsiglia, al club La Palma di Roma, ecc.\nNel 2004 registra il brano \"Pelas nuvens\" per il disco \"Assobio da cobra\" di Manuel Paulo lanciato dalla EMI Portugal.\nNel 2005 esce il CD \"A\u00e7o do A\u00e7ucar\" con il repertorio originale del gruppo.\nNel 2005 partecipa a \"Mambo Mistico\", musical di Alfredo Arias e Aldo Brizzi prodotto dal Th\u00e9\u00e2tre National de Chaillot di Parigi e rappresentato 55 volte tra Nantes, Parigi e Marsiglia.\nNel 2007 ha registrato con Eugenio Bennato la canzone \"Lua Napolitana\" per il disco di Bennato \"Sponda Sud\".\nDal 2007 lavora a un ciclo di canzoni per voce ed elettronica che tra il 2008 e il 2011 divengono concerti multipiattaforma di \"mixed realities\" con Aldo Brizzi (contemporaneamente sia sul palco tradizionale sia con interazioni video operate a distanza via internet). Oltre ai concerti televisivi in Brasile, Messico, Egitto, USA, segnaliamo le performance all'Auditorio Nacional a Citt\u00e0 del Messico, a Santiago del Cile, a La Paz in Bolivia, Oi Futuro Ipanema di Rio de Janeiro, al TCA a Salvador, al BDB a San Paolo, all'Oxident a Berlino, alla Teatro Galleria Toledo di Napoli, al Festival Gmem a Marsiglia, alla Queen Elizabeth Hall e al Ronnie Scott's a Londra, a Palazzo Ducale a Milano, all'Opera del Cairo, al Castello di Rivoli, in una tourn\u00e9e in Charente Maritime, per concludersi con le registrazioni nei GRM Studios di Parigi e con una serie di video in 3D prodotto da 3DAlliance a Bologna.\nNel 2009 \u00e8 prima classificata (tra 1666 bands partecipanti) alla selezione del concorso nazionale brasiliano \"Conex\u00e3o Vivo\" della compagnia di cellulari Vivo.\nDal 2010 vive in Italia.\nNel 2012 \u00e8 la protagonista dell'opera multimedia \"Alter\", un progetto sulla migrazione, memoria e identit\u00e0 che viene eseguita in otto citt\u00e0 francesi nell'agosto dello stesso anno.\nNel 2014 \u00e8 Nana nell'opera di Aldo Brizzi \"Gabriel et Gabriel\" presentata a Parigi con la regia di John Dew.\nNel 2015 presenta concerti con il fisarmonicista Gianni Coscia e la pianista Silvia Belfiore (musiche di Villa-Lobos, Gershwin, Weill, Jobim, Brizzi) e partecipa a concerti di musica spirituale da Palestrina all'India a Scelsi con Raghunath Manet, Andrea Ceccomori e Rohan de Saram. Sempre nel 2105 esegue i \"Wesendonck-Lieder\" di Wagner a Nizza per il Cercle International.\nNel 2016-17 \u00e8 protagonista dell\u2019opera Treemonisha di Scott Joplin (a Salvador e a Lisbona con il N\u00facleo de \u00d3pera da Bahia). Nello stesso anno partecipa alla turn\u00e9e \"Preludio\" del N\u00facleo de \u00d3pera da Bahia con Gilberto Gil e Aldo Brizzi eseguendo parti da solista al Barbican, Casa Finlandia, Baloise Session, Teatro Francesco Cilea di Reggio Calabria e RAI di Milano.\nNel 2019 canta il Requiem di Mozart a Torino, Poulenc e Villa-Lobos a Firenze e nell'Opera dos Terreiros di Aldo Brizzi e Jorge Portugal al Th\u00e9\u00e2tre Sainte Marie d'en bas a Grenoble e al Festival Nuova Consonanza di Roma e nel 2020, in diretta televisiva, alla Concha Ac\u00fastica di Salvador."}
{"id": "668450", "revid": "916580", "url": "https://it.wikipedia.org/wiki?curid=668450", "title": "Quercus coccifera", "text": "La quercia spinosa (Quercus coccifera ) \u00e8 un arbusto sempreverde della famiglia delle Fagaceae, diffusa nel bacino del Mediterraneo.\nEtimologia.\nL'epiteto specifico deriva dal latino \"coccum\", termine genericamente usato per indicare le cocciniglie. La specie \u00e8 infatti attaccata, nelle aree calde, dal \"Kermes ilicis\", una cocciniglia da cui si estrae un colorante rosso.\nDescrizione.\n\u00c8 una pianta sempreverde a portamento arbustivo-arboreo, alta in genere 2-5 metri ma che, in condizioni ecologicamente favorevoli, pu\u00f2 raggiungere gli 8 m. Nella forma tipica germogli e rami giovani sono quasi del tutto glabri, con pochi peli radi sparsi solo nei rametti del primo anno; nella parte orientale del suo areale (dalle coste sud-orientali della penisola italiana al Medio Oriente), \u00e8 presente un morfotipo particolarmente xerofilo, noto come quercia di Palestina, che presenta germogli e rami giovani ricoperti da un fitto indumento di peli giallastri; tale entit\u00e0 in passato veniva considerata una specie a s\u00e9 (\"Quercus calliprinos\"), ma \u00e8 allo stato attuale considerata un morfotipo di \"Quercus coccifera\".\nLe foglie sono persistenti per pi\u00f9 anni, coriacee, brevemente picciolate, glabre su entrambe le pagine e con pochi peli sparsi lungo le nervature principali. La lamina fogliare \u00e8 piccola, generalmente lunga 2\u20133\u00a0cm, ellittica o ovata-oblunga, con margine dentato-spinoso nelle forme giovanili, intero nell'habitus adulto.\nLe ghiande sono solitarie o appaiate. Maturano in due anni perci\u00f2 sono presenti sia sui rametti dell'anno sia su quelli dell'anno successivo. La cupola \u00e8 emisferica completamente avvolgente, con squame inizialmente conniventi, poi visibilmente patenti.\nDistribuzione e habitat.\nL'areale della quercia spinosa si estende lungo le coste di tutto il bacino del Mediterraneo. Vegeta nel Lauretum caldo, o \"fascia termomediterranea\" dal livello del mare fino ai 300/500 metri d'altitudine, nella macchia mediterranea del tipo Oleo-Ceratonion e nelle garighe legate alla degradazione della foresta mediterranea sempreverde. \nIn Italia \u00e8 presente in tutte le regioni meridionali, con la sola esclusione della Campania; in passato la sua presenza \u00e8 stata indicata anche nell'estrema Liguria occidentale, tuttavia tali segnalazioni (risalenti al XIX secolo, ma riprese anche da autori moderni come Fiori, Gismondi e Pignatti) sembrano provenire da localit\u00e0 del Nizzardo, che oggi non fanno pi\u00f9 parte del territorio amministrativo ligure, pertanto la presenza di questa specie in Liguria \u00e8 dubbia. In Sardegna \"Quercus coccifera\" \u00e8 ormai diventata specie rara, presente soprattutto nelle stazioni forestali del sud-ovest dell'isola. In Sicilia risulta piuttosto frequente lungo la fascia costiera nord-occidentale (soprattutto nel Palermitano) e pi\u00f9 sporadica altrove. In Calabria, Basilicata e Puglia \u00e8 specie rara, distribuita prevalentemente nel settore ionico.\nSpecie simili.\nLa quercia spinosa pu\u00f2 essere facilmente confusa anche con le forme giovanili del leccio (\"Quercus ilex\"). Il principale elemento di distinzione \u00e8 la pelosit\u00e0, infatti il leccio ha le foglie (almeno le pi\u00f9 giovani) rivestite nella pagina inferiore da un denso indumento di peli bianchi, che le rende visibilmente discolori (verdi superiormente, bianche inferiormente), invece in \"Quercus coccifera\" il tomento \u00e8 quasi assente oppure \u00e8 presente (ma meno fitto) anche nella pagina superiore ed \u00e8 di colore grigio-giallastro. Nell'habitus adulto le due specie si differenziano nettamente per il portamento, lo sviluppo in altezza, le caratteristiche morfologiche delle ghiande, in particolare le cupole."}
{"id": "668454", "revid": "287204", "url": "https://it.wikipedia.org/wiki?curid=668454", "title": "George Frederic Watts", "text": "Watts divenne famoso nel suo tempo per le sue opere allegoriche, come \"Hope\" e \"Love and Life\".\nQuesti dipinti avrebbero dovuto far parte di un ciclo epico simbolico chiamato \"House of Life\", nel quale sarebbero state rappresentate le aspirazioni e le emozioni della vita umana in un linguaggio pittorico simbolico.\nBiografia.\nNato a Marylebone, Londra, da famiglia umile, suo padre era un povero pianista. Mostr\u00f2 il suo talento da giovanissimo, all'et\u00e0 di 10 anni impar\u00f2 l'arte scultorea da William Behnes e a soli 18 anni inizi\u00f2 a frequentare la Royal Academy.\nSi fece conoscere al grosso pubblico con un'opera dal titolo \"Caractacus\" con la quale partecip\u00f2 ad una selezione per gli affreschi delle nuove sedi del Parlamento inglese a Westminster nel 1843.\nWatts vinse il primo premio della competizione il cui scopo era anche promuovere opere a soggetto patriottico. Nonostante ci\u00f2 Watts non diede il suo contributo alla decorazione di Westminster ma si ispir\u00f2 all'edificio per concepire una costruzione monumentale nella quale fossero rappresentate con affreschi i progressi sociali e spirituali dell'umanit\u00e0.\nA seguito di una visita in Italia alla met\u00e0 degli anni '40 del XIX secolo, Watts fu fortemente influenzato dalla Cappella Sistina di Michelangelo e dalla Cappella degli Scrovegni di Giotto. Nel 1845, a Firenze, nella loggia al piano terreno che d\u00e0 sul giardino di Villa medicea di Careggi, affresc\u00f2 l\"Uccisione del medico di Lorenzo il Magnifico nel pozzo della villa\".\nTornato in patria, non riusc\u00ec a trovare un edificio nel quale mettere a frutto le sue nuove ispirazioni. In conseguenza di ci\u00f2 gran parte delle sue creazioni artistiche dell'epoca vennero realizzate in forma di pitture ad olio, alcune delle quali furono studi ed abbozzi per la serie della \"House of Life\".\nDal 1860 le opere di Watts risentirono dell'influenza del pittore Dante Gabriel Rossetti, enfatizzando i piaceri sensuali e facendo uso di colori molto vividi. Fra le opere di questo periodo si trova il ritratto della sua prima moglie, l'attrice shakespeariana Ellen Terry, di cui s\u00ec innamor\u00f2 all'et\u00e0 di 30 anni, quando lei ne aveva appena compiuti 17. Appena dieci mesi dopo la celebrazione del matrimonio, 20 febbraio 1864, i due si separarono quando Ellen allacci\u00f2 una relazione con un altro uomo, il divorzio venne sancito soltanto nel 1877. Nel 1866 Watts convol\u00f2 a nuove nozze con la ritrattista di origini scozzesi Mary Fraser Tytler.\nDal 1870 l'influenza di Rossetti e dell'Estetismo subirono un certo declino nella pittura di Watts, che inizi\u00f2 a combinare la tradizione classica con una pittura deliberatamente tormentata e sofferta, con lo scopo di suggerire le energie dinamiche dell'esistenza umana e della sua evoluzione, cos\u00ec come gli sforzi e le qualit\u00e0 transitorie dell'animo umano. Queste nuove realizzazioni furono una sorta di rivisitazione del progetto \"House of Life\" e mostrano l'influenza teorica di Max M\u00fcller, il padre della religione comparativa. Watts cerc\u00f2 dietro questa spinta di tracciare l'evoluzione delle mitologie dei popoli del mondo in una grande sintesi di idealit\u00e0 spirituale e scienza, soprattutto l'evoluzione darwiniana.\nNel 1881 lasci\u00f2 Londra e organizz\u00f2 il suo studio di pittura nella residenza di \"Little Holland House\" a Kenington. Le sue pitture epiche vennero esposte a Whitechapel dal suo amico Samuel Barnett, un sacerdote molto attivo nel campo delle riforme sociali.\nDopo aver rifiutato il titolo di baronetto offertogli dalla Regina Vittoria, Watts si trasfer\u00ec nuovamente nella residenza di \"Limnerslease\" vicino Compton, nel Surrey nel 1891.\nQui, insieme a sua moglie Mary, si dedic\u00f2 alla costruzione della \"Watts Gallery\", un museo dedicato alle sue opere - l'unico nel suo genere in Gran Bretagna come edificio dedicato alle opere di un solo artista - che venne aperta nell'aprile del 1904, poco prima della sua morte.\nSua moglie Mary disegn\u00f2 la vicina cappella funeraria mentre molti dei suoi dipinti finirono alla Tate Gallery a seguito delle donazioni dell'artista ai Tate nel 1897 e nel 1900.\nNel 1867 era stato eletto membro della Royal Academy e nel 1902 fu insignito dell'Order of Merit.\nNei suoi ultimi dipinti l'ispirazione di Watts sub\u00ec una fase mistica, evidente nell'opera \"The Sower of the Systems\", in cui Watts sembra anticipare l'arte astratta. Il dipinto infatti raffigura l'immagine di Dio appena distinguibile, sullo sfondo luminoso e ben definito di stelle e nebulose. In altre opere dello stesso periodo esistono molte somiglianze con il \"periodo blu\" di Pablo Picasso.\nWatts fu anche un notevole ritrattista, egli ritrasse gran parte dei personaggi pi\u00f9 importanti dell'epoca Vittoriana, con lo scopo di creare una raccolta dal titolo \"House of Fame\". Gran parte di questi ritratti si trovano ora nella National Portrait Gallery, e vennero donati intorno al 1895. Nei suoi ritratti Watts cerc\u00f2 sempre di miscelare la disciplinata compostezza con la forza dell'azione, i suoi ritratti sono noti anche per l'accentuazione delle espressioni di tensione e sforzo dei volti, tra i quali troviamo Charles Dilke, Thomas Carlyle e William Morris.\nDurante il suo ultimo periodo creativo, Watts torn\u00f2 alla scultura, il suo capolavoro \"Physical Energy\", l'enorme statua bronzea di un uomo nudo a dorso di cavallo che si ripara gli occhi dal sole mentre guarda davanti a s\u00e9, voleva essere inizialmente dedicata a Maometto, Attila, Tamerlano e Gengis Khan tutti personaggi simbolo della rude forza di volont\u00e0. Essa venne infine posta al Rhodes Memorial a Citt\u00e0 del Capo in onore delle allora celebrate visioni imperialistiche di Cecil Rhodes.\nIl saggio di Watts \"Our Race as Pioneers\" manifesta la sua convinzione della missione dell'Imperialismo britannico visto come una forza portatrice di progresso nel mondo. Una copia dell'opera venne posta nei Kensington Gardens di Londra sulla riva nordoccidetale della Serpentina.\nSubito dopo la sua morte vennero dedicate diverse biografie a Watts, con l'avvento del Modernismo, per\u00f2, la sua fama and\u00f2 declinando. \u00c8 noto uno schizzo ironico di Virginia Woolf che nel suo \"Freshwater\" ne fa un ritratto comico. Soltanto in epoche molto pi\u00f9 recenti la sua figura \u00e8 stata nuovamente valorizzata da autori come Veronica Franklin Gould che nel centenario della morte di Watts ha scritto \"G.F. Watts, The Last Great Victorian\"."}
{"id": "668455", "revid": "695564", "url": "https://it.wikipedia.org/wiki?curid=668455", "title": "The Grapes of Wrath", "text": ""}
{"id": "668458", "revid": "161374", "url": "https://it.wikipedia.org/wiki?curid=668458", "title": "Gran Rugby Parma", "text": ""}
{"id": "668463", "revid": "123233719", "url": "https://it.wikipedia.org/wiki?curid=668463", "title": "Broad Sound", "text": "Broad Sound \u00e8 una baia sulle coste orientali dell'Australia, situata nello stato del Queensland, 675 km a nord-ovest della capitale, Brisbane.\nLa penisola di Torilla forma il lato est della baia; Shoalwater Bay \u00e8 uno degli altri lati della penisola. L'esploratore britannico James Cook avvist\u00f2 la baia nel maggio del 1770, e le diede quel nome, Broad Sound, per la sua larghezza."}
{"id": "668464", "revid": "2039709", "url": "https://it.wikipedia.org/wiki?curid=668464", "title": "Storia di Acireale", "text": "Acireale, citt\u00e0 siciliana in provincia di Catania, ha una storia lunga secoli, che confonde le proprie radici nella leggenda della ninfa Galatea e del pastorello Aci. Storicamente il borgo assunse importanza a partire dal XVI secolo affermandosi poi nei secoli successivi.\nDalle origini ad Aquilia Nuova.\nXiphonia.\nSecondo tradizione Acireale e le altre Aci trassero la propria origine da \"Xiphonia\", misteriosa citt\u00e0 greca oggi del tutto scomparsa. I poeti Virgilio e Ovidio fanno risalire il mito della fondazione alla storia d'amore tra una ninfa chiamata Galatea ed un pastorello chiamato Aci, ucciso per gelosia dal ciclope Polifemo. Scomparsa Xiphonia, in epoca romana nello stesso territorio nacque una citt\u00e0 chiamata \"Akis\", e che storicamente partecip\u00f2 alle guerre puniche.\nMedioevo.\nNel Medioevo il borgo si consolider\u00e0 attorno al castello (oggi in territorio di Aci Castello), cambiando la propria denominazione in \"Jachium\", sotto i bizantini, \"Al-Yag\" con gli arabi e quindi in \"Aquilia\". Del periodo normanno \u00e8 la fondazione del Santuario di Valverde. Nel 1169 il territorio fu sconvolto da un terribile terremoto che provoc\u00f2 la dispersione della popolazione nell'entroterra e la nascita delle varie borgate di Aci. In particolare alcuni profughi fondarono nel promontorio a monte del castello un borgo chiamato Aquilia. Alla fine del XIV secolo una decina di nuclei familiari, si spost\u00f2 ancora pi\u00f9 a nord dove diedero vita ad Aquilia \"la nuova\" (anche \"Aci Aquilia\") in contrapposizione alla precedente denominata da allora \"la vetere\". Aquilia nuova fu il primo nucleo della citt\u00e0 attuale, di quel periodo si tramanda storicamente l'esistenza della taverna di un certo \"\"Zu Spiranza\" posta proprio nella odierna piazza del Duomo.\nDopo le distruzioni angioine causate dalla Guerra del Vespro e dalla peste del 1466, il borgo si arricch\u00ec di un tempio votivo dedicato originariamente a San Sebastiano Martire e che, dopo il terremoto del 1693, venne dedicato a Sant'Antonio di Padova e conserva tutt'oggi un bellissimo portale, in stile gotico lombardo del 1475, unico ricordo dell'antico edificio e di Aquilia Nuova. Il borgo apparteneva alla parrocchia sacramentale di Aci San Filippo. A favore del nuovo borgo vi fu anche la benevolenza dei reali aragonesi che rafforzandolo volevano porre un freno alle ambizioni espansionistiche della vicina Catania, spesso ribelle alla casata regnante. La tradizione popolare vuole che solo sul finire del medioevo le reliquie dell'amata Santa Patrona Venera tornassero in citt\u00e0 (anche se in momenti diversi) ed a pi\u00f9 riprese.\nIl XVI secolo.\nIl 1500 fu un secolo importantissimo per la citt\u00e0 di Acireale, dove si stava consolidando un forte ceto mercantile. Gi\u00e0 nel 1528 dietro il pagamento di 72.000 fiorini, l'imperatore Carlo V liberava Aci ed il suo territorio da ogni vassallaggio, mantenendola nel demanio ed erigendola a Comune. Nel 1553 Aquilia corse il pericolo di essere rivenduta e soltanto un donativo di 100 onze, da ricavarsi da una nuova gabella del vino e dei mosti, la fece scampare al pericolo di ricadere sotto il dominio baronale.\nCos\u00ec nel fervore nel 1548 sorgeva, di fronte alla Cattedrale, l'ospedale, la prima vera opera pubblica realizzata in citt\u00e0. L'opera sar\u00e0 poi lesionata dal terremoto del 1693 e quindi abbattuta (1811) per ampliare la piazza. Nel 1587 si iniziarono i lavori della costruzione della via di Santa Maria La Scala (\"Le chiazzette\").\nIn ambito religioso nel 1554 veniva elevato il campanile sud della Cattedrale e nel 1558 la chiesa dell'Annunziata (attuale Duomo) veniva elevata a sacramentale (parrocchia) dal Vescovo di Catania, monsignor Nicol\u00f2 Caracciolo. Di fatto la citt\u00e0 finiva di dipendere dalla chiesa di Aci San Filippo: si sanciva cos\u00ec l'ascesa di Aquilia anche in campo religioso.\nNel 1571 don Vincenzo Gravina defin\u00ec lo stemma cittadino: questo presentava a destra il castello merlato con in cima un leone coronato rampante con una bandiera, a sinistra i tre faraglioni uscenti dal mare con in alto le lettere A.G. a ricordo del mito di Aci e Galatea. Nei sigilli compare anche la dicitura: \"Acis civitas amplissima et fida regibus\". Lo stendardo venne custodito all'interno del castello e portato fuori per la festa patronale. Nel 1577 un tumulto spontaneo e sanguinoso contro talune imposizioni delle milizie spagnole costava alla citt\u00e0 17 impiccagioni e 15.000 scudi per ottenere l'amnistia. La citt\u00e0 in quel periodo oscillava tra i sei ed i settemila abitanti.\nNel 1582 nell'attuale frazione di Santa Tecla sbarcarono da ben sette galee turche circa trecento pirati comandati da Luccial\u00ec. Grazie per\u00f2 alla mobilitazione della popolazione questa incursione fall\u00ec ed i pirati furono costretti alla fuga.\n\u00c8 del 1594 il documento pi\u00f9 antico sul Carnevale di Acireale (mandati di pagamento, vol. II, 1586-1595, libro 6 foglio 72v), data in cui si fanno risalire le origini del carnevale.\nEspansione del XVII secolo.\nSotto il dominio spagnolo, nel XVII secolo, la citt\u00e0 oramai in ascesa si afferm\u00f2 ulteriormente come centro commerciale. Questa rapida ascesa caus\u00f2 una serie di contrasti e rivalit\u00e0 con gli altri casali, che ottennero di costituirsi in \"universitas\" (citt\u00e0). Nacquero: Aci Bonaccorsi (1652), Aci Castello (1647) (comprendente anche Aci Trezza), Aci San Filippo ed Aci Sant'Antonio (1628) (comprendente anche l'antica \"Aci\" \"Valverde, Aci Santa Lucia ed Aci Catena).\nLa citt\u00e0 vide realizzati importanti interventi di architettura religiosa, civile e militare. Alla fine del XVI secolo risalgono le realizzazioni di alcune importanti opere di fortificazione del litorale, fra cui la Torre Alessandrano, la torre quadrata di Sant'Anna a Capo Mulini (1585), la garitta di Santa Tecla e la \"Fortezza seu Bastione\" del Tocco sulla Timpa di Santa Maria La Scala (1592-1616).\nLa fortezza del Tocco venne progettata dall'ingegner Camillo Camilliani (in seguito vi partecip\u00f2 l'ingegnere acese Vincenzo Geremia - detto \"porcellana\" - cui si deve nel 1674 l'aggiunta di un cannoncino portatile). Queste opere furono rese necessarie dall'intensificarsi delle scorrerie turche dopo la battaglia di Lepanto. Il forte, da cui si gode un ampio panorama sulla costa era a pianta irregolare ed ospitava un grande cannone che, sparando un colpo ad ogni avvistamento di navi pirata, avvertiva la popolazione del pericolo. \nNel settore civile 1659 si avviano i lavori per la costruzione del Palazzo Comunale, ovvero la \"Loggia Giuratoria\".\nTra il 1658 ed il 1687 viene realizzata la cappella barocca di Santa Venera nella Cattedrale, per conservare le reliquie della Santa, che fino ad allora erano state conservate nella chiesa di Ges\u00f9 e Maria.\nAlla citt\u00e0 vennero riconosciuti i privilegi della \"Fiera Franca\" e della demanialit\u00e0. Nel 1616 la \"Fiera Franca\" viene trasferita ad Aquilia Nuova, facendo crescere il malcontento degli altri casali. Nel 1642 Filippo III di Spagna confer\u00ec alla citt\u00e0 lo status di citt\u00e0 demaniale (\"reale\" appunto), dietro corresponsione di una grossa elargizione di denaro. Contemporaneamente si perse il sostantivo \"Aquilia\".\nNel 1669, la citt\u00e0 accolse i numerosi profughi dalla eruzione dell'Etna che incombeva su Catania (Il capoluogo etneo contava in quel periodo sui 16.000 abitanti, Acireale circa 11.000).\nL'esuberanza di Acireale anche nel campo della cultura permise nel 1671 la fondazione della \"Accademia degli Zelanti\".\nLa citt\u00e0 prese parte alla guerra franco-spagnola a partire dal 1675 che fu combattuta in molte parti della Sicilia. Acireale parteggi\u00f2 per gli spagnoli e quando i messinesi coperti dai francesi occuparono la piazzaforte di Taormina, il Senato e la popolazione, sostenuta dal Vicer\u00e9 Aniello de Gusman (o de Guzman), marchese di Castel Roderigo, fortificarono la citt\u00e0, il mare presso l'attuale Capomulini e la parte boschiva a settentrione della citt\u00e0. Proprio a Capomulini durante i lavori per la fortificazione si rinvennero notevoli quantit\u00e0 di frammenti di statue marmoree databili in epoca romana, fra cui un busto marmoreo che venne attribuito a Giulio Cesare, noto come \"Cesare di Acireale\" e che ora \u00e8 visibile alla Pinacoteca Zelantea. Venne inoltre eretta una porta fortificata (1676), nell'attuale piazza Gusmana, su disegno dell'ingegnere militare Carlos de Grunembergh ma di cui oggi non rimane traccia. Nello scontro che poi avvenne nel 1677 presso le alture della vicina San Leonardello, gli Acesi batterono alcuni reparti francesi arrivati in soccorso dei messinesi e successivamente respinsero attacco dal mare, cannoneggiando la flotta avversa dalla fortezza del Tocco e dalla Torre di Sant'Anna. Nel 1678 il re Carlo II di Spagna concedeva alla citt\u00e0 il titolo di \"Amplissima\", per la fedelt\u00e0 dimostrata.\nNel 1680 veniva eletta Patrona della citt\u00e0 Santa Venera dal Vescovo di Catania, Monsignor Michelangelo Bonadies.\nIl 1693 e la ricostruzione.\nI processi di ascesa economica del XVI secolo e di affermazione della citt\u00e0 nel XVII secolo vennero bruscamente interrotti la mattina dell'11 gennaio 1693, quando la citt\u00e0 fu danneggiata dal terremoto che sconvolse tutta la Sicilia sud-orientale. Vennero rovinate: la corte del capitano di giustizia, la loggia dei giurati, tutte le chiese e i monasteri. Si \u00e8 stimato che almeno il sessanta per cento del patrimonio edilizio fu rovinato. Si contarono 739 vittime su una popolazione di quasi 13.000 abitanti. La scossa fu preceduta da alcune piccole e brevi scosse: l'usanza di allora di rifugiarsi in chiesa subito dopo una scossa sismica, fu per molti fatale. Nonostante gli ingenti danni riportati (comunque minori rispetto alle cittadine del Val di Noto), iniziarono ben presto i lavori di ricostruzione e gi\u00e0 nel 1705 si apriva il cantiere della chiesa di San Sebastiano, che verr\u00e0 poi arricchita dalla facciata (1713) e dalle opere di Pietro Paolo Vasta. Superato il dramma della distruzione e avviati una serie di processi per la ricostruzione della citt\u00e0 praticamente dalle fondamenta gi\u00e0 nel 1713 la citt\u00e0 iniziava a crescere superando i 12.000 abitanti.\nXVIII secolo.\nIl 28 aprile 1714 Vittorio Amedeo II di Savoia giungeva in citt\u00e0 accolto festosamente, ma gi\u00e0 nel 1717 la citt\u00e0 era pronta ad insorgere, invocando il ritorno degli spagnoli. Nel 1715 in Piazza Duomo, veniva giustiziato un tale Spampinato, uno dei briganti pi\u00f9 temuti d'allora. Nel 1740 la citt\u00e0 contava 13.500 abitanti. Nel 1743 verr\u00e0 innalzata l'edicola del Santissimo Rosario in Piazza Marconi, per ringraziare la Madonna per lo scampato pericolo della peste. Nel 1750 un eremita acese, fra' Rosario Campione fondava l'Eremo di Sant'Anna. Nel 1752 viene inaugurato l'artistico presepe della chiesa di Santa Maria della Neve, realizzato dal canonico Mariano Valerio. Nel 1756 vengono collocate le dieci statue raffiguranti vari personaggi del Vecchio Testamento, nel nastro della balaustra della Basilica di San Sebastiano. Nel 1757 veniva costruita la \"Carrozza del Senato\", berlina di gala per il magistrato civico. Le decorazioni furono realizzate di Alessandro Vasta. Nel 1778 veniva fondata l'Accademia dei Geniali, successivamente trasformata in Dafnica (1816). Nel 1781 scoppi\u00f2 un primo dissidio fra Acireale e Catania a causa della tessitura della seta. Infatti la citt\u00e0 di Catania si era alleata con Messina e Palermo per convincere il governo ad impedire alla citt\u00e0 acese la tessitura della seta che godeva di notevole prestigio in tutto il regno per via sia dei prezzi molto concorrenziali che della superiore qualit\u00e0 del prodotto. Comunque il Re Ferdinando I di Borbone respingeva l'istanza e confermava il diritto della tessitura ad Acireale. Nel censimento del 1793 \"Aci Reale\" ed il suo territorio contavano 19.732 anime.\nXIX secolo.\nNel 1806 il re Ferdinando III di Sicilia visit\u00f2 la citt\u00e0. Il re giunse da Mangano ed entr\u00f2 in citt\u00e0 in pieno giorno accolto dal senato vicino a Porta Gusmana e dalla popolazione al Duomo e fu ospite nella casa del barone Saverio Musmeci nel piano di San Domenico. Meravigliato dello splendore cittadino nomin\u00f2 la citt\u00e0 \"amplissima e fedelissima\" e concesse il privilegio del nome di Senato per il governo cittadino. Poco dopo elesse la citt\u00e0 capo-luogo col distretto di 18 citt\u00e0 e terre e diede l'ordinaria corte militare. Nel 1811 vengono inaugurate: la prima parte dell'attuale corso Savoia (allora \"via Carolina\"), la Villa Belvedere e l'Ospedale Santa Marta e Santa Venera. Nel 1813 Acireale venne aggregata al distretto di Catania dal Parlamento Siciliano e veniva privata della sede giudiziaria nonostante gli oltre 19.000 abitanti e le proteste. Si veniva a creare un nuovo dissidio fra le due citt\u00e0. Nel 1817 venne incluso tra i comuni compresi nel neo-costituito distretto di Catania. Nel 1818 un terremoto provoc\u00f2 danni gravi. Nel 1819 vi furono nuovi dissidi con Catania a causa di un prolungato ritardo nell'apertura del tratto acese della strada \"litoranea\" di collegamento con Messina. Inoltre nel 1835 la concessione di un porto a Capo Mulini fu rifiutata a vantaggio del porto di Catania. Nel 1837 la citt\u00e0 fu colpita da epidemia di colera, che provoc\u00f2 1.000 vittime.\nIl nuovo Regno d'Italia.\nNel 1838 in segno di riconoscenza per la fedelt\u00e0 dimostrata nei tumulti anti-borbonici del 1820 e 1837 arriv\u00f2 in visita Ferdinando II di Borbone e la citt\u00e0 fu eletta a distretto. Nel 1843 gli astronomi Wolfgang Sartorius Von Waltersh\u00e4usen e Christian Frederick Peters ed il pittore Giovanni Francesco Boccaccini realizzarono la meridiana nel transetto della Cattedrale. Nel 1848 venne costituita la Biblioteca e Pinacoteca Zelantea. Nel 1848 fu uno dei principali centri dei moti in Sicilia. Venne costituito un comitato rivoluzionario ed una guardia nazionale locale e fra l'altro, Salvatore Vigo Platania, cittadino acese, divenne ministro del governo rivoluzionario di Ruggero Settimo. Solo il 5 aprile 1849 le truppe borboniche al comando del generale Carlo Filangieri riprendevano possesso della citt\u00e0. Nel 1852 arriv\u00f2 l'acqua potabile. Partecip\u00f2 alle vicende garibaldine del 1860. Si fregia di esser stata la prima citt\u00e0 insorta ad innalzare il tricolore in Sicilia. Fu sede di giudizio per gli arresti avvenuti in seguito alle sommosse di Randazzo. Nel 1861 votava plebiscitariamente per l'annessione. Il Barone Pasquale Pennisi di Santa Margherita fu il primo sindaco eletto dopo l'Unit\u00e0 d'Italia. Nel 1866 veniva inaugurata la Stazione di Acireale. Nel 1867 si ebbe un'epidemia di colera. Nel 1868 la torre di Sant'Anna a Capomulini viene convertita in faro. Nel 1870 si inaugur\u00f2 il Teatro Bellini. Nel 1872 venne costituita la diocesi. Primo vescovo fu Gerlando Maria Genuardi. Nel 1873 fu aperto lo stabilimento termale di Santa Venera e l'inaugurazione dell'annesso \"Grand Hotel des Bains\" tappa fondamentale nello sviluppo della citt\u00e0. Acireale divenne in tal modo un centro termale di una certa notoriet\u00e0 e che ospit\u00f2 alcuni importanti personaggi quali Richard Wagner e famiglia (1882), Ernesto Renan, il Re Umberto I e la Regina Margherita (1881), il Granduca ereditario di Baden e l'insigne clinico napoletano Professor Cardarelli. Dal 1880 si costruiscono i primi carri di cartapesta per il carnevale. Nel 1881 ad Acireale che contava allora 38.547 abitanti, si inaugur\u00f2 il seminario vescovile. Nel 1884 venne istituito il Liceo Gulli e Pennisi. Nel 1892 fu attivata la prima linea telefonica verso Messina ed il 21 aprile del 1907 si la linea telefonica con Catania, con una telefonata tra i due primi cittadini, il professore Consoli per Catania e D'Antoni per Acireale. Nel 1896 arriv\u00f2 la luce elettrica.\nIl 5 febbraio 1897 in un palazzo comunale addobbato a festa, arrivava il cinematografo grazie ai fratelli Lentini due pionieri della celluloide in Sicilia. Successivamente nel 1907 fu data un'altra proiezione in piazza Duomo accompagnata dalla banda. Il primo cinema aperto in citt\u00e0 sar\u00e0 il \"Margherita\" nel 1909, a cui seguirono l\"'Eldorado\" e l'arena \"Eden\". Alla fine del XIX secolo un gruppo di studenti universitari cattolici della citt\u00e0, insieme ad altri gruppi di Bergamo, Pavia, Torino e Fiesole costituirono il nucleo di quella che sar\u00e0 la Federazione Universitaria Cattolica Italiana (FUCI).\nNovecento.\nNel 1903 veniva aperto il teatro - arena \"Eden\", all'interno della Villa Belvedere. Nel 1908 viene costituita la \"Cassa Operaia Santa Venera\" che poi diverr\u00e0 famosa con il nome di \"Banca Popolare Santa Venera\". Il terremoto del 28 dicembre 1908 lesion\u00f2 in maniera irreparabile la parte superiore del settecentesco loggiato delle Benedettine che prospettava in piazza Duomo e che fu necessario abbattere. Tra il 1911 ed il 1914 fu colpita da terremoti che arrecarono danni agli edifici e fecero alcuni morti. Nel 1912 fu scossa da un altro tragico evento, un incidente ferroviario verificatosi nella stazione di Guardia Mangano che provoc\u00f2 quindici morti. Nel 1913 vennero rimosse le aiuole denominate del \"Cinque d'Oro\"\", destinate fino ad allora ad accogliere i complessi bandistici nei frequenti concerti in piazza Duomo. Nel 1915 poco prima che scoppiasse la prima guerra mondiale Acireale veniva collegata con Catania attraverso una linea tranviaria denominata \"Tranvia Catania Acireale\" che rimase in esercizio sino al 1934 quando venne soppressa. Nel 1920 l'epidemia di spagnola fece 1.000 vittime. Nel 1921 contava 34.674 abitanti. Nel 1927 veniva creata l'Azienda autonoma della Stazione di Cura. Nel 1929 venne collocata nella piazza Garibaldi la statua dedicata al milite ignoto realizzata dallo scultore acese Michele La Spina. Nel 1930 vennero introdotti nel carnevale i suggestivi carri infiorati. Nel 1937 Mussolini visit\u00f2 Acireale. Nel 1939 la citt\u00e0 ospit\u00f2 il principe Umberto di Savoia\nSeconda guerra mondiale.\nDurante la seconda guerra mondiale i tedeschi presero possesso da gennaio 1941 del castello Scammacca, dove insediarono un comando dell'aviazione militare della 7\u00aa Compagnia Kriegsberichter Luftwaffe. Essendo per lo pi\u00f9 sede di rappresentanza dal castello transitarono personaggi importanti come Erwin Rommel e Joachim von Ribbentrop. Al seminario vescovile estivo, sito in campagna a Santa Maria degli Ammalati, venne creato un ospedale da campo tedesco, mentre l'istituto cittadino \"San Michele\" venne requisito e destinato ad ospedale militare italiano. Vi erano dislocate inoltre alcune batterie costiere e stanziati dei reparti di bersaglieri nella caserma accanto alla chiese del Carmine. Il pastificio Leonardi, dichiarato di interesse bellico perch\u00e9 destinato ad assicurare parte dei rifornimenti alle truppe ed il sostentamento alla popolazione civile, sar\u00e0 mimetizzato con particolari tinte. Durante il conflitto vi furono alcuni momenti importanti: fra questi il triste bombardamento alleato del 14 novembre 1941 che provoc\u00f2 morti e distruzione. Nella primavera del 1943 dopo la ritirata italo-tedesca dal nord Africa, ed in prossimit\u00e0 dello sbarco alleato in Sicilia in citt\u00e0 si insediarono 3 compagnie del Battaglione Arditi \"Santa Severa\", composto da un centinaio di milizie fasciste, dislocati fra la villa, il complesso di S.Giovanni Nepomuceno, Capomulini e Santa Maria La Scala. Contemporaneamente il comando tedesco venne via via sostituito da truppe speciali paracadutate del \"1. Fallschirmj\u00e4ger-Division\", al comando del tenente colonnello Erich Walther e dalla divisione corazzata \"Fallschirm-Panzer-Division 1 \"Hermann G\u00f6ring\"\" che preparavano la linea difensiva Acireale-Etna-San Fratello (Me) successivo baluardo dopo la caduta di Catania (avvenuta il 5 agosto 1943). Acireale era infatti un nodo strategico nella risalita degli inglesi verso Messina. I tedeschi occuparono militarmente la piazza Indirizzo e lo snodo della Villa del Barone S.Lucia, alla confluenza delle vie Loreto e via nazionale 114 (oggi via provinciale per Santa Maria degli Ammalati) posizionando carri armati e mitragliatrici per coprire la ritirata. Un piano tedesco prevedeva inoltre di distruggere con esplosivo parte della citt\u00e0 per fare \"terra bruciata\" ed aveva avuto inizio con l'esplosione del ponte sulla ferrovia, vicino all'ingresso delle terme. Questo piano fu fortunatamente evitato grazie ad un sabotaggio da parte di alcuni coraggiosi cittadini. L'esercito inglese entr\u00f2 in citt\u00e0 l'8 agosto successivo con la fanteria del \"9th Durham Light Infantry\" dalla stazione ed i carristi del \"44\u00ba Royal Tank Regiment\" dalla via Dafnica ma dovettero attestarsi nell'attuale piazza del Duomo perch\u00e9 i tedeschi opposero una forte resistenza per proteggere la ritirata delle retrovie. Tale ritirata fu anche segnata da una serie di soprusi ai danni della popolazione civile. In seguito arrivarono la 51st (Highland) Division e i canadesi del reggimento The Seaforth Highlanders of Canada. Fra l'8 ed il 10 agosto gli inglesi risalirono tutto il territorio del comune, aiutati dalle incursioni aeree e dai cannoneggiamenti dal mare.\nLa lentezza dell'avanzamento dipese anche da una serie di campi minati a nord-ovest (Loreto-Piano d'Api) a sud (zona stazione) e da una serie insidiosa di batterie di cannoni tedeschi a nord fra S.M.Ammalati e Guardia ed a nord-est fra Guardia e Pozzillo tutti strategicamente posizionati dagli eserciti dell'Asse. Fra i militari acesi si distinsero il carabiniere Giuseppe Ricca e l'ufficiale Concetto Eugenio Piro decorati entrambi alla memoria con medaglia d'argento al valore militare. Inoltre il tenente di vascello Mario Patan\u00e8 che affond\u00f2 il 7 settembre 1943 (sera precedente l'armistizio) mentre era comando del sommergibile \u00abVelella\u00bb contrastava lo sbarco alleato a Salerno e il pilota di Motosilurante (cd. \"Maiale\") tenente Francesco Pandolfo. Fra i civili il professore Carmelo Salanitro, insegnante antifascista del locale liceo classico deportato e morto nel campo di concentramento di Mauthausen.\nIl secondo dopoguerra.\nNel 1944 viene costituito nella Chiesa di San Giuseppe da don Biagio Catania il primo gruppo scout cittadino, che si chiam\u00f2 \"Acireale I\".\n\u00c8 del 1946 la nascita dell'Associazione Sportiva Acireale. Il 15 febbraio del 1952 scoppia un violento incendio nel teatro \"Bellini\"; verr\u00e0 domato solo il giorno dopo. Il teatro sar\u00e0 distrutto e, da allora, rimarr\u00e0 in attesa di esser ricostruito. Dal 1967 prende il via una delle pi\u00f9 importanti rassegne italiane d'arte contemporanea, la \"Acireale turistico-termale\" che si terr\u00e0 fino al 1989. Il 14 marzo 1984 fu istituita la Riserva Naturale Orientata La Timpa di Acireale. Nel Natale 1984, le Poste Italiane emisero una cartolina dedicata al Presepe della grotta di Acireale. Nel 1986 si tiene la rassegna di architettura \"Il ventaglio\" copatrocinata dal Comune e dalla Banca popolare Santa Venera, curata da Ivan Castrogiovanni. Nel 1987 venne inaugurato lo stabilimento termale di Santa Caterina. Nel 1989 veniva inaugurata la nuova Stazione di Acireale,decentrata, che sostituiva la precedente ottocentesca.\nNel 1990 in una villa in contrada \"Zaccanazzo\" vengono girate le riprese del film \"Il padrino - Parte III\" di Francis Ford Coppola. Nel 1993 la locale formazione di calcio fu promossa in serie B. Il 13 marzo 1995 la cittadina fu colpita da una rovinosa alluvione che caus\u00f2 due morti. Nel 1996 il nome del Carnevale di Acireale entr\u00f2 a far parte Lotteria nazionale del Carnevale. Lo sar\u00e0 anche nel 1999, 2001 e 2006. Nel 1997 viene emesso dalle Poste Italiane un francobollo celebrativo dedicato alla citt\u00e0. Negli ultimi decenni vari comitati sono stati fondati per l'istituzione della provincia delle Aci e del comprensorio ionico-etneo.\nNel 2005 ottiene il titolo di citt\u00e0, ottenuto con D.P.R. del 30 novembre 2005."}
{"id": "668467", "revid": "116641910", "url": "https://it.wikipedia.org/wiki?curid=668467", "title": "Adventure Bay", "text": "Adventure Bay \u00e8 una baia situata nell'isola di Bruny, nel sud-est della Tasmania.\nScoperta nel 1773 da Tobias Furneaux, le fu dato il nome proprio per la sua nave, la HMS \"Adventure\". James Cook esplor\u00f2 la regione nel 1777, cos\u00ec come fece William Bligh nel 1788 e nel 1792.\nStoria.\nIl primo europeo ad avvistare la baia fu l'esploratore Abel Tasman, che cercava di ancorare la sua nave \"Heemskerck\" l\u00ec nel 1642. Invece, \"Heemskerck \"fu ricacciato in mare aperto da una tempesta, motivo per cui Tasman chiam\u00f2 quel luogo Storm Bay. Il capitano Tobias Furneaux la ribattezz\u00f2 in onore della sua nave, la HMS \"Adventure\", nel marzo 1773; il capitano aveva infatti ancorato la nave nella baia per cinque giorni dopo essersi separato dal capitano James Cook e la sua HMS \"Resolution\" durante il secondo viaggio di Cook alla ricerca del continente australiano. Il diario di Furneaux ha chiarito che la baia era un ottimo ancoraggio per le navi da rifornimento:\n\"A Sud-Est del primo luogo di innaffiamento c'\u00e8 una grande laguna che credo abbia un sacco di pesci in essa per uno dei nostri Signori del calibro di 2 dozzine di trote, e abitata da opossum, che era l'unico animale che abbiamo visto. Ci sono un gran numero di alberi della gomma e altri di un vasto spessore e molto alti...\".\nAltre persone dell'equipaggio di Furneaux individuarono prove di ci\u00f2 che credevano essere piccole cervi (bench\u00e9 pi\u00f9 probabilmente si trattava di canguri). [3 ] Furneaux not\u00f2 anche i segni di un insediamento aborigeno nella forma di \"diversi rifugi o capanne sulla riva, con diversi sacchetti di erba in cui trasportano il loro cibo\". - , ma i rami di cui erano fatte le capanne erano troppo separati tra loro e lacerati\" e \"non c'era nemmeno l'ombra di una persona\".\nCon una mappa affidabile del luogo e una certa abbondanza di acqua, sia potabile che per i giochi, Adventure Bay divenne rapidamente un punto di ancoraggio molto popolare fra gli esploratori europei. La \"Resolution\" di Cook fece scorte d'acqua l\u00ec nel 1777, seguita da William Bligh a bordo della HMS \"Bounty\" nel 1788 ed infine con la HMS \"Providence\" nel 1792. Anche Matthew Flinders cerc\u00f2 di entrare nella baia nel 1798.\nInsediamenti europei.\nAlla fine dell'Ottocento, Adventure Bay divenne il sito di una stazione baleniera. A cavallo tra il XIX e il XX secolo fu utilizzata da un'industria di legname. Al riparo da quasi tutti i venti che soffiano dal nord-est con una certa intensit\u00e0, il comune di Adventure Bay nella baia meridionale costru\u00ec due ampie segherie ed un lungo pontile, da dove le navi marittime un tempo caricavano il legname. Ad ogni modo, pericolosamente esposte alle tempeste che spiravano da nord-est, diverse navi furono arenate e andate in malora accanto al pontile. Il pi\u00f9 grande disastro del genere riguarda la \"Natal Queen\", di 241 tonnellate, che si schiant\u00f2 sulla baia nel 1909.\nL'Ufficio Postale di Adventure Bay apr\u00ec il 1\u00ba dicembre del 1890 e chiuse nel 1974, quando l'isola inizi\u00f2 ad essere soltanto una destinazione turistica.\nSecondo una stima demografica risalente al 2006, gli abitanti del posto sono circa 150."}
{"id": "668479", "revid": "24823", "url": "https://it.wikipedia.org/wiki?curid=668479", "title": "San Massimo di Alessandria", "text": ""}
{"id": "668480", "revid": "73997", "url": "https://it.wikipedia.org/wiki?curid=668480", "title": "MotorHeadgirlSchool", "text": ""}
{"id": "668481", "revid": "73997", "url": "https://it.wikipedia.org/wiki?curid=668481", "title": "Mot\u00f6rHeadgirlSchool", "text": ""}
{"id": "668482", "revid": "73997", "url": "https://it.wikipedia.org/wiki?curid=668482", "title": "Motorheadgirlschool", "text": ""}
{"id": "668485", "revid": "73997", "url": "https://it.wikipedia.org/wiki?curid=668485", "title": "Mot\u00f6rheadgirlschool", "text": ""}
{"id": "668497", "revid": "22475", "url": "https://it.wikipedia.org/wiki?curid=668497", "title": "Panthera leo vereshchagini", "text": "Il leone della Beringia (\"Panthera leo vereshchagini\" Baryshnikov e Boeskorov, 2001), noto anche come leone della Siberia orientale, \u00e8 una specie estinta di felino che visse durante il Pleistocene in Yakutia (Russia), in Alaska (USA) e nel Territorio dello Yukon (Canada). Le analisi del cranio e delle mandibole di questo leone dimostrano che si tratta di una nuova sottospecie diversa dagli altri leoni preistorici. Differisce dal leone delle caverne europeo (\"Panthera leo spelaea\") per le sue dimensioni pi\u00f9 grandi e dal leone delle caverne nordamericano (\"Panthera leo atrox\") per le dimensioni pi\u00f9 piccole e per le proporzioni del cranio."}
{"id": "668504", "revid": "31886", "url": "https://it.wikipedia.org/wiki?curid=668504", "title": "Peso proprio", "text": "Per peso proprio di una struttura, nel campo delle costruzioni civili, si intende il solo peso delle strutture che sorreggono la costruzione. &lt;br&gt;\nNei casi di materiali omogenei, basta fare il prodotto del peso specifico per il volume, trascurando i pesi dei materiali utilizzati per le unioni. &lt;br&gt;\nIn caso di strutture composte, o comunque di materiali non omogenei, il calcolo \u00e8 pi\u00f9 complesso e comporta una valutazione specifica."}
{"id": "668509", "revid": "1747171", "url": "https://it.wikipedia.org/wiki?curid=668509", "title": "Domenico Raucci", "text": "Biografia.\nOper\u00f2 in Francia (Marsiglia) negli Stati Uniti e in Molise (Isernia) occupandosi in prevalenza di soggetti religiosi.\nIl suo dipinto pi\u00f9 celebre \u00e8 una deposizione di Cristo con San Francesco, datato 1908 che si trova nell'episcopio di Isernia.\nIn suo onore e a quello del nipote Domenico Raucci junior il comune di Isernia ha dedicato una mostra permanente nei locali contigui alla biblioteca civica."}
{"id": "668517", "revid": "599013", "url": "https://it.wikipedia.org/wiki?curid=668517", "title": "Euskal Bizikleta 2002", "text": "La Euskal Bizikleta 2002, trentatreesima edizione della corsa, si svolse in cinque tappe dal 5 al 9 giugno 2002, per un percorso totale di 753,1\u00a0km. Fu vinta dallo spagnolo Mikel Zarrabeitia che termin\u00f2 in 19h44'33\". La gara era classificata di categoria 2.1.\nSquadre e corridori partecipanti.\nLe 17 squadre partecipanti alla gara furono:"}
{"id": "668520", "revid": "767487", "url": "https://it.wikipedia.org/wiki?curid=668520", "title": "Marguerite Audoux", "text": "La sua opera pi\u00f9 famosa \u00e8 \"Marie-Claire\" (1910), che ha vinto il prix Femina.\nBiografia.\nAll'et\u00e0 di tre anni ha perso sua madre. Dopo la morte della moglie, il padre della Audoux ha abbandonato le sue figlie. Marguerite e Madeleine (la maggiore), prima affidate a una zia, trascorrono nove anni nell'orfanotrofio dell'Ospedale Generale di Bourges. Dal 1877 al 1881 Marguerite fu pastora di agnelli e domestica in Sologne, a Sainte-Montaine, vicino a Aubigny-sur-Nere. Gli ultimi due anni di questo periodo sono segnati dall'incontro di Henri Dejoulx: i due hanno una relazione durante la quale Dejoulx mantiene la Audoux, ma a cui la famiglia di Henry mette fine.\nLa Audoux si stabilisce quindi a Parigi, dove esercita il mestiere di sarta e lavora nella lavanderia dell'ospedale Laennec. Nel 1883, ha un figlio che non sopravvive. In seguito la Audoux si pende cura di Yvonne, figlia della sorella, della quale si innamora Jules Iehl, alias Michel Yell, scrittore amico di Andr\u00e9 Gide. Sia Iehl che la Audoux sono inconsapevoli del fatto che la ragazza si prostituisce: la scoperta del fatto porta alla fine della relazione tra Yvonne e Jules ma inaugura l'amicizia tra la Audoux e Iehl che la introduce in un gruppo di intellettuali, scrittori e artisti, tra cui includono Charles-Louis Philippe, L\u00e9on-Paul Fargue, Leon Werth e Francis Jourdain che costituiscono il \"gruppo di Carnetin\", dal nome del villaggio a est di Parigi, dove si incontrano ogni domenica dal 1904 al 1907. Jules Iehl mette a parte il gruppo del fatto che la Audoux ha scritto un libro di memorie e Jourdain, il cui padre, il l'architetto Frantz Jourdain, \u00e8 amico di Octave Mirbeau, chiede a quest'ultimo di leggere Tuttavia, prende il manoscritto, inizia a leggerlo e finisce per farlo pubblicare col titolo \"Marie-Claire\". Il romanzo, nel dicembre 1910, vince il Prix Femina e le sue vendite superano le centomila copie. \u00c8 tradotto in tedesco e inglese, oltre che in esperanto, russo, catalano, svedese, spagnolo, danese e sloveno.\nIl secondo libro della Audoux, \"L'Atelier de Marie-Claire,\" \u00e8 pubblicato nel 1920 ma non raggiunge il successo del primo, di cui \u00e8 il sequel. La Audoux pubblica ancora \"De la ville au moulin\" nel 1926, \"La Fianc\u00e9e\" nel 1932 e infine \"Douce Lumi\u00e8re\", romanzo uscito postumo."}
{"id": "668521", "revid": "57342", "url": "https://it.wikipedia.org/wiki?curid=668521", "title": "Francesco Piccolo", "text": "Biografia.\nScrittore e sceneggiatore fecondo, per Einaudi ha pubblicato: \"La separazione del maschio\" (2008), \"Momenti di trascurabile felicit\u00e0\" (2010), \"Il desiderio di essere come tutti\" (Premio Strega 2014), \"Momenti di trascurabile infelicit\u00e0\" (2015), \"L'animale che mi porto dentro\" (2018); per Feltrinelli, invece, \"Storie di primogeniti e figli unici\" (1996), \"E se c'ero, dormivo\" (1998), \"Il tempo imperfetto\" (2000), \"Allegro occidentale\" (2003). \nNegli Einaudi Tascabili sono stati riproposti: \"Storie di primogeniti e figli unici\" (2012), \"Allegro occidentale\" (2013) e \"L'Italia spensierata\" (2014).\nHa firmato sceneggiature per Nanni Moretti (\"Il Caimano, Habemus Papam, Mia madre\"), Paolo Virz\u00ec (\"My name is Tanino, La prima cosa bella, Il capitale umano, Ella &amp; John, Notti magiche\"), Silvio Soldini (\"Agata e la\" \"tempesta, Giorni e nuvole\"), Francesca Archibugi (\"Il nome del figlio, Gli Sdraiati\"). Ha sceneggiato la serie tv \"L\u2019amica geniale\", tratta dall\u2019omonimo best seller di Elena Ferrante. \n\u00c8 stato anche autore di programmi televisivi quali \u201cVieni via con me\u201d, \u201cQuello che (non) ho\u201d, \u201cViva il 25 aprile\u201d, \"Falcone e Borsellino\". Ha collaborato con il Corriere della Sera e dal 2021 con la Repubblica.\nHa vinto il Premio Strega 2014 con il libro \"Il desiderio di essere come tutti\", romanzo-confessione sulla sinistra italiana edito da Einaudi.\nNel 2018 \u00e8 diventato docente all'Universit\u00e0 IULM di Milano nel master di Arti del racconto, dove tiene il corso di adattamento cinematografico e televisivo."}
{"id": "668526", "revid": "63756", "url": "https://it.wikipedia.org/wiki?curid=668526", "title": "Grattacielo Woolworth", "text": ""}
{"id": "668528", "revid": "439868", "url": "https://it.wikipedia.org/wiki?curid=668528", "title": "Stanford Moore", "text": "Docente di biochimica all'Universit\u00e0 Rockefeller di New York, studi\u00f2 i rapporti interconnessi tra l'attivit\u00e0 biologica e la struttura chimica delle proteine.\nIn collaborazione con William H. Stein, ide\u00f2 un analizzatore automatico per gli amminoacidi, il cui impiego si diffuse nei principali laboratori di ricerca mondiali, che permise di determinare la struttura di un enzima, la ribonucleasi.\nIn seguito determin\u00f2 la struttura della desossiribonucleasi, volgendo il suo interesse alla ricerca clinica.\nPer queste scoperte venne insignito del Premio Nobel per la chimica nel 1972, assieme a Stein e Christian B. Anfinsen."}
{"id": "668537", "revid": "729019", "url": "https://it.wikipedia.org/wiki?curid=668537", "title": "Battaglia delle Isole Lipari", "text": "La battaglia delle isole Lipari \u00e8 stata la prima battaglia navale combattuta dalla neonata flotta della Repubblica romana contro le esperte formazioni navali di Cartagine nel quadro della prima guerra punica.\nSituazione.\nDopo la battaglia di Agrigento del 261 a.C. Roma, con il supporto di Siracusa, aveva messo stabilmente piede nella fascia orientale e sud-orientale della Sicilia, da Messina ad Agrigento. Cartagine continuava a controllare le zone occidentali oltre all'interno dell'isola. Nessuna delle due contendenti voleva fermarsi e consolidare la situazione: Cartagine vedeva infatti vanificare rapidamente secoli di lotte di conquista, mentre Roma aveva appena incominciato a raccogliere i frutti della sua fase espansiva e ne intravedeva di pi\u00f9 interessanti.\nRendendosi conto, per\u00f2, che i Cartaginesi mantenevano il controllo del mare, con tutte le conseguenze che ne derivavano, Roma decise che era giunto il tempo di dotarsi di una flotta militare e non accontentarsi di utilizzare le navi di Greci ed Etruschi per spostare le truppe di terra.\nSecondo Polibio, l'acquisizione delle conoscenze tecnologiche rilevanti avvenne con la cattura di una nave cartaginese nel 264 a.C., durante il trasferimento delle truppe in Sicilia prima della battaglia di Messina. \nLa prima serie di navi era costituito da cento quinqueremi e venti triremi; sempre secondo Polibio, i futuri marinai furono addestrati a vogare riproducendo a terra i banchi dei rematori e facendo delle prove di navigazione. Non si sa quanto tempo venne dedicato all'addestramento di navigazione in condizioni reali: Polibio si limita a un \u00abper breve tempo\u00bb.\nLa battaglia.\nNel 260 a.C., dunque, la flotta romana era stata costruita e fu affidata al console Gneo Cornelio Scipione Asina, mentre a Gaio Duilio, l'altro console, fu dato il comando delle forze di terra.\nScipione, dopo aver ordinato ai capitani delle navi di partire per Messina appena pronti, era partito in anticipo con 17 navi diretto allo Stretto. Nel tragitto pass\u00f2 vicino all'isola di Lipari, controllata da Cartagine, e dotata di una guarnigione di dimensioni ridotte. Scipione decise di occupare le isole Lipari, probabilmente certo di una facile vittoria. Gneo occup\u00f2 la citt\u00e0 e il suo porto.\nLe comunicazioni cartaginesi erano certamente buone in quanto la notizia giunse velocemente a Palermo. Il comandante cartaginese era quell'Annibale Giscone che era riuscito a fuggire da Agrigento dopo l'assedio e l'intervento di Annone. Annibale invi\u00f2 Boode, un membro del Senato cartaginese, con venti navi.\nLe navi cartaginesi, avendo catturato la flottiglia nemica e il suo comandante che era anche console, ritornarono a Palermo.\nDopo la battaglia.\nLa carriera politica e militare di Gneo Cornelio Scipione non risent\u00ec molto della sconfitta. Ritornato a Roma, probabilmente con uno scambio di prigionieri o - meno probabilmente - col pagamento di un riscatto, Gneo Cornelio fu nuovamente eletto console nel 254 a.C. con Aulo Atilio Calatino.\nAnnibale Giscone per poco non cadde in un errore simile qualche giorno dopo la battaglia delle Lipari. Avendo avuto notizia che il resto della flotta romana stava avvicinandosi alla Sicilia, con venti navi si avvicin\u00f2 in esplorazione.\nL'identificazione della \u00abpunta estrema dell'Italia\u00bb \u00e8 discussa. Walbrank tende a identificarla con Capo Vaticano in Calabria, altri, fra cui De Sanctis, ritengono che quest'ultimo episodio sia una veloce descrizione di Filino di Agrigento della successiva battaglia di Milazzo."}
{"id": "668538", "revid": "547034", "url": "https://it.wikipedia.org/wiki?curid=668538", "title": "Sopraffusione", "text": "La sopraffusione o soprafusione \u00e8 un fenomeno fisico che appare in seguito ad un processo di raffreddamento di un liquido al di sotto della sua temperatura di solidificazione, senza che avvenga effettivamente la solidificazione stessa, rimanendo cio\u00e8 allo stato liquido.\nDescrizione.\nQuesto fenomeno si osserva principalmente nei polimeri, materiali formati da macromolecole impedite nella cristallizzazione da fenomeni sterici, oppure, nel caso di materiali composti da piccole molecole, nei liquidi puri e perfettamente in quiete.\nNel secondo caso, se si perturba lo stato di quiete (agitando il liquido introducendovi un corpo estraneo) si provoca l'immediata solidificazione del materiale e l'aumento della sua temperatura fino al punto di solidificazione.\nCi\u00f2 che si viene a creare \u00e8 una situazione instabile da un punto di vista termodinamico, cio\u00e8 il liquido \u00e8 in condizione metastabile. Questo comportamento \u00e8 dovuto al fatto che anche i movimenti su scala molecolare, cio\u00e8 traslazionali, rotazionali e vibrazionali subiscono un brusco rallentamento. Le molecole non hanno dunque il tempo (cinetica) per cambiare posizione, ed ordinarsi in un reticolo cristallino stabile da un punto di vista termodinamico (che pu\u00f2 essere individuato sul diagramma di stato).\nNel caso particolare dei metalli liquidi e dei polimeri in corso di solidificazione, si definisce \"grado di sottoraffreddamento\", o semplicemente sottoraffreddamento (o \"grado di sopraffusione\"), la differenza fra la temperatura alla quale \u00e8 stata sottoraffreddata una data sostanza e quella a cui inizia effettivamente la solidificazione del liquido (temperatura di equilibrio). Tale grandezza dipende dal grado di purezza del metallo e dalla velocit\u00e0 di asportazione del calore dal bagno liquido.\nAcqua sopraffusa.\nCon acqua sopraffusa o soprafusa (\"supercooled water\") si intende il fenomeno per il quale l'acqua rimane liquida a temperature inferiori a 0\u00a0\u00b0C.\nApprofondimento.\nIl fenomeno dell'acqua sopraffusa si verifica a causa delle dimensioni delle gocce d'acqua: una goccia che sia molto piccola ha la propriet\u00e0 di avere una tensione superficiale tale da non farla ghiacciare. Altre condizioni da rispettare perch\u00e9 il fenomeno avvenga sono la purezza dell'acqua, che deve quindi essere priva di sali e il raffreddamento, che deve avvenire in uno stato di quiete.\nL'acqua sopraffusa \u00e8 una condizione estremamente instabile e ha la propriet\u00e0 di solidificare a contatto con altri oggetti. Anche le vibrazioni possono portare alla solidificazione immediata della goccia. Il cristallo di ghiaccio ha una struttura cristallina differente rispetto ai cristalli di ghiaccio classici. Il cristallo di ghiaccio muta forma a seconda della temperatura dell'acqua sopraffusa da cui deriva:\nIl fenomeno per il quale l'acqua sopraffusa congela istantaneamente al contatto con un solido prende il nome di gelicidio.\nNelle nubi fredde (con temperatura inferiore a 0\u00a0\u00b0C) le goccioline d'acqua sono relativamente comuni a temperature fra gli 0\u00a0\u00b0C e i \u221212\u00a0\u00b0C. \u00c8 pi\u00f9 difficile trovare tale fenomeno tra i \u221212\u00a0\u00b0C e i \u221220\u00a0\u00b0C. \u00c8 molto raro che il fenomeno si presenti tra i \u221220\u00a0\u00b0C e i \u221240\u00a0\u00b0C, mentre \u00e8 molto difficile trovare goccioline sopraffuse sotto \u221240\u00a0\u00b0C, dato che gli esperimenti hanno evidenziato come una gocciolina del diametro di 5\u00a0\u00b5m congeli spontaneamente a quella temperatura.\nProblemi pratici.\nLe nubi contenenti acqua sopraffusa possono essere pericolose per gli aerei che le attraversano. La tendenza quasi istantanea a formare una pellicola di ghiaccio dell'acqua sopraffusa a contatto con un solido pu\u00f2 provocare il blocco dei comandi o appesantire sensibilmente il mezzo.\nLa presenza di acqua sopraffusa \u00e8 spesso sintomo di grandine, in quanto l'acqua sopraffusa \u00e8 tipica delle nubi cumuliformi.\nIl fenomeno della sopraffusione dell'acqua inoltre interviene nella formazione del ghiaccio ancorato."}
{"id": "668539", "revid": "131358", "url": "https://it.wikipedia.org/wiki?curid=668539", "title": "Club America", "text": ""}
{"id": "668547", "revid": "834", "url": "https://it.wikipedia.org/wiki?curid=668547", "title": "Commutatori statici", "text": ""}
{"id": "668564", "revid": "547992", "url": "https://it.wikipedia.org/wiki?curid=668564", "title": "Nancy Pelosi", "text": "Speaker della Camera dei rappresentanti dal 2007 al 2011 e nuovamente dal 2019, \u00e8 stata la prima donna, prima californiana e prima italoamericana a ricoprire questa carica. \u00c8 stata altres\u00ec la prima donna a guidare un partito politico in una delle camere del Congresso, come capogruppo democratico. Attualmente \u00e8 il decano della delegazione californiana al congresso essendo in carica dal 1987.\n\u00c8 inoltre membro onorario dell'Organizzazione Nazionale delle Donne Italoamericane. Alla Camera rappresenta dal 1987 il V distretto della California, successivamente ha rappresentato l'VIII distretto fino al ridisegnamento del 2013 quando \u00e8 passata al XII distretto, tutti e tre i distretti comprendono principalmente il centro della citt\u00e0 di San Francisco. Il dodicesimo distretto infatti copre gran parte della citt\u00e0 e della contea di San Francisco, eccetto un piccolo angolo a sudovest, che comprende le aree del \"Sunset District\" e di \"St. Francis Wood\", facenti parte del dodicesimo distretto (San Mateo County).\nBiografia.\nGiovent\u00f9 e inizi della carriera.\nNancy D'Alesandro nasce a Baltimora, nello stato del Maryland, da genitori italoamericani, Annunziata Lombardi (nata a Fornelli nel 1909, arrivata a Ellis Island nel 1912) e Thomas D'Alesandro Jr.. Il nonno materno, Nicola Lombardi, era originario di Fornelli, in provincia di Isernia, nel Molise e il nonno paterno, Tommaso G. D'Alessandro, era originario di Montenerodomo, piccolo centro in provincia di Chieti in Abruzzo. Sin da giovane si occupa di politica, dal momento che suo padre, Thomas D'Alesandro Jr., era un rappresentante del Maryland al Congresso nonch\u00e9 sindaco di Baltimora. Suo fratello maggiore Thomas D'Alesandro III \u00e8 stato a sua volta sindaco di Baltimora dal 1967 al 1971.\nNancy ottiene la maturit\u00e0 all'\"Institute of Notre Dame\", una \"high school\" di Baltimora e si laurea al Trinity College di Washington, dove conosce il suo futuro marito, Paul Pelosi. Quando la coppia si sposa a Baltimora presso la Cattedrale di Mary Our Queen il 7 settembre 1963, si trasferisce prima a New York e poi a San Francisco, dove il fratello di Nancy era un membro del \"board of supervisors\" del consiglio cittadino e di contea.\nUna volta cresciuti tutti cinque i figli, la Pelosi comincia a farsi coinvolgere pi\u00f9 attivamente dalla politica nei ranghi del Partito Democratico, facendosi strada fino a diventare la portavoce dei democratici per la California settentrionale, e unisce le sue forze a quelle dell'altro \"leader\" del Partito Democratico californiano, il congressista Phillip Burton. Nancy Pelosi \u00e8 membro onorario dell'Organizzazione Nazionale delle Donne Italo-Americane.\nFamiglia.\nNancy Pelosi ha cinque figli: Nancy Corinne, Christine, Jacqueline, Paul e Alexandra.\nProprio quest'ultima ha seguito le campagne repubblicane per le presidenziali del 2000, dalle quali ha tratto il film \"Journeys with George\". Segu\u00ec anche le campagne del 2004, sulle quali ha scritto un libro.\nLa famiglia Pelosi ha un patrimonio netto di 25 milioni di dollari, derivanti principalmente dagli investimenti di Paul. Oltre a un ampio portafoglio di partecipazioni in propriet\u00e0 immobiliari nella zona della baia di San Francisco, detiene anche quote azionarie per milioni di dollari in societ\u00e0 trattate in borsa quali Microsoft, Amazon.com e AT&amp;T.\nCarriera congressuale.\nQuando nel 1983 Burton mor\u00ec, la moglie Sala vinse l'elezione suppletiva per completare il mandato. Quando si ammal\u00f2 di cancro, sugger\u00ec che la Pelosi si candidasse alle elezioni del 1988 per il suo seggio. Sala Burton mor\u00ec il 1\u00ba febbraio 1987, appena un mese dopo aver prestato giuramento per il suo secondo mandato. Nancy Pelosi vinse l'elezione suppletiva per prendere il suo posto, battendo di poco il Supervisore di San Francisco Harry Britt ed entrando in carica il 1\u00ba giugno 1987. Venne eletta per un mandato intero nel 1988 ed \u00e8 stata rieletta sedici volte, spesso con pi\u00f9 del 70% delle preferenze. Il distretto rappresentato dalla Pelosi, che comprende il centro di San Francisco, \u00e8 tra quelli pi\u00f9 saldamente in mano ai democratici in tutta la nazione: lo detengono dal 1949 e Nancy Pelosi ha proseguito questa tradizione. Non ha mai affrontato un candidato repubblicano temibile, il che non sorprende dato che i Repubblicani raccolgono solo il 13% dei voti del distretto. Da quando ha battuto Britt, non ha pi\u00f9 partecipato ad un dibattito tra candidati.\nDopo le proteste di Piazza Tienanmen del 1989, Nancy Pelosi divenne una sostenitrice del Movimento democratico cinese e un'aperta critica della Repubblica Popolare Cinese. Sponsorizz\u00f2 l'\"Atto per la protezione degli studenti cinesi\" del 1992.\nAll'interno della Camera dei rappresentanti (\"House\"), ha prestato la sua opera nel \"Comitato sugli stanziamenti\" e nel \"Comitato per l'\"Intelligence\", e ha speso molto tempo cercando fondi per altri membri. Per due anni \u00e8 stata la rappresentante democratica di pi\u00f9 alto grado nel Comitato per l'Intelligence.\nDopo le elezioni di met\u00e0 mandato alla camera dei rappresentanti del 2006, nel 2007 Nancy Pelosi \u00e8 stata nominata dalla vasta maggioranza democratica Speaker della Camera dei rappresentanti.\nNella veste di presidente \u00e8 stata la prima donna a presiedere la seduta comune del Congresso in occasione dello \"State of Union\" del 2007. In questa occasione il presidente George W. Bush dopo essere stato introdotto dalla Presidente con la consueta formula: \"I have a high privilege and distinct honor\", volle celebrare l'avvenimento riprendendo la stessa formula affermando: \nNel 2011 con la perdita della maggioranza alla Camera da parte dei democratici dovette dimettersi e le succedette il repubblicano John Boehner.\nIl 3 gennaio 2019, dopo la vittoria nelle elezioni di midterm e la conseguente riconquista del controllo sulla Camera dei rappresentanti, viene rieletta Speaker della Camera.\nNel dicembre 2019 riesce a far approvare la procedura di impeachment su Donald Trump, iniziata nel settembre 2019, l'accusa era quella aver fatto pressioni su nazioni straniere per screditare l'avversario Joe Biden. Il processo si \u00e8 concluso il 5 febbraio quando la maggioranza repubblicana del Senato ha votato contro gli articoli e assolto il presidente dalle accuse di abuso di potere e ostruzione del congresso.\nIl 3 gennaio 2021, \u00e8 stata rieletta a 80 anni per la quarta volta come Speaker della Camera dei rappresentanti. Sempre nei primi giorni di gennaio 2021, la sua casa di San Francisco \u00e8 stata vandalizzata con graffiti e messaggi lasciati nel suo garage, insieme a sangue finto e una testa di maiale mozzata.\nAi vertici del Partito Democratico.\nNel 2001 \u00e8 stata eletta vice del \"leader\" della minoranza Dick Gephardt del Missouri. Facendo ci\u00f2, la Pelosi fu la prima donna negli Stati Uniti a occupare una tale posizione di prestigio per una causa di partito. Da allora, ha fatto campagna elettorale per candidati in 30 stati e in 90 distretti congressuali, ottenendo sostegno per la sua futura ascesa a incarichi pi\u00f9 prestigiosi.\nNel 2002, Gephardt rassegn\u00f2 le dimissioni quale \"leader\" di minoranza per cercare la \"nomination\" democratica alle elezioni presidenziali statunitensi del 2004, cos\u00ec la Pelosi fu eletta \"leader\" di minoranza, prima donna nella storia degli U.S.A. ad occupare questa carica. Nel 2007 \u00e8 stata eletta speaker della camera dei rappresentanti dalla nuova maggioranza democratica, detiene tale carica per due mandati fino alla conclusione del 111\u00ba Congresso, quando i democratici persero la maggioranza nella camera bassa, gli \u00e8 succeduto il repubblicano John Boehner. A seguito di ci\u00f2 lei viene nominata leader della minoranza carica che ha mantenuto fino al 2019, anno in cui \u00e8 stata nuovamente eletta presidente della camera, dato che i democratici hanno riacquistato la maggioranza nella camera.\nPosizioni politiche.\nAborto.\nNancy Pelosi ha una lunga storia di votazioni Pro-Choice. Sin dal 1995 ha costantemente votato contro qualsiasi proposta di legge che contestasse la decisione della Corte Suprema degli Stati Uniti riguardo allo storico caso di processo per aborto Roe vs. Wade. Comunque, ha ricevuto critiche perch\u00e9 nel 2001 ha votato la \"Unborn Victims of Violence Act\" che rende un crimine federale il commettere violenze contro le donne incinte che interrompono o terminano la loro gravidanza. Nel 2004, cambi\u00f2 idea e vot\u00f2 contro questa legge, quando venne data una nuova definizione giuridica dell'\"attacco violento contro una donna incinta, come costituito da due crimini distinti: uno contro la stessa donna, e l'altro contro il feto che porta in grembo\". Ha votato favorevolmente ripetute volte, al finanziamento statale federale delle strutture abortiste ed al destinare aiuti finanziari per aiutare le organizzazioni pro-aborto.\nAgricoltura.\nNancy Pelosi ha una nota reputazione come sostenitrice dell'agricoltura americana. Tuttavia, l'agricoltura non \u00e8 un'attivit\u00e0 economica rilevante nel suo distretto, dunque non riesce ad ottenere il supporto di questo settore in tutti i casi che si presentino. Uno dei suoi voti che le attirarono le ire della lobby agricola fu quello contro il \"Farm Security and Rural Investment Act\" del 2002, che era la prosecuzione di aiuti economici decisi da una legge del Presidente Clinton nel 1996, che stanziava sussidi ai piccoli agricoltori in contrasto al libero mercato, ed agli accordi internazionali sugli scambi commerciali.\nAmbiente ed energia.\nDa lungo tempo Nancy Pelosi ha sostenuto lo sviluppo di nuove tecnologie per ridurre la dipendenza dal petrolio straniero e gli effetti avversi sull'atmosfera conseguenti al bruciare combustibili fossili. Ha sostenuto ampiamente programmi di risparmio energetico e difesa dell'ambiente ed ha approvato stanziamenti per la ricerca energetica. Ha anche votato contro le perforazioni nella costa nord dell'Alaska (ANWR Drilling).\nAssistenza sanitaria.\nNancy Pelosi \u00e8 sostenitrice di un forte controllo governativo sull'industria dell'assistenza sanitaria. Ha votato ripetutamente per aumentare i benefici ed il numero di assistiti nelle categorie Medicare e Medicaid. In aggiunta ha votato per istituire l'eutanasia assistita.\nBilancio pubblico e tasse.\nNancy Pelosi ha sostenuto strenuamente la necessit\u00e0 del pareggio di bilancio della pubblica amministrazione USA, e sostiene il finanziamento federale dei programmi governativi con aumenti delle tasse quando necessario. Ha sostenuto molti progetti di legge che aumentino l'assistenza ai poveri ed agli svantaggiati, al contempo aumentando le tasse su i percepitori di elevati stipendi. La Pelosi ha votato contro l'abolizione della tassa sugli immobili. \u00c8 stata una vivace e loquace sostenitrice del bilancio in pareggio e predica la totale non tolleranza del deficit nella spesa federale.\nControllo della concessione di armi ai civili.\nNancy Pelosi ha votato consistentemente per restringere il possesso di ogni arma da fuoco e da taglio che possano essere nascoste. Ha votato per restringere la quantit\u00e0 di pistole vendute negli Stati Uniti e per estendere il periodo di attesa (comprendente una serie di controlli negli archivi giudiziari del compratore) per l'acquisto di armi da fuoco di qualsiasi tipo. Comunque, vot\u00f2 contro il disegno di legge \"24 Hour Background Check Amendment\" che avrebbe permesso questi controlli obbligatori, perch\u00e9 il periodo di attesa era di sole 24 ore. In seguito vot\u00f2 per un emendamento a questa proposta di legge che estendeva il periodo a 72 ore. Ha votato anche contro il \"Gun Ban Real Act\" del 1995, che fissava la sentenza minima di prigione a 5 anni, per il possesso di un'arma da fuoco mentre si commette un crimine ed a 10 anni di prigione per il brandire un'arma da fuoco mentre si commette un crimine federale (in modo violento) oppure per il traffico di stupefacenti perch\u00e9 non conteneva divieti relativi al possesso di armi semiautomatiche e ad armi con grossi serbatoi di pallottole.\nDifesa nazionale.\nPrima dell'11 settembre 2001, Nancy Pelosi era stata molto restia ad approvare aumenti di spesa governativi per la difesa nazionale e programmi di ricerca su nuove armi. Dopo il 2001 \u00e8 divenuta una sostenitrice della spese per la difesa nazionale, soprattutto nelle aree della cosiddetta \"Guerra al Terrorismo\"\". Soprattutto a San Francisco, Nancy Pelosi viene vista come su posizioni intermedie, pi\u00f9 moderate, dato che ha votato in favore del \"Patriot Act\" (che attualmente \u00e8 tornata ad obiettare) ed \u00e8 uno dei compilatori del \"Presidio Trust Act\", che ha privatizzato il Presidio di San Francisco. Come molti altri politici democratici alla camera, la Pelosi si \u00e8 opposta alla risoluzione che autorizzava il presidente Bush a impiegare le forze militari contro l'Iraq, e ha espresso perplessit\u00e0 sull'esistenza del programma di Saddam Hussein sullo sviluppo di armi di distruzione di massa. Da allora ha cominciato a criticare duramente lo sforzo bellico e ha introdotto un emendamento allo \"FY 2006 Defense Appropriations Bill\" (il bilancio dell'anno fiscale 2006) chiedendo a Bush di specificare dettagliatamente una strategia per il successo militare in Iraq, cos\u00ec come una tabella di marcia con una data per il ritiro in sicurezza del contingente di truppe americane ivi dislocate.\nIstruzione.\nNancy Pelosi \u00e8 stata una forte sostenitrice del finanziamento federale dell'istruzione pubblica, sia della scuola pubblica che della scuola superiore. \u00c8 stata una sostenitrice del caldamente contestato \"No Child Left Behind Act\" nel maggio del 2001, che istituiva continui esami per monitorare il progresso degli studenti e per autorizzare un incremento nella spesa scolastica complessiva.\nImmigrazione.\nNancy Pelosi \u00e8 stata una costante sostenitrice dei diritti degli immigrati. Ha votato contro il fatto che venisse concesso ai singoli stati la possibilit\u00e0 di negare servizi d'istruzione pubblica ai clandestini e ha sostenuto la possibilit\u00e0 per loro di ricevere assistenza pubblica come il \"welfare\" e \"Medicaid\". Ha votato contro la costruzione della grande doppia rete elettrificata anti-immigrazione tra USA e Messico, lunga pi\u00f9 di 1100\u00a0km (voluta da George Bush con il \"Secure Fence Act\", approvato nel 2006).\nLavoro.\nLa Pelosi ha votato a favore dell'aumento del salario minimo, durante tutto il periodo nel quale \u00e8 stata membro della Camera dei rappresentanti.\nLibert\u00e0 civili.\nNancy Pelosi ha votato in favore di ogni tipo di libert\u00e0 civile ed \u00e8 una sostenitrice dei diritti stabiliti dal Primo Emendamento della Costituzione USA. Ha votato in favore della libert\u00e0 di parola, includendo le votazioni contro le leggi che punivano severamente l'atto di bruciare la bandiere USA. Ha votato ed \u00e8 stata una strenua sostenitrice della separazione tra stato e chiesa. \u00c8 stata un'oppositrice dell'emendamento del matrimonio federale.\nScienza e ricerca medica.\nLa Pelosi ha votato inoltre per aumentare gli stanziamenti per la ricerca sulle cellule staminali embrionali umane, per trovare possibili terapie per un vasto numero di malattie."}
{"id": "668565", "revid": "1448629", "url": "https://it.wikipedia.org/wiki?curid=668565", "title": "Casella postale", "text": "Una casella postale \u00e8 una piccola locazione numerata affittata dall'amministrazione postale ad un privato. Pu\u00f2 essere utilizzata per la ricezione della corrispondenza, o anche come recapito personale.\nLa casella.\nIn Italia il servizio \u00e8 curato da Poste italiane, la quale per\u00f2 non ne detiene l'esclusiva. "}
{"id": "668568", "revid": "116493099", "url": "https://it.wikipedia.org/wiki?curid=668568", "title": "Night and Day (Cole Porter)", "text": "Night and Day \u00e8 un brano composto da Cole Porter nel 1932 per la commedia musicale \"Gay Divorce\", ed \u00e8 una delle composizioni pi\u00f9 celebri del cosiddetto \"Great American Songbook\".\nStoria.\nQuando il musical (ampiamente rimaneggiato, al punto da conservare pochissime canzoni dell'originale teatrale) fu convertito in un film dal titolo \"Cerco il mio amore\" (1934), con Fred Astaire e Ginger Rogers il brano fu promosso come uno dei punti di forza della pellicola.\nLa canzone \u00e8 diventata negli anni uno dei pi\u00f9 famosi standard jazz, interpretato da numerosi musicisti tra cui Frank Sinatra. Una delle pi\u00f9 recenti (2004) interpretazioni cinematografiche \u00e8 quella dell'attore-cantante John Barrowman, nel film \"De-Lovely\".\nPer la creazione del noto brano, sembra che Cole Porter si sia ispirato al cielo stellato della splendida cupola del Mausoleo di Galla Placidia, durante il suo viaggio di nozze a Ravenna.\nIncisioni celebri.\nIl brano \u00e8 stato inciso da centinaia di musicisti e cantanti. Si ricordano le interpretazioni di Frank Sinatra (la cui versione \u00e8 stata usata come sigla della trasmissione \"Radiocity\" di Stefano Mensurati), Ella Fitzgerald, Billie Holiday, Bill Evans, Shirley Bassey per l'album \"The bewitching miss Bassey\" del 1959 e Django Reinhardt, oltre che dei Temptations, versione fra l'altro utilizzata nel film \"What women want\", inoltre hanno reinterpretato questa canzone gli U2 nel 1990, la band italiana Quintorigo nell'album \"In cattivit\u00e0\" del 2003 e, nel 2015, il cantante Angelo Seretti ne incide una nuova versione."}
{"id": "668570", "revid": "767487", "url": "https://it.wikipedia.org/wiki?curid=668570", "title": "Gli altri, gli altri... e noi", "text": "Gli altri, gli altri... e noi \u00e8 un film del 1967 diretto dal regista Maurizio Arena.\nTrama.\nAntonio Cecconi, giovane operaio, giunge a Roma per un impiego.\nDapprima diventa cameriere, poi si adatta a fare il culturista in una casa signorile, ma finisce per servire unicamente alla stravagante burla di un bulletto.\nIn seguito diventa parrucchiere, poi facchino, ma viene bocciato da uno psicologo ignorante; tenta la strada del commercio pubblicizzando una lavatrice elettrica, ma viene sfruttato dalle massaie della zona.\nInfine trover\u00e0 l'impiego di guardia notturna in un dormitorio dove, nella Notte di Capodanno, viene bersagliato da cocci e fuochi artificiali."}
{"id": "668571", "revid": "767487", "url": "https://it.wikipedia.org/wiki?curid=668571", "title": "Brizzi Big Band", "text": "La Brizzi Big Band \u00e8 un gruppo jazz italiano in formazione Big Band, nato nel 1992 a Pratovecchio (AR) e tuttora in attivit\u00e0.\nStoria.\nNata grazie alla volont\u00e0 di alcuni musicisti appassionati di jazz della filarmonica \"E. Brizzi\" di Pratovecchio (AR), fin dai primi anni '90 la BBB si \u00e8 esibita in varie localit\u00e0 della Toscana e della Marche, ma anche in Germania nella citt\u00e0 di Norimberga, Rothenburg ob der Tauber e Uffenheim ed in Svizzera nelle citt\u00e0 di Troghen e San Gallo.\nNel 1998 la Brizzi Big Band ha partecipato a \"Metropoli Jazz\", importante cartellone internazionale di musica Jazz organizzato dalla Provincia di Milano.\nLa BBB \u00e8 stata inoltre promotrice di interessanti progetti, come ad esempio Jazzorch\u00e9stra, ove vi \u00e8 stata la collaborazione di special guests come Rosario Giuliani, Stefano \"Cocco\" Cantini, Marco Tamburini, Fabrizio Bosso, Roberto Rossi e Luca Begonia.\nDirezione.\nLa direzione della Brizzi Big Band \u00e8 affidata a \"Leonardo Rossi\", nato a Bibbiena (AR) nel 1962. \nIl Maestro Rossi si \u00e8 diplomato al Conservatorio Giuseppe Verdi di Milano in Direzione d'Orchestra e al Conservatorio di Firenze in Strumentazione e Direzione per Orchestra di Fiati.\nHa frequentato i corsi della Berklee Clinics ed \u00e8 direttore della Brizzi Big Band dal 1994.\nFormazione.\nL'organico \u00e8 quello tipico di una Big Band con i suoi 20 elementi.\nLa formazione attuale vede:\nFiati:\nSezione ritmica:"}
{"id": "668572", "revid": "767487", "url": "https://it.wikipedia.org/wiki?curid=668572", "title": "Il lungo, il corto, il gatto", "text": "Il lungo, il corto, il gatto \u00e8 un film del 1967 diretto dal regista Lucio Fulci.\nTrama.\nDue camerieri, Franco e Ciccio, sono a servizio da una vedova che crede che il suo gatto di nome Arcibaldo sia la reincarnazione del defunto marito. L'animale combina molti danni, ed \u00e8 fonte di malumore per diversi commercianti della zona, che approfittano della situazione ed addebitano ai due camerieri i danneggiamenti causati a loro dire dal gatto. La situazione cambia quando la padrona muore improvvisamente: a questo punto i due si liberano del gatto, ma alla lettura dal notaio delle ultime volont\u00e0 della loro ex padrona scoprono che per loro c'era pronto un vitalizio di un milione di lire al mese a testa a condizione di prendersi cura del felino. Vista la situazione, cercano di imbrogliare il notaio presentando un altro gatto, ma per evitare una frode erano gi\u00e0 state predisposte diapositive del felino e documenti con tanto di misure e impronte del gatto: i due sono quindi costretti a ritrovare Arcibaldo.\nProduzione.\nLa quasi totalit\u00e0 delle scene in esterno sono state girate nel quartiere romano dell'EUR."}
{"id": "668575", "revid": "767487", "url": "https://it.wikipedia.org/wiki?curid=668575", "title": "I zanzaroni", "text": "I zanzaroni \u00e8 un film del 1967 diretto da Ugo La Rosa.\nIl film \u00e8 diviso nei due canonici tempi coi titoli \"Quelli che partono\" e \"Quelli che restano\". \u00c8 nella seconda parte che appaiono gli attori Franco Franchi e Ciccio Ingrassia.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "668579", "revid": "767487", "url": "https://it.wikipedia.org/wiki?curid=668579", "title": "Stasera mi butto", "text": " Stasera mi butto \u00e8 un film del 1967 diretto dal regista Ettore Maria Fizzarotti.\nTrama.\nUna comitiva di giovanissimi si ritrova a trascorrere le vacanze in una localit\u00e0 balneare. Una delle ragazze, Marisa, \u00e8 stata rimandata nelle materie letterarie. Questa circostanza le permette di conoscere, su imposizione del padre, gestore di un complesso turistico, un giovane e timido professore, Carlo, che le impartisce lezioni di italiano. Carlo mostra subito un debole per Marisa, che al momento, per\u00f2, non ricambia, anche perch\u00e9 condizionata dalle opinioni dei suoi coetanei, che considerano il professore un \"matusa precoce\".\nMa a poco a poco, Marisa inizia ad apprezzare la maggiore profondit\u00e0 di Carlo rispetto alla superficialit\u00e0 dei suoi amici, in particolare del gradasso Fabrizio, suo spasimante, finendo per innamorarsene. L'arrivo nel complesso turistico prima di Rocky Roberts, poi, soprattutto, di Lola Falana, che simpatizza con Carlo, infrange le illusioni di Marisa, che decide di interrompere le ripetizioni del professore. Saranno per\u00f2 proprio le amiche di Marisa a favorirne la riconciliazione con Carlo, che le dimostra il suo amore trovando il coraggio di malmenare Fabrizio.\nProduzione.\nParte del \"cast\" del film \u00e8 condiviso con quello di \"I ragazzi di Bandiera Gialla\", girato pressoch\u00e9 contemporaneamente e anch'esso avente per protagonista Marisa Sannia, la cui canzone di lancio \"Sarai fiero di me\" viene riproposta anche in quest'occasione. Analogamente, anche Renata Pacini ripropone il brano \"D'amore non si muore\". Nino Taranto non riusc\u00ec a doppiarsi da s\u00e9, come quasi sempre faceva nei film ai quali partecipava, cos\u00ec fu doppiato da Carlo Croccolo, che qui doppia anche Rocky Roberts e Stelvio Rosi. Curioso l'episodio di Viarisio, che interpreta il padre di Giuseppe Porelli pur essendo i due nati nello stesso anno.\nRiprese.\nLe riprese del film sono iniziate il 21 agosto 1967 e sono state effettuate nei pressi di Castel Volturno e pi\u00f9 precisamente nella localit\u00e0 Pinetamare, nel \"Grand Hotel Pinetamare\" e nel residence \"Il Gabbiano\".\nDistribuzione.\nIl film \u00e8 stato distribuito nelle sale cinematografiche italiane a partire dal 31 ottobre del 1967.\nAccoglienza.\nIncassi.\nSi \u00e8 classificato al 28\u00ba posto tra i primi 100 film di maggior incasso della stagione cinematografica italiana 1967-1968."}
{"id": "668580", "revid": "767487", "url": "https://it.wikipedia.org/wiki?curid=668580", "title": "Nel sole (film)", "text": "Nel sole \u00e8 un film del 1967 diretto dal regista Aldo Grimaldi. Il film \u00e8 uscito anche con il titolo I due camerieri.\nHa un seguito: \"L'oro del mondo\" (1968).\nTrama.\nCarlo \u00e8 un giovane e povero studente di liceo che lavora come cameriere ed \u00e8 aiutato dai suoi amici Franco e Ciccio, autista e maggiordomo della bella Ivana. Carlo finge con i compagni di classe di essere un ricco figlio di pap\u00e0 e di abitare nella villa di Ivana, cos\u00ec da vivere la sua storia d'amore con l'altolocata Lorena. La situazione si complica: una sera un amico di Lorena vede Carlo che lavora in un ristorante e qualche giorno dopo lo stesso ragazzo si autoinvita con tutto il gruppo a casa di Carlo per una festa.\nIvana rientra prima da un viaggio, proprio durante la festa, la signora per\u00f2 \u00e8 divertita dalla situazione e regge il gioco a Carlo, fingendo di esserne la sorella. L'amico di Lorena per\u00f2 non demorde e per vederci chiaro porta tutta la compagnia a cena nel locale dove lavora Carlo. Dopo essere stato umiliato, Carlo perde il lavoro e non va pi\u00f9 a scuola. Inizia cos\u00ec una relazione con Ivana, godendo di agi e divertimenti e voltando le spalle agli amici.\nMa la sua nuova condizione ha breve durata quando Ivana si rivela essere la mantenuta di un ricco ingegnere e gli chiede di andare in vacanza mentre lui sar\u00e0 in citt\u00e0. Carlo va su tutte le furie perch\u00e9 non vuole dividere la donna con nessuno, cos\u00ec lei per liberarsene inscena il furto di un gioiello ad opera di Carlo. Intanto gli esami di maturit\u00e0 si avvicinano e Franco e Ciccio cercano di convincere i professori ad ammettere Carlo ugualmente, nonostante le assenze. Lorena \u00e8 ancora innamorata del ragazzo e si adopera per scagionarlo dal furto. Il lieto fine \u00e8 dietro l'angolo per tutti."}
{"id": "668582", "revid": "767487", "url": "https://it.wikipedia.org/wiki?curid=668582", "title": "American Secret Service", "text": "American Secret Service \u00e8 un film del 1968 diretto dal regista Enzo Di Gianni. \u00c8 un film di montaggio ottenuto unendo pezzi di due altre pellicole: \"Scandali nudi\" e \"Che femmina!! e... che dollari!\".\nTrama.\nL'elemento chiave degli episodi del film \u00e8 un cantastorie che racconta due storie. La prima parla di due investigatori americani pasticcioni che giungono a Napoli per cercare una ricca giovane ereditiera (Dalida) che li beffa entrambi sotto sembianze di una gitana.\nNella seconda un uomo calabrese tenta di indurre alla prostituzione un gruppo di contadine; ma sempre due poliziotti dell'F.B.I. (Franco e Ciccio) sono sulle sue tracce."}
{"id": "668584", "revid": "767487", "url": "https://it.wikipedia.org/wiki?curid=668584", "title": "Brutti di notte", "text": "Brutti di notte \u00e8 un film del 1968 diretto da Giovanni Grimaldi.\nTrama.\nTormentato da strani sogni, Franco decide di farsi esaminare da uno psicoanalista e, accompagnato da Ciccio, suo cognato, si reca dal dottor Federzotti. Stabilita la causa del complesso che lo affligge, lo psicoanalista gli prescrive, come cura, un'intensa vita amorosa. Un giorno Ciccio lo scopre in compagnia di una signora e avverte immediatamente sua moglie Rosaspina. La donna per\u00f2, avendo capito di essere lei la causa dei problemi di Franco, per via della folta barba che le incornicia il volto, decide di farsi una plastica facciale. Completamente trasformata, si procura in incognito un appuntamento col marito. Ciccio li sorprende e, non conoscendo la verit\u00e0, minaccia di far cacciare Franco da casa. Rosaspina, allora, rivela la sua vera identit\u00e0, riportando in famiglia pace e armonia.\nProduzione.\nIl film \u00e8 una parodia, fin dal titolo, del film \"Bella di giorno\" di Luis Bu\u00f1uel, uscito nelle sale l'anno precedente."}
{"id": "668586", "revid": "1305772", "url": "https://it.wikipedia.org/wiki?curid=668586", "title": "Al\u00e9 al\u00e9 al\u00e9 o-o", "text": " \u00e8 un manga sportivo sul calcio di Tsukasa \u014cshima da cui \u00e8 stato tratto un anime di 58 episodi, di circa 22 minuti l'uno, prodotto dallo studio Toei e trasmesso da Fuji TV nel 1993-1994 e andato in onda su Canale 5 da febbraio 1997 e dal 31 marzo 1997 su Italia 1.\nLa serie si divide tra vicende sportive e sentimentali, ed \u00e8 marcata da un realismo non riscontrabile in altre serie calcistiche.\nTrama.\nFin da piccoli Toshi, Kenji, Jim e Cindy erano un gruppo di amici molto uniti. Inoltre alle scuole medie i tre ragazzi giocavano nella squadra di calcio della scuola e Cindy tifava per loro. La forza di questo gruppo di amici aveva portato la squadra ad un passo dalla finale del campionato nazionale di categoria; purtroppo Kenji era rimasto coinvolto in una rissa tra bande di teppisti e secondo le regole di onore e lealt\u00e0 vigenti, l'intera squadra era stata squalificata dal torneo. Kenji si era ritirato per sempre ed il sogno di vincere il campionato si era infranto.\nSono passati alcuni anni da allora e il gruppo di quattro amici cos\u00ec unito si \u00e8 ormai sciolto: ognuno dei ragazzi ha preso altre strade e ha altri interessi. Toshi decide di iscriversi al liceo scientifico Kakegawa perch\u00e9 nella squadra di calcio dell'istituto gioca il suo idolo Kubo, senza sapere che anche Cindy, Kenji e Jim sono iscritti a quella scuola. Cindy per\u00f2 non si \u00e8 mai rassegnata alla fine della loro amicizia e della grande passione che avevano per il calcio e con un sotterfugio riesce a convincere gli amici a giocare di nuovo insieme e a sfidare la squadra ufficiale del liceo. Da quella prima partita scaturir\u00e0 una sconfitta, ma anche l'ammissione dei ragazzi nella squadra della scuola della quale Cindy diventer\u00e0 la manager: il trio calcistico che ai tempi delle medie aveva avuto cos\u00ec grande successo, si era riformato.\nInizia da quel momento un lungo percorso di maturazione di Toshi e dei suoi amici, sia nello sport che nella vita. Quando un avvenimento drammatico costringer\u00e0 Toshi a vestire la mitica maglia numero 10 di Kubo, sar\u00e0 costretto a caricarsi sulle spalle la pesante eredit\u00e0 del grande campione, entrato ormai nella leggenda. Col passare del tempo i ragazzi si accorgeranno per\u00f2 che nella vita non c'\u00e8 solo il calcio e a Toshi rimarr\u00e0 il rimpianto di non essere riuscito ad esprimere i suoi sentimenti a Cindy, la ragazza che ha sempre amato in segreto e che una sera abbandoner\u00e0 la squadra e gli dir\u00e0 addio, per entrare come idol nel mondo dello spettacolo. Alla fine per\u00f2 Cindy capisce che il suo posto non \u00e8 sul palcoscenico ma vicino a Toshi e agli altri, abbandona tutto e torna dalla sua squadra durante la semifinale per sostenere il suo pi\u00f9 grande amore.\nDoppiaggio.\nIl doppiaggio \u00e8 stato diretto da Federico Danti. L'edizione italiana \u00e8 a cura di Nicola Bartolini Carrassi e i dialoghi italiani sono di Achille Brambilla.\nEpisodi.\nI titoli originali sono tutti in inglese scritti in katakana, con tutte le modifiche dovute alla traslitterazione. Per la versione italiana sono stati usati dei semplici titoli in italiano.\nAdattamenti culturali e censura nell'edizione italiana.\nL'edizione italiana dell'anime ha comportato numerosi adattamenti e semplificazioni culturali: gran parte dei nomi dei personaggi \u00e8 stato italianizzato e non viene mai fatto un esplicito riferimento al Giappone (ci si riferisce sempre a Tokyo come alla \"capitale\"). Le censure pi\u00f9 marcate si riferiscono per\u00f2 alla sfera sessuale (la sessualit\u00e0 dei ragazzi sta sbocciando, con tutte le problematiche del caso) e al consumo di bevande alcooliche, evidentemente ritenuto non consono dagli adattatori italiani per dei ragazzi di 16 anni.\nLive action.\nDa questa serie televisiva, \u00e8 stato tratto un film con attori in carne e ossa che riprende le gesta dei personaggi principali abbastanza fedelmente trattando gli eventi narrati dall'inizio della serie fino alla fine del torneo liceale.\nIl film \u00e8 del 1994 ed \u00e8 in lingua giapponese con sottotitoli in inglese ed \u00e8 intitolato SHOOT! HIT THE GOAL."}
{"id": "668592", "revid": "124123", "url": "https://it.wikipedia.org/wiki?curid=668592", "title": "Karl Emil von Schafh\u00e4utl", "text": "Biografia.\nSchafh\u00e4utl studi\u00f2 matematica e scienze naturali e nel 1827 divenne \"Skriptor\" della libreria reale dell'Universit\u00e0 di Monaco. I suoi primi articoli apparvero sotto lo pseudonimo Emil Pellisov (\"pellis ovis\"). Nel 1834 si trasfer\u00ec in Inghilterra dove fond\u00f2 un laboratorio a Swansea per lo studio della metallurgia e in particolare del metodo noto come puddellaggio (un procedimento per la purificazione del ferro inventato nel 1784 dall'inglese Henry Cort). Nel 1836 Schafh\u00e4utl invent\u00f2 (tra le altre cose) un procedimento per il puddellaggio dell'acciaio e scopr\u00ec la presenza di azoto nei minerali di ferro. Nel 1841, in segno di riconoscimento per il suo articolo sulle cause delle esplosioni delle caldaie a vapore, gli fu assegnata la Telford medal (il pi\u00f9 importante riconoscimento inglese nel campo dell'ingegneria civile).\nNell'aprile del 1841 Schafh\u00e4utl torn\u00f2 a Monaco, dove divenne membro dell'accademia e uno dei fondatori dell'istituto di geognostica di cui divenne il curatore. Nel 1843 divenne professore straordinario di Geologia, Tecnologia Mineraria e Metallurgia, divenendo professore ordinario l'anno successivo e assumendo anche, nel 1849, l'incarico di Capo Bibliotecario.\nSchafh\u00e4utl condusse ricerche sulla geologia delle Alpi e pubblic\u00f2 numerosi articoli in questo campo. S'interess\u00f2 d'acustica e delle sue applicazioni in campo musicale il (era amico dell'inventore del flauto moderno Theobald Boehm) e fece in questo campo diverse invenzioni, tra cui un fotometro a vibrazione (1840), e due tipi di fonometro (1835, 1860)."}
{"id": "668593", "revid": "767487", "url": "https://it.wikipedia.org/wiki?curid=668593", "title": "L'oro del mondo (film)", "text": "L'oro del mondo \u00e8 un film italiano del 1968 diretto da Aldo Grimaldi. Il film \u00e8 noto anche con il titolo alternativo \"I due salumieri\".\nIl film \u00e8 il seguito di \"Nel sole\" (1967).\nTrama.\nGiorgio, figlio di un ricco industriale, \u00e8 innamorato di Lorena, una studentessa universitaria fidanzata con il collega Carlo. Dopo aver inutilmente tentato, con un corteggiamento assiduo quanto volgare, di farsi prendere in considerazione dalla ragazza, Giorgio ricorre ad un infame espediente: approfittando dell'assenza del padre, minaccia di provocare il fallimento della piccola industria di propriet\u00e0 dei genitori di Lorena. La ragazza, pur di evitare la rovina della sua famiglia, abbandona Carlo senza fornirgli spiegazioni e accetta di fidanzarsi con Giorgio. Carlo, avendo appreso da un'amica di Lorena il motivo dell'improvviso voltafaccia della sua fidanzata, affronta il meschino rivale e gli impartisce una sonora lezione. Il ritorno in sede del padre di Giorgio appiana ogni cosa: dopo aver severamente punito il figlio, il ricco industriale concede un vasto credito al padre di Lorena che pu\u00f2 cos\u00ec evitare il fallimento. Carlo riprende cos\u00ec il suo posto di fidanzato al fianco di Lorena."}
{"id": "668596", "revid": "2103874", "url": "https://it.wikipedia.org/wiki?curid=668596", "title": "Salwar kamiz", "text": "La Salwar kamiz o Shalwar kamiz (urdu \u0634\u0644\u0648\u0627\u0631 \u0642\u0645\u06cc\u0636 \"\u0161alw\u0101r qam\u012bz\", ma scritto anche \"salwar kameez\" o \"shalwar kameez\") \u00e8 un abito tradizionale, sia maschile sia femminile, di alcune popolazioni del sud-est asiatico (Afghanistan, India, Pakistan, Bangladesh etc.). Il termine kamiz deriva dall'arabo, salwar dal persiano. La salwar kamiz consiste di tre parti: salwar, kamiz e dupatta. \nLa \"kamiz\" \u00e8 una camicia lunga che arriva almeno all'anca ma a volte anche al ginocchio dando grande libert\u00e0 di movimento a chi la indossa. Le donne portano anche la \"dupatta\", una scialle lungo e largo che le copre il capo, le spalle ed il collo.\nLa camicia degli uomini \u00e8 anche chiamata kurta.\nNaturalmente la salwar kamiz \u00e8 disponibile in diverse fogge, colori e lunghezza, senza rappresentare necessariamente tradizioni locali, ma solo per soddisfare il gusto di chi le indossa."}
{"id": "668597", "revid": "36426", "url": "https://it.wikipedia.org/wiki?curid=668597", "title": "Chiesa di Santa Maria Primerana", "text": "La chiesa di Santa Maria Primerana si trova a Fiesole, alla sommit\u00e0 di piazza Mino da Fiesole, accanto al palazzo Pretorio.\nStoria e descrizione.\nRicordata nel 966, venne ampliata in et\u00e0 medievale (ne resta il presbiterio gotico) ed ebbe una nuova facciata alla fine del Cinquecento, con paramenti architettonici di gusto manieristico e decorazioni a graffito di Ludovico Buti. Tali decorazioni sono state nel 2016 oggetti di restauro grazie al contributo del LIONS Club Firenze Pitti.\nIl porticato, su colonne architravate, \u00e8 del 1801.\nL'interno \u00e8 ad aula unica, conclusa da un transetto. Sull'altar maggiore, una tavoletta con la \"Madonna col Bambino\" del Maestro di Rovezzano (secolo XIII). L'altare maggiore fu costruito nel 1745-1767 su disegno di Barnardino Ciurini.\nNel transetto, due bassorilievi votivi in marmo di Francesco da Sangallo, uno con l\"Autoritratto dell'artista\" (1542) e l'altro con il \"Ritratto di Francesco del Fede\" (1575); e una terracotta invetriata della bottega di Andrea della Robbia (\"Crocifisso fra la Madonna, san Giovanni, la Maddalena e angeli\"). Il grande crocifisso ligneo sagomato e dipinto di scuola giottesca (XIV secolo) \u00e8 attribuito a Bonaccorso di Cino.\nI pallidi resti di affreschi alle pareti sono di Niccol\u00f2 di Pietro Gerini."}
{"id": "668603", "revid": "767487", "url": "https://it.wikipedia.org/wiki?curid=668603", "title": "Franco, Ciccio e le vedove allegre", "text": "Franco, Ciccio e le vedove allegre \u00e8 un film ad episodi del 1968 diretto dal regista Marino Girolami.\nIl film \u00e8 diviso in tre atti legati dal commento di Lucio Dalla che canta anche due sue canzoni: sui titoli di testa \"E dire che ti amo\" e \"Il cielo\" durante il terzo episodio\".\"\nTrama.\nLa nostra signora.\nFranco e Ciccio si trovano sposati con la stessa donna, perci\u00f2 sono costretti ad alternarsi a giorni il lavoro di marito.\nUna povera vedova.\nUna vedova per riscuotere l'eredit\u00e0 deve avere un figlio, e lotter\u00e0 in ogni modo per procurarselo...\nLa vedova del nonno.\nLa giovane vedova di un anziano italoamericano parte per la Sicilia con scopo di conoscere il nipote ignoto. Il soggetto \u00e8 molto simile a quello del film \"Grazie... nonna\" del 1975, diretto dallo stesso Girolami."}
{"id": "668608", "revid": "767487", "url": "https://it.wikipedia.org/wiki?curid=668608", "title": "Don Chisciotte e Sancio Panza", "text": "Don Chisciotte e Sancio Panza \u00e8 un film commedia del 1968 diretto dal regista Giovanni Grimaldi\nTrama.\nMancia, XVII secolo. Il curato Don Pietro viene chiamato d'urgenza nella casa del nobile Don Chisciotte perch\u00e9 quest'ultimo, a furia di leggere romanzi cavallereschi, si \u00e8 improvvisato cavaliere errante ed \u00e8 partito in giro per il mondo con il suo scudiero Sancio Panza, lasciando sole la nipote e la governante. Don Pietro, insieme alle due donne, decidono di bruciargli tutti i libri di cavalleria nella speranza che guarisca. Nel frattempo Don Chisciotte, durante il suo viaggio, incontra dei mulini che scambia per giganti e, nonostante gli ammonimenti di Sancio, prova a sfidarli. Rimane per\u00f2 incastrato tra le pale e viene liberato dallo scudiero. Nonostante l'evidenza dei fatti, Don Chisciotte ritiene che la trasformazione dei giganti in mulini sia ad opera del cielo, il quale lo ha voluto punire per aver intrapreso un'avventura senza essere investito cavaliere. Riprendono quindi il viaggio, alla ricerca di un duca o principe che lo possa investire. Arrivano ad un vecchio castello abbandonato dove secondo Don Chisciotte abita un famoso duca che potr\u00e0 investirlo. Dopo aver consumato un pranzo immaginario, trovano per\u00f2 delle vacche, che in realt\u00e0 sarebbero delle principesse trasformate dal mago Frescone, nemico n\u00b01 di Don Chisciotte. Lasciato il castello, si imbattono in un'osteria che viene scambiata da Don Chisciotte per una reggia. L'oste decide di stare al gioco, si finge duca e vorrebbe nominarlo subito. Don Chisciotte per\u00f2, prima di essere nominato, intende vegliare tutta la notte e digiunare, coinvolgendo anche Sancio. Lo scudiero per\u00f2 non resiste ai morsi della fame e riesce a prendere di nascosto del cibo dalla dispensa senza farsi scoprire da Don Chisciotte. La mattina dopo la veglia \u00e8 finita, e l'oste-duca finalmente lo investe cavaliere, dandogli come nuovo nome \"Cavaliere dalla Triste Figura\". I due quindi lasciano l'osteria.\nDopo aver liberato dei delinquenti dalle guardie del re e fermato in tempo un contadino che stava frustando un pastorello, i due si mettono alla ricerca di una sorgente d'acqua per potersi dissetare. Trovano invece un forziere pieno d'oro che un ladro aveva rubato e nascosto poco prima. Don Chisciotte intende restituirlo al legittimo proprietario ma viene fermato da delle guardie, con le quali ingaggia una lotta. Nella confusione generale l'asino di Sancio con i suoi calci mette K.O. le guardie. Sancio per\u00f2, a causa del buio, invece delle guardie lega Don Chisciotte: vengono quindi arrestati e portati in prigione. Il ladro di prima intanto si procura dei vestiti da nobile e va dalla polizia a denunciare il \"furto\" del forziere e accusa i due del reato. Per fortuna arriva il vero proprietario del forziere, il signor Sindaco, che ha riconosciuto il ladro dalla cicatrice e fa liberare i due innocenti. Nel frattempo Don Pietro, per riportare a casa Don Chisciotte, assume un mercenario che finger\u00e0 d'essere un signorotto, mentre sua moglie sar\u00e0 una pulzella in pericolo, per attirare il cavaliere.\nProduzione.\nIn origine il film doveva intitolarsi \"Don Cicciotto e Franco Panza,\" e le tematiche del soggetto prevedevano una satira sulla contestazione sessantottina\".\" Il progetto venne ripreso due anni pi\u00f9 tardi con la realizzazione del film Don Franco e don Ciccio nell'anno della contestazione diretto da Marino Girolami\nDistribuzione.\nIl film esce nelle sale cinematografiche il 24 agosto 1968, favorevolmente giudicato dal pubblico e dalla critica.\n\u00c8 uscito su supporto DVD in versione restaurata per la RAROVIDEO.\nCollegamenti esterni.\nhttps://www.youtube.com/watch?v=nqAwJUVcZfc&amp;t=12s"}
{"id": "668610", "revid": "31360", "url": "https://it.wikipedia.org/wiki?curid=668610", "title": "Nancy Patricia Pelosi", "text": ""}
{"id": "668611", "revid": "767487", "url": "https://it.wikipedia.org/wiki?curid=668611", "title": "Ciccio perdona... Io no!", "text": "Ciccio perdona... Io no! \u00e8 un film del 1968 diretto dal regista Marcello Ciorciolini che ha come protagonista il duo comico Franco e Ciccio. Il titolo \u00e8 una parodia del film Dio perdona... io no!, mentre la trama si rif\u00e0 al film Fra Diavolo.\nTrama.\nIl terribile bandito El Diablo, per nascondere l'oro che ha rubato da una banca, decide di fonderlo e trasformalo in un carro. Dopo averlo \"mimetizzato per bene\", s'incammina verso il rifugio pi\u00f9 vicino. \nDurante il tragitto, per\u00f2, i due ladri di cavalli Franco e Ciccio gli rubano, con uno stratagemma, il suo carro e, ignorando l'identit\u00e0 del derubato, ma soprattutto il valore del carro, provano a rivenderlo ad un gruppo di amici. Quando vengono raggiunti da El Diablo questi, pi\u00f9 arrabbiato che mai, tenta di strangolarli. Per loro fortuna arriva anche l'esercito e El Diablo, temendo di essere riconosciuto, rivela ai militari che El Diablo \u00e8 morto per merito dei due furfanti.\nFranco e Ciccio diventano allora famosi in tutto il west, mentre El Diablo tenta di rientrare in possesso \"del suo carro\".\nNel frattempo, Baleno e Faccia d'Angelo, due ex-soci di El Diablo, convinti che il bandito abbia depositato l'oro in banca, decidono di rapinarla costringendo Ciccio e Franco a prender parte al \"colpo\". Presa l'intera cassaforte, per\u00f2, essi la trovano vuota. Accusati di nascondere il \"malloppo\", soli contro Baleno, Faccia d'Angelo e El Diablo, Ciccio e Franco rischiano la vita. Ancora una volta, in loro soccorso arrivano i soldati: Baleno e Faccia d'Angelo fuggono, El Diablo si arrende. Mentre l'oro torna al reggimento, Ciccio e Franco riscuotono la taglia posta sul capo del bandito."}
{"id": "668614", "revid": "767487", "url": "https://it.wikipedia.org/wiki?curid=668614", "title": "I 2 pompieri", "text": "I 2 pompieri \u00e8 un film del 1968 diretto da Bruno Corbucci con protagonisti Franco e Ciccio.\nTrama.\nL'allievo vigile del fuoco Francesco Perricone e suo cugino il brigadiere Barrese s'innamorano entrambi della bella brunetta Caramella e dalla caserma di Roma si fanno trasferire nel paesino della Sicilia dove abita la ragazza."}
{"id": "668616", "revid": "1452073", "url": "https://it.wikipedia.org/wiki?curid=668616", "title": "Yupik", "text": "Gli Yupik o Yup'ik, sono un popolo indigeno che vive lungo le coste dell'Alaska occidentale, specialmente nel delta del Yukon-Kuskokwim e lungo il fiume Kuskokwim (Yupik dell'Alaska centrale), nell'Alaska meridionale (gli Alutiiq), e nell'Estremo Oriente russo e nell'isola di San Lorenzo dell'Alaska occidentale (Yupik siberiani). Sono Eschimesi collegati agli Inuit. Negli Stati Uniti erano circa 24.000 nel 2000.\nGli Yupik dell'Alaska centrale sono decisamente il gruppo pi\u00f9 popoloso, e quelli residenti nell'isola di Nunivak si chiamano \"Cup'ig\". Coloro che vivono nel villaggio di Chevak vengono chiamati \"Cup'ik\".\nCultura.\nTradizionalmente, le famiglie trascorrono primavera ed estate in un campo di pesca, quindi si riuniscono con gli altri nei villaggi per l'inverno. Molte famiglie ancora raccolgono le risorse tradizionali, specialmente salmone e foca.\nLa casa comune degli uomini, il \"qasgiq\", era il centro comunitario per cerimonie e feste dove si cantava, danzava e si raccontavano storie. Il \"qasgiq\" veniva utilizzato principalmente durante i mesi invernali, perch\u00e9 durante la primavera, estate ed autunno le persone viaggiavano in gruppo seguendo le fonti di sostentamento. Oltre che per le cerimonie e feste, serviva anche come il luogo dove gli uomini insegnavano ai ragazzi le tecniche di sopravvivenza e caccia.\nDurante i mesi freddi i ragazzi nel \"qasqig\" imparavano anche come si costruiscono utensili e \"qayaqs\" (kayak); quest'ultimo \u00e8 caratterizzato da un rivestimento in pelle, che si aggancia all'abito del passeggero, consentendogli di mantenere la parte inferiore del corpo asciutta, anche in caso di capovolgimento.\nGli attrezzi tradizionali utilizzati per la caccia, quali arpioni, lance, coltelli, ami, sono lavorazioni in metallo, in osso oppure in pietra.\nLa casa delle donne, o \"ena\", era per tradizione costruita accanto, e in alcuni casi era collegata al \"qasgiq\" per via di un tunnel. Le donne insegnavano alle ragazze a cucire, cucinare e tessere. I maschi vivevano con la madre fino all'et\u00e0 di cinque anni, quindi si trasferivano al \"qasgiq\". Ogni inverno, per un periodo dalle tre alle sei settimane, le bambine e i bambini si scambiavano, con gli uomini che insegnavano alle bambine le tecniche di caccia, sopravvivenza, e fabbricazione degli utensili, e le donne che insegnavano ai ragazzi come cucinare e cucire.\nIl vestito tradizionale degli Yupik \u00e8 la pelliccia, indossata sia dagli uomini sia dalle donne, che la realizzano esse stesse con molta cura, dotandola di cappuccio anti ghiaccio, maniche e tasche. L'abbigliamento tipico comprende impermeabili di budello di foca e una specie di occhiali di legno per proteggere gli occhi e racchette da neve.\nI balli di gruppo degli Yupik sono generalmente statici, tutti i movimenti vengono realizzati esclusivamente con la parte superiore del corpo, spesso utilizzando un ventaglio che ricorda i ventagli utilizzati nelle danze Cherokee. Non per questo i loro balli mancano di espressivit\u00e0 e ritmo.\nOltre alla danza, apprezzano trascorrere i lunghi mesi invernali rallegrandosi con gare poetiche, con giochi di gruppo e con canti accompagnati dal tamburo, strumento usato anche nelle cerimonie religiose.\nAntropologia.\nGli Yupik somigliano fisicamente agli abitanti dell'Estremo Oriente. Presentano caratteristiche fisiche modellate per l'ambiente in cui vivono: in genere sono brachicefali, hanno corpi robusti, statura medio-bassa, viso ampio, naso stretto e lungo per agevolare il riscaldamento dell'aria, mandibola larga e fototipo scuro.\nLa loro dieta \u00e8 povera di vitamine vegetali e ricca di calorie e di grassi.\nLingua.\nLe cinque lingue Yupik (collegate all'inuktitut) sono ancora largamente utilizzate, pi\u00f9 del 98% degli Yupik sono madrelingua."}
{"id": "668618", "revid": "30909", "url": "https://it.wikipedia.org/wiki?curid=668618", "title": "La grande mela", "text": ""}
{"id": "668619", "revid": "438678", "url": "https://it.wikipedia.org/wiki?curid=668619", "title": "I nipoti di Zorro", "text": "I nipoti di Zorro \u00e8 un film del 1968 diretto dal regista Marcello Ciorciolini.\nTrama.\nFranco e Ciccio sono due cugini siciliani che sbarcano in California con l'intento di cercare l'oro, ignorando che nella regione spopola il famigerato Zorro, paladino dei poveri e degli innocenti. I due finiscono casualmente nelle sue mani mentre l'uomo sta liberando due carcerati finiti ingiustamente in prigione. Puniti da Zorro con tanto di Z sul didietro, i due cugini siciliani giungono a casa dello zio Diego De La Vega, senza sapere che suo figlio Raphael e Zorro sono la stessa persona.\nAi due cugini viene dato del denaro per sparire dalla circolazione, in quanto potrebbero compromettere l'identit\u00e0 di Zorro dal momento che hanno visto i suoi vestiti nella stanza di Raphael. Ma Franco e Ciccio vengono presto ingannati da due imbroglioni. Di nuovo poveri, ai due cugini viene dato altro denaro da Zorro, il quale ha appena derubato un tesoro d'inestimabile valore al prepotente giudice che spadroneggia in citt\u00e0. Ma \u00e8 proprio vicino al nascondiglio che Franco e Ciccio cominceranno a cercare l'oro e troveranno inevitabilmente il tesoro proibito.\nIntanto Carmencita, grande ammiratrice di Zorro, non immagina nemmeno che egli sia il fidanzato Raphael, il quale le annuncia che il beniamino la incontrer\u00e0 una sera. Felice, Carmencita attende con ansia Zorro, ignorando che la sua serva ha fatto la spia alle guardie del giudice. Contemporaneamente, Franco e Ciccio trovano alcuni vestiti di Zorro e, saputo dell'incontro di Carmencita con l'uomo mascherato, decidono di sostituirsi a lui per quella notte. Ma tutto il piano andr\u00e0 a monte e Carmencita si trover\u00e0 davanti ben tre Zorro. Anche le guardie, confuse, non sanno chi \u00e8 il vero Zorro e decidono di arrestare Franco e Ciccio in quanto non possono difendersi. Al patibolo, il giorno successivo, i due stanno quasi per morire quando arriva Zorro che li salva.\nAlla fine tutto si conclude bene e il giudice viene arrestato. Quanto a Franco e Ciccio, vengono spediti il pi\u00f9 lontano possibile, con un mucchio di soldi che gli verranno ancora una volta rubati da due imbroglioni.\nCuriosit\u00e0.\nNel film appare come comparsa un ancora giovane e non famoso Lino Banfi."}
{"id": "668621", "revid": "438678", "url": "https://it.wikipedia.org/wiki?curid=668621", "title": "I 2 magnifici fresconi", "text": "I 2 magnifici fresconi \u00e8 un film del 1968 diretto dal regista Marino Girolami. Il film \u00e8 noto anche con il titolo I due magnifici fresconi (Un imbroglio tutte curve). \u00c8 il secondo film di montaggio della coppia Franco Franchi e Ciccio Ingrassia.\nIl film \u00e8 composto da vari pezzi tagliati, rimontati e incrociati tra loro. I pezzi che compongono il film sono tratti da: \"Queste pazze, pazze donne\", \"Veneri al sole\" e \"Le tardone\"."}
{"id": "668622", "revid": "767487", "url": "https://it.wikipedia.org/wiki?curid=668622", "title": "Lanfranco Cesari", "text": "Collaboratore e corrispondente di varie testate nazionali, tra cui il Messaggero, ha successivamente concentrato la propria attenzione sulla storia locale producendo varie pubblicazioni e saggi."}
{"id": "668625", "revid": "2064840", "url": "https://it.wikipedia.org/wiki?curid=668625", "title": "Carta dei diritti fondamentali dell'Unione europea", "text": "La Carta dei diritti fondamentali dell'Unione europea (CDFUE), in Italia anche nota come Carta di Nizza, \u00e8 stata solennemente proclamata una prima volta il 7 dicembre 2000 a Nizza e una seconda volta, in una versione adattata, il 12 dicembre 2007 a Strasburgo da Parlamento, Consiglio e Commissione.\nCon l'entrata in vigore del \"Trattato di Lisbona\", la \"Carta di Nizza\" ha il medesimo valore giuridico dei trattati, ai sensi dell'art. 6 del Trattato sull'Unione europea, e si pone dunque come pienamente vincolante per le istituzioni europee e gli Stati membri e, allo stesso livello di trattati e protocolli ad essi allegati, come vertice dell'ordinamento dell'Unione europea. Essa risponde alla necessit\u00e0, emersa durante il Consiglio europeo di Colonia (3 e 4 giugno 1999), di definire un gruppo di diritti e di libert\u00e0 di eccezionale rilevanza e di fede che fossero garantiti a tutti i cittadini dell'Unione.\nStoria.\nSino all'approvazione della Carta dei diritti di Nizza, la protezione dei diritti fondamentali nelle Comunit\u00e0 europee (dopo il Trattato di Maastricht, Unione europea) fu quasi esclusivamente il prodotto della giurisprudenza della Corte di Giustizia. Con l'eccezione di un riferimento generico nel preambolo (\u201crisoluti a rafforzare \u2026 le difese della pace e della libert\u00e0\u201d), il Trattato di Roma non conteneva alcun riferimento ai diritti fondamentali. Tuttavia, gi\u00e0 con la sentenza \"Stauder\", C-29/69 del 1969, la Corte di Giustizia ebbe ad affermare che i diritti fondamentali \u201cfanno parte dei principi generali del diritto comunitario, di cui la Corte garantisce l'osservanza\u201d.\nSuccessivamente, nella celebre sentenza \"Internationale Handelsgesellschaft\", C-11/70 del 1970, la Corte chiar\u00ec che la tutela dei diritti fondamentali nell'ambito del diritto comunitario \u00e8 ispirata \u201calle tradizioni costituzionali comuni agli stati membri\u201d e deve essere garantita \u201centro l'ambito della struttura e delle finalit\u00e0 della Comunit\u00e0\u201d. Nella sentenza \"Hauer\", C-44/79 del 1979, si trova il primo riferimento alla Convenzione europea dei diritti dell'uomo (\u201cnell'ordinamento giuridico comunitario, il diritto di propriet\u00e0 \u00e8 tutelato alla stregua dei principi comuni alle costituzioni degli stati membri, recepito nel protocollo addizionale alla Convenzione europea di salvaguardia dei diritti dell'uomo\u201d), destinato a consolidarsi e a diventare sempre pi\u00f9 frequente nella giurisprudenza della Corte di Giustizia in tema di diritti fondamentali.\nSulla base di questi principi, negli anni seguenti la Corte svilupp\u00f2, senza alcuna base testuale nei Trattati istitutivi delle Comunit\u00e0 europee, un catalogo di principi e diritti fondamentali di diritto comunitario che comprende, a titolo di esempio, il principio di proporzionalit\u00e0, il diritto di propriet\u00e0 e la libert\u00e0 di iniziativa economica, il principio di eguaglianza, la libert\u00e0 di religione, la libert\u00e0 sindacale, la protezione dell'affidamento legittimo, la certezza del diritto, ecc. Con questa giurisprudenza la Corte di Giustizia reag\u00ec ad alcune sentenze delle corti costituzionali tedesche e italiane, che avevano individuato nella protezione dei diritti fondamentali un limite alla applicazione del diritto comunitario negli ordinamenti statali (Bundesverfassungsgericht, sentenza del 29 maggio 1974, c.d. \"Solange I\"; Corte costituzionale italiana, sentenza n. 183/1973).\nSviluppando una giurisprudenza sui diritti fondamentali, la Corte di giustizia intendeva sottrarre l'applicazione del diritto comunitario sul rispetto dei diritti fondamentali al controllo esercitato dai giudici nazionali. Al tempo stesso, la Corte stava gettando le basi per la Carta dei diritti di Nizza, che costituisce in gran parte una compilazione e un consolidamento della sua giurisprudenza in tema di diritti fondamentali.\nDescrizione.\nLa convenzione.\nIl progetto \u00e8 stato elaborato da un'apposita Convenzione presieduta da Roman Herzog (ex Presidente della Repubblica federale tedesca) e composta di 62 membri:\nI diritti proclamati.\nLa Carta enuncia i diritti e i principi che dovranno essere rispettati dall'Unione in sede di applicazione del diritto comunitario. L'attuazione di tali principi, comunque, \u00e8 affidata anche alle normative nazionali. Il testo della Carta inizia con un preambolo ed i 54 articoli sono suddivisi in 6 capi i cui titoli enunciano i valori fondamentali dell'Unione:\nIl settimo capo (art. 51-54) \u00e8 rappresentato da una serie di \"Disposizioni Generali\" che precisano l'articolazione della Carta con la Convenzione europea dei diritti dell'uomo (CEDU).\nI diritti contenuti nella Carta sono classificabili in quattro categorie:\nCostituzione europea e Trattato di riforma.\nLa Carta era stata inserita come seconda parte del progetto di Costituzione europea, in modo che quando questa fosse stata ratificata anche la Carta avrebbe assunto valore vincolante. Dopo il fallimento della ratifica della Costituzione si apr\u00ec un dibattito sull'opportunit\u00e0 di inserire la Carta nel nuovo trattato.\nIl Regno Unito e la Polonia hanno per\u00f2 ottenuto in sede di conferenza intergovernativa di essere escluse dal campo di applicazione della Carta.\nAnche la Repubblica Ceca, poco prima della ratifica ha ottenuto un opt-out dalla Carta.\nIn compenso, il Trattato di Lisbona all'articolo 6 non soltanto confer\u00ec alla Carta lo stesso valore giuridico dei trattati europei, ma incluse altres\u00ec l'adesione dell'UE alla CEDU: il parere n. 2/13 della Corte di giustizia dell'Unione europea ha per\u00f2 enunciato una serie di ostacoli alla proposta di trattato di adesione sottoposta al suo parere, per cui il processo negoziale \u00e8 entrato in una fase di stallo."}
{"id": "668626", "revid": "767487", "url": "https://it.wikipedia.org/wiki?curid=668626", "title": "Indovina chi viene a merenda?", "text": "Indovina chi viene a merenda? \u00e8 un film italiano del 1969 diretto da Marcello Ciorciolini.\nTrama.\nSicilia 1943: per evitare la guerra, Franco e Ciccio si sono nascosti sui monti. Due paracadutisti americani rubano i loro i vestiti lasciandogli in cambio le uniformi, cos\u00ec i nostri \"eroi\" vengono catturati dai tedeschi e deportati in Germania. Evaderanno, si rifugeranno in una fattoria e saranno protagonisti di disavventure a catena. Dopo la guerra, creduti morti, sono invece sani e salvi, lass\u00f9 in Germania."}
{"id": "668627", "revid": "767487", "url": "https://it.wikipedia.org/wiki?curid=668627", "title": "Franco, Ciccio e il pirata Barbanera", "text": "Franco, Ciccio e il pirata Barbanera \u00e8 un film del 1969 diretto dal regista Mario Amendola con protagonisti Franco e Ciccio, e Fernando Sancho. Si tratta, grosso modo, di una parodia della trama de L'isola del tesoro, celebre romanzo di Robert Louis Stevenson.\nTrama.\nFranco, figlio di un pirata, fa il garzone presso un'osteria di propriet\u00e0 della zia, e vive nell'ammirazione dei racconti e delle gesta del Capitano Black, uno pseudocapitano di Marina che in realt\u00e0 \u00e8 un truffatore pieno di debiti. Un giorno all'osteria si presenta un pirata, che riconosce in Franco il proprio figlio disperso nel corso degli anni. Il pirata, che nel frattempo era stato attaccato da un altro pirata, Cane Nero, confida a Franco di essere in possesso della mappa del tesoro del capitano Flint, suo mentore ed amico.\nFranco, con l'aiuto di Capitano Black, organizza i preparativi per la spedizione. Nell'assoldare l'equipaggio, per\u00f2, i due non si accorgono di aver assunto anche il feroce e tremendo pirata Barbanera, antagonista di Flint e da tempo alla caccia del suo tesoro. Organizzato un ammutinamento, Barbanera approda all'isola e recupera il prezioso tesoro. Per Franco e il capitano Black sembra che nulla li possa salvare, ma il fantasma del capitano Flint appare a Franco e lo aiuta nel combattimento. Dopo aver sconfitto il pirata Barbanera, Franco e il capitano Black tornano a casa con la nave piena d'oro."}
{"id": "668636", "revid": "110157", "url": "https://it.wikipedia.org/wiki?curid=668636", "title": "Fibra (informatica)", "text": "Per fibra in informatica si intende un thread di esecuzione.\nIn modo simile ai threads, le fibre condividono gli spazi degli indirizzi di memoria;\nMentre i thread utilizzano multitasking di tipo prelazionale (pre-emptive), le fibre utilizzano multitasking cooperativi. \nUna fibra semplifica notevolmente agli sviluppatori il porting delle applicazioni verso sistemi diversi che fanno uso dei threads a livello utente.\nLe fibre devono quindi avere accesso alle informazioni di stato, come l'istruzione successiva da eseguire ed i registri del processore. Il thread memorizza queste informazioni per ciascuna delle sue fibre. Il thread stesso, essendo una unit\u00e0 di esecuzione, deve convertirsi in una fibra per tenere separate le sue informazioni di stato da quelle di altre fibre presenti nello stesso contesto, ed attualmente in esecuzione.\nLe API di Windows, ad esempio, forzano un thread a trasformarsi in fibra prima di poterne creare altre o di mandarne altre in esecuzione su un processore.\nCome per i thread, anche le fibre hanno un'area di memoria privata, chiamata Fiber Local Storage."}
{"id": "668640", "revid": "1940316", "url": "https://it.wikipedia.org/wiki?curid=668640", "title": "Ribonucleasi III", "text": "Le ribonucleasi III sono enzimi della classe delle idrolasi, che catalizzano il taglio endonucleolitico di un 5'-fosfomonoestere.\nDicer, anche conosciuto come endoribonucleasi Dicer, \u00e8 un Enzima che negli umani \u00e8 codificato dal gene DICER1. Fa parte della famiglia delle RNAsi III, Dicer cliva RNA a doppio filamento (dsRNA) e pre-microRNA (pre-miRNA), in piccoli frammenti di dsRNA chiamati small interfering RNA (siRNA) e microRNA (mi-RNA). Questi frammenti sono approssimativamente 20-25pb. Dicer facilita l'attivazione di un complesso ribonucleoproteico denominato RISC (RNA-induced silencing complex). Questo complesso \u00e8 essenziale poich\u00e9 pu\u00f2 portare all'eliminazione dell'mRNA.\nIl suo nome (che in italiano potrebbe essere tradotto come \"che taglia finemente\"), deriva proprio dalla sua capacit\u00e0 di ridurre molecole di dimensione eterogenea in \"piccoli blocchi di dimensione omogenea\". Il nome fu coniato da Emily Bernstein, una ricercatrice del Cold Spring Harbor Laboratory che per prima individu\u00f2 tale particolarit\u00e0 nell'enzima.\nMeccanismo di azione.\nDicer catalizza la prima reazione del processo di \"RNA interference\", producendo le molecole di siRNA (RNA a doppio filamento di 21 nucleotidi con estremit\u00e0 3' sporgenti) necessarie all'interferenza vera e propria, mediata da RISC nel suo complesso. L'enzima appartiene alla famiglia delle RNasi di classe III (specifiche i dsRNAs), ed opera il taglio in modo ATP-dipendente.\nIl gruppo della Bernstein ha individuato dicer attraverso un ampio screening di geni di Drosophila melanogaster e Caenorhabditis elegans contenenti domini tipici delle RNAsi III. Tale screening, infatti, ha portato alla scoperta del gene (di Drosophila) CG4792, contenente due domini RNAsi III. I ricercatori hanno dunque svolto ulteriori test sull'attivit\u00e0 svolta dal prodotto genico, scoprendo che esso \u00e8 in grado di produrre siRNA da qualsiasi sequenza di RNA a doppio filamento. \nSono stati in seguito individuati diversi altri prodotti proteici simili a dicer. Ognuno presenta almeno cinque regioni specifiche:\nIn seguito alle analisi approfondite sulla struttura tridimensionale dell'enzima in Giardia intestinalis, si ritiene che la distanza tra la regione PAZ ed i domini RNAsi III sia di 65 \u00e5ngstr\u00f6m, quanto basta per \"alloggiare\" circa 25 nucleotidi. Tale spazio sarebbe costituito proprio dalla regione \"piattaforma\" che, carica positivamente, \u00e8 in grado di instaurare legami elettrostatici con l'RNA. Secondo tale analisi, dunque, la struttura di dicer potrebbe essere quella di una specie di \"righello molecolare\", che permetterebbe all'enzima di produrre frammenti di siRNA di dimensione estremamente regolare."}
{"id": "668641", "revid": "1982", "url": "https://it.wikipedia.org/wiki?curid=668641", "title": "Candito", "text": ""}
{"id": "668643", "revid": "158913", "url": "https://it.wikipedia.org/wiki?curid=668643", "title": "Libro di Zaccaria", "text": "Il Libro di Zaccaria (ebraico \u05d6\u05db\u05e8\u05d9\u05d4, \"zekary\u00e0h\"; greco \u0396\u03b1\u03c7\u03b1\u03c1\u03af\u03b1\u03c2, \"zachar\u00edas\"; latino \"Zacharias\") \u00e8 un testo contenuto nella Bibbia ebraica (Tanakh) e fa parte dell'Antico Testamento nella Bibbia cristiana. \u00c8 scritto in ebraico.\nL'autore.\nIl nome \"Zekar-Yah\" significa \"JHWH si \u00e8 ricordato\" (cio\u00e8 si \u00e8 ricordato delle preghiere dei genitori per avere un figlio). \nDella persona di Zaccaria non conosciamo quasi nulla. Presentato come nipote di Iddo (1:1 e 1:7) pare essere, ancora verso il 500 a.C., capo della famiglia sacerdotale di Iddo (Nehemia 12:16). La sua qualit\u00e0 di sacerdote spiega l'insistenza sul ruolo del Tempio, circa il mantenimento o la soppressione dei digiuni commemorativi (7:1-3; 8:18-19), la preoccupazione per la purit\u00e0 e santit\u00e0 della terra (2:16, 5:1-11); ci\u00f2 corrisponde bene a una mentalit\u00e0 sacerdotale. Tale tipo di sacerdote entra decisamente nel solco spirituale degli antichi profeti; ne riprende gli appelli alla conversione: (vedi 1:3-6, 7:4-14; 8:16-17) e si rif\u00e0 a loro. \nL'ipotesi del deutero-Zaccaria.\nI suoi 14 capitoli, secondo l'ipotesi maggiormente condivisa tra gli studiosi, hanno avuto una duplice redazione:\nIl tema comune delle due sezioni \u00e8 una forte speranza messianica. La tradizione cristiana ha visto nel \"trafitto\" una prefigurazione di Ges\u00f9.\nRiassunto.\nIl libro di Zaccaria si compone di due parti ben distinte: capp. 1-8 e capp. 9-14.\nI primi otto capitoli contengono una serie di visioni concernenti il ritorno del popolo di Dio in Gerusalemme ed accompagnano la ricostruzione dopo l'esilio.\nI capitoli dal 9 al 14 hanno un'ambientazione diversa e contengono delle visioni relative alla venuta del Messia, gli ultimi giorni, la riunificazione di Israele, l'ultima grande guerra. Questi capitoli vengono considerati un'aggiunta databile al IV secolo a.C."}
{"id": "668644", "revid": "1543377", "url": "https://it.wikipedia.org/wiki?curid=668644", "title": "Pet Sounds", "text": "Pet Sounds \u00e8 l'undicesimo album studio del gruppo statunitense dei Beach Boys, pubblicato nel 1966 dalla Capitol Records. Unanimemente riconosciuto come uno degli album pi\u00f9 influenti della storia della musica pop, \u00e8 spesso stato posto alla prima posizione in numerose classifiche di album migliori di tutti i tempi, come in quella del \"Times\" e del \"New Musical Express\". In quella redatta da \"Rolling Stone\" l'album si trova al secondo posto.\nL'album, che include brani celebri come \"Wouldn't It Be Nice\" e \"God Only Knows\", \u00e8 considerato essenzialmente un lavoro solista di Brian Wilson pi\u00f9 che un album vero e proprio dei Beach Boys, e fu creato nel periodo in cui Wilson smise di andare in tour con il gruppo per focalizzare la sua attenzione sulla scrittura e la registrazione dei brani. In \"Pet Sounds\" Wilson arriva ad una musica molto pi\u00f9 matura e lontanissima dal sound originario, grazie anche alla sperimentazione di strumenti insoliti come campanelli di biciclette, clavicembali, flauti, il Theremin e l'abbaiare dei cani (tra cui Banana, quello di Wilson). Anche la complessit\u00e0 delle gi\u00e0 intricate armonie vocali riceve un'ulteriore spinta in avanti con l'impiego di elaborate stratificazioni sonore a formare una sorta di \"sinfonia pop barocca\".\nNel 2004, \"Pet Sounds\" \u00e8 stato scelto dalla Biblioteca del Congresso tra i cinquanta album da preservare nel National Recording Registry.\nIl disco.\n\"Sloop John B\" fu registrata alcuni mesi prima delle altre canzoni di \"Pet Sounds\", ma si rivel\u00f2 poi un punto cruciale per lo sviluppo dell'album. Era una canzone popolare caraibica che Al Jardine aveva suggerito a Brian Wilson. Wilson registr\u00f2 la base il 12 luglio 1965, ma dopo aver frettolosamente inciso una rozza parte vocale, mise la canzone da parte per dedicarsi a quello che sarebbe poi diventato \"Beach Boys' Party!\".\nParadossalmente, la vera spinta per la realizzazione di \"Pet Sounds\" venne da oltreoceano, e precisamente dai Beatles, che nel dicembre 1965 avevano lanciato la versione americana del loro \"Rubber Soul\". Wilson ricord\u00f2 poi le sue prime impressioni all'ascolto di quell'album:\nAll'inizio del gennaio 1966 chiam\u00f2 Tony Asher, un giovane autore che Wilson aveva conosciuto alcuni mesi prima. In meno di dieci giorni, stavano scrivendo insieme. Wilson gli diede le cassette con la musica di alcuni brani che aveva registrato, tra cui una con il titolo provvisorio di \"In My Childhood\". Aveva gi\u00e0 le parole, ma Wilson si rifiut\u00f2 di darle ad Asher e gli chiese di scriverne di nuove. Il risultato fu reintitolato \"You Still Believe in Me\", e, visto il successo che ottenne, fu la prova che Wilson cercava una collaborazione definitiva con Asher.\n\u00abLa scelta del tono delle parole era quasi sempre sua\u00bb, disse Asher successivamente, \u00abmentre le parole vere e proprie erano solitamente mie. Ero solo il suo interprete\u00bb.\nComposizione.\nLa maggior parte delle canzoni furono scritte tra il dicembre 1965 e il gennaio 1966 da Wilson e Asher, anche se \"I Know There's an Answer\" fu scritta insieme ad un nuovo collaboratore, Terry Sachen.\nLove, insieme a Carl e Dennis Wilson, furono convocati per le loro parti vocali quando tornarono dal loro viaggio in Estremo Oriente. Specialmente Love era contrariato dal fatto che Brian avesse completamente abbandonato le canzoni riguardo alle automobili veloci, alle belle ragazze e alle spiagge assolate, che erano state un caposaldo della loro vendutissima produzione fino ad allora.\nMike Love \u00e8 accreditato sia sul celeberrimo pezzo d'apertura, \"Wouldn't It Be Nice\", che su \"I Know There's an Answer\" e \"I'm Waiting for the Day\". In realt\u00e0 si ritiene che il vero contributo di Love in \"Wouldn't It Be Nice\" sia stato minimo, e secondo Tony Asher, chiamato in causa sotto giuramento in tribunale, consistette solo nei versi: \"\u00abGood night, my baby/Sleep tight, my baby\u00bb\". \"I'm Waiting for the Day\" fu addirittura inizialmente attribuita al solo Wilson. Per quel che riguarda invece \"I Know There's an Answer\", il contributo di Love fu pi\u00f9 rilevante, egli infatti convinse Wilson a cambiare il titolo del brano, che in origine si chiamava \"Hang On to Your Ego\", e parte del testo del ritornello stesso, ritenendo che la tematica \"drogata\" del brano fosse troppo evidente e non consona ad una canzone dei Beach Boys (la versione originale di \"Hang On to Your Ego\" fu successivamente inclusa come bonus track nelle ristampe in CD dell'album). Il testo originale cre\u00f2 parecchie controversie con il resto del gruppo. Mike Love spieg\u00f2:\nJardine invece sostenne che la decisione finale di cambiare il testo fu di Brian: dato che era soprattutto interessato a cosa ne pensassero gli altri, fin\u00ec con cambiare le parole a causa delle controversie. Il nuovo testo fu scritto con Terry Sachen, che nel 1966 era il road manager del gruppo.\nL'album include anche due complessi pezzi strumentali, la placida e fischiettante \"Let's Go Away for Awhile\" in stile Burt Bacharach, e la surfistica \"Pet Sounds\" (precedentemente intitolata \"Run James, Run\", titolo che presupponeva l'eventualit\u00e0 di essere proposta come colonna sonora dei film di James Bond). Entrambi i pezzi erano stati registrati solo come basi, ma poi Wilson decise che gli arrangiamenti erano migliori senza voce, e le inser\u00ec nell'album. Esisteva anche un terzo strumentale, \"Trombone Dixie\", che per\u00f2 fu inserito solo nell'edizione in compact disc del 1990 come traccia bonus.\nRegistrazione.\nMentre scriveva canzoni, Wilson registr\u00f2 anche sei basi per il nuovo materiale tra il gennaio e il febbraio 1966. Quando gli altri Beach Boys tornarono dal loro tour di tre settimane in Giappone e alle Hawaii, si trovarono davanti alcuni pezzi di un nuovo album che era, sotto molti punti di vista, un distacco radicale dal loro precedente lavoro. Sia Wilson che Asher ricordano che ci fu resistenza da parte degli altri membri del gruppo (in particolare Mike Love), ma che alla fine l'entusiasmo di Wilson li convinse a realizzare il progetto.\nTutte le basi per \"Pet Sounds\" furono realizzate in un periodo di quattro mesi in alcuni grandi studi di Los Angeles, usando una piccola orchestra formata da session-men molto apprezzati, come il chitarrista jazz Barney Kessel e il batterista Hal Blaine. Tutte le canzoni furono prodotte e arrangiate da Brian Wilson. Co-scrisse anche tutte le canzoni con l'eccezione di \"Sloop John B\", che, essendo un brano tradizionale, aveva solo bisogno di essere arrangiato.\nLa tecnica di registrazione di Wilson si era sviluppata negli anni e probabilmente raggiunse il suo culmine tra il dicembre 1965 e l'inizio del 1966, proprio con le registrazioni di \"Pet Sounds\". Consisteva principalmente in una rielaborazione del famoso \"Wall of Sound\" creato dal rivale Phil Spector, tramite i nuovi registratori Ampex a otto tracce.\nIl metodo tipico che Wilson us\u00f2 per registrare \"Pet Sounds\" fu quello di creare prima le basi con l'intera orchestra che suonava dal vivo, per poi aggiungere le parti vocali. Come Spector, Wilson fu un pioniere dell'uso dello studio come strumento: esplorava le nuove combinazioni di suoni che emergevano dall'uso simultaneo di diversi strumenti elettronici e le univa alle voci con eco e riverbero. Spesso raddoppiava le parti di basso, chitarra e tastiere, accorpandole con suoni di strumenti insoliti per inventare nuovi sound. L'apparente semplicit\u00e0 delle canzoni di Wilson \u00e8 spesso confrontata con i suoi arrangiamenti molto pi\u00f9 complessi e avventurosi di quanto ci si aspetti dalla musica pop.\nWilson successivamente metteva la base come una delle tracce di un registratore a otto tracce, e dedicava altre sei tracce alle parti vocali di ognuno dei sei membri del gruppo (Bruce Johnston sarebbe diventato membro effettivo poco pi\u00f9 tardi), mentre l'ultima traccia veniva solitamente lasciata per gli eventuali abbellimenti.\nA dispetto del lungo lavoro realizzato fino ad allora, Wilson poneva poi il brano completo in un'altra traccia singola, come faceva Phil Spector. Questo perch\u00e9, secondo Wilson, la qualit\u00e0 mono era preferibile in quanto pi\u00f9 compatta alle orecchie dell'ascoltatore, e anche perch\u00e9 la maggior parte degli apparecchi di riproduzione domestici ai quei tempi erano monofonici.\nIl 15 febbraio 1966 i Beach Boys si recarono allo zoo di San Diego per scattare le foto di copertina dell'album, che era gi\u00e0 stato intitolato \"Pet Sounds\". Il nome dell'album e della canzone omonima derivano da una battuta piena di disprezzo che Mike Love fece non appena Brian gli suon\u00f2 i brani su cui stava lavorando. Mike disse: \u00abChi ascolter\u00e0 questa roba? Un cane?\u00bb\nDue giorni dopo, Wilson si rec\u00f2 di nuovo in studio con una nuova canzone, \"Good Vibrations\". Circa il 23 febbraio, Wilson diede ai manager della Capitol Records una lista provvisoria delle canzoni del nuovo album, che includeva anche \"Good Vibrations\". Wilson continu\u00f2 ad affinare le canzoni in studio per il resto di febbraio e per marzo; inoltre, con la sorpresa del gruppo, decise che \"Good Vibrations\" fosse eliminata dalla scaletta di \"Pet Sounds\", sostenendo che aveva ancora bisogno di tempo per lavorarci. Al Jardine ricorda:\nTutto marzo e l'inizio di aprile furono dedicati alla delicata registrazione delle parti vocali mancanti. Si rivel\u00f2 un processo lungo ma molto preciso. Mike Love pi\u00f9 tardi disse:\nTitolo e copertina.\nSia le origini che il significato del titolo dell'album non sono stati mai ben chiariti. Nella sua autobiografia del 1991 intitolata \"Wouldn't It Be Nice\", Brian Wilson asserisce che il titolo fu ispirato ai commenti negativi fatti da Mike Love al materiale di \"Pet Sounds\" dopo una seduta di registrazione particolarmente difficile e litigiosa. Secondo Wilson, Love avrebbe affermato: \"\u00abWho's gonna hear this shit? The ears of a dog?\u00bb\" (\"Chi ascolter\u00e0 questa merda? Le orecchie di un cane?\").\nBrian Wilson afferm\u00f2 che il titolo era anche una sorta di \"omaggio\" a Phil Spector perch\u00e9 le parole \"pet\" e \"sounds\" hanno le stesse iniziali del nome del produttore.\nAnche Mike Love ha dato la sua versione circa la genesi del titolo: \u00abEravamo in piedi nel corridoio di uno degli studi di registrazione, il Western o il Columbia, e non avevamo ancora un titolo per l'album. Avevamo fatto delle foto allo zoo... e c'erano dei versi di animali sul disco, e quindi pensammo, beh, \u00e8 la nostra musica preferita del momento, cos\u00ec dissi: Perch\u00e9 non lo chiamiamo \"Pet Sounds\"?\u00bb\nIl 15 febbraio 1966, il gruppo si rec\u00f2 allo zoo di San Diego per posare per le fotografie della copertina del nuovo album. L'autore delle foto fu George Jerman. Secondo le note interne presenti nell'edizione in CD di \"Pet Sounds\", la foto dei Beach Boys che danno da mangiare ad un gruppo di caprette, gioc\u00f2 un ruolo fondamentale nella scelta definitiva del titolo \"Pet Sounds\" (\"Suoni animali\").\nPubblicazione.\nA met\u00e0 di aprile \"Pet Sounds\" era completo ed era stato presentato alla Capitol, che in realt\u00e0 prese seriamente in considerazione l'idea di non pubblicare il disco. \"Caroline, No\" fu pubblicata come primo singolo, stranamente a nome del solo Brian Wilson. La canzone raggiunse la 34\u00aa posizione nelle classifiche statunitensi.\n\"Sloop John B\" ebbe un successo eccezionale, arrivando al 3\u00ba posto negli Stati Uniti e al 2\u00b0 nel Regno Unito. \"Wouldn't It Be Nice\" si classific\u00f2 all'8\u00aa posizione delle scalette americane. Il suo lato B, \"God Only Knows\", fu un altro numero 2 in Gran Bretagna, ma arriv\u00f2 solo al 39\u00ba posto in patria. L'album arriv\u00f2 anche al 10\u00ba posto nella Billboard 200, mentre in Australia fu pubblicato sotto il nome di \"The Fabolous Beach Boys\".\nIl grande successo di \"Pet Sounds\" si ebbe nel Regno Unito, dove l'album raggiunse il 2\u00ba posto delle classifiche. Parte di questo successo \u00e8 dovuto anche all'industra discografica inglese, che accolse l'album senza rivalit\u00e0. Paul McCartney parl\u00f2 spesso dell'influenza di \"Pet Sounds\" sul lavoro dei Beatles.\nIn ogni modo, come \"Beach Boys' Party!\", \"Pet Sounds\" non riusc\u00ec ad ottenere il disco d'oro quando venne pubblicato, cosa che deluse profondamente Wilson, e che \u00e8 in parte da attribuire alla Capitol Records che non pubblicizz\u00f2 l'album cos\u00ec intensamente come aveva fatto con i precedenti. \"Pet Sounds\" raggiunse comunque l'oro e il platino nel 2000.\nAccoglienza.\nAnche se \"Pet Sounds\" non vendette mai come i primi album dei Beach Boys, \u00e8 stato un album influente fin dal momento in cui fu pubblicato (lo stesso giorno di un altro importante disco come \"Blonde on Blonde\" di Bob Dylan). Non appena arrivato in Gran Bretagna, fu lodato sia dai critici che da moltissimi artisti pop contemporanei. I Beatles, per esempio, dissero che \"Pet Sounds\" era stato una delle maggiori influenze per la realizzazione di \"Sgt. Pepper's Lonely Hearts Club Band\", e Paul McCartney lo ha ripetutamente menzionato come uno dei suoi album preferiti (con \"God Only Knows\" come sua canzone preferita), completando un cerchio che inizi\u00f2 con l'importanza dei Beatles per Brian Wilson. McCartney disse:\nIl produttore dei Beatles George Martin disse che senza \"Pet Sounds\", \"Sgt. Pepper's\" non sarebbe mai stato realizzato: \"Pepper\" era un tentativo di eguagliare \"Pet Sounds\".\nAltri artisti, come Eric Clapton, Bob Dylan ed Elton John sostennero di considerare l'album una enorme svolta nella storia della musica, e di aver cambiato il modo di comporre canzoni o registrare dopo averlo ascoltato."}
{"id": "668645", "revid": "1231571", "url": "https://it.wikipedia.org/wiki?curid=668645", "title": "Olivette di sant'Agata", "text": "Le olivette di sant'Agata (in siciliano \"alivetti\" o \"aliveddi ri Sant'\u00c0jita\") sono dei dolci tipici della cucina catanese, preparati solitamente in gennaio e febbraio, prima e durante la festa della santa patrona della citt\u00e0 di Catania, sant'Agata appunto. Si tratta di dolci a forma di oliva fatti di pasta di mandorla ricoperti di zucchero e colorati di verde.\nQueste olive si ricollegano ad un episodio narrato nella agiografia della santa. Mentre era ricercata dai soldati di Quinziano, nel chinarsi per allacciare un calzare, vide sorgere davanti a s\u00e9 una pianta di olivo selvatico che la nascose alla vista delle guardie e le diede i frutti per sfamarsi.\nEsiste anche una variante dove le tradizionali olivette sono ricoperte di cioccolato."}
{"id": "668647", "revid": "36426", "url": "https://it.wikipedia.org/wiki?curid=668647", "title": "Colonna della giustizia", "text": ""}
{"id": "668649", "revid": "1921140", "url": "https://it.wikipedia.org/wiki?curid=668649", "title": "Moore", "text": ""}
{"id": "668653", "revid": "287204", "url": "https://it.wikipedia.org/wiki?curid=668653", "title": "Rapsodia in blu", "text": "La Rapsodia in blu (\"Rhapsody in Blue\") \u00e8 una delle pi\u00f9 famose composizioni musicali dello statunitense George Gershwin.\nGenesi operistica.\nIl brano fu inizialmente pensato dall'autore per due pianoforti. L'incontro con Paul Whiteman, direttore della omonima orchestra jazz di New York, spinse Gershwin a proporre la rapsodia come brano per pianoforte e big band. L'orchestrazione fu affidata all'arrangiatore di Whiteman, Ferde Grof\u00e9.\nLa rapsodia fu scritta da Gershwin nel tempo di qualche giorno per l'imminente esibizione in pubblico.\nIl brano venne presentato il 12 febbraio del 1924 all\"'Aeolian Hall\" di New York. \nL'esecuzione, al pianoforte Gershwin, che non aveva avuto neanche il tempo di scrivere la parte, fu un clamoroso successo: erano presenti alcuni grandi della musica del tempo, tra cui Fritz Kreisler, Igor Stravinsky, Sergej Rachmaninov e Leopold Stokowski.\nL'anno successivo la Rapsodia venne trascritta una prima volta da Grof\u00e9 per pianoforte e orchestra e nel 1942, dopo la morte dell'autore, un'altra volta per orchestra sinfonica, cos\u00ec come \u00e8 celebre oggi in tutto il mondo.\nLa registrazione del brano del 1927 con Gershwin e Whiteman venne premiata con il Grammy Hall of Fame Award 1974.\nIl brano.\nLa \"Rapsodia in blu\" fonde due generi musicali, musica jazz e colta. La cultura musicale dalla quale proviene Gershwin lo porta sicuramente a inserire in un genere \"classico\" sonorit\u00e0 e arrangiamenti jazz o blues da cui il titolo della composizione.\nLa Rapsodia \u00e8 fortemente rappresentativa della realt\u00e0 metropolitana newyorkese e pi\u00f9 in generale della cultura americana. Il titolo originario pensato da Gershwin infatti era \"American Rhapsody\"; l'autore stesso dichiar\u00f2: \u00ab... la udii come una sorta di multicroma fantasia, un caleidoscopio musicale dell'America, col nostro miscuglio di razze, il nostro incomparabile brio nazionale, i nostri blues, la nostra pazzia metropolitana.\u00bb\nLa registrazione del 1945 del brano con Oscar Levant, Eugene Ormandy e la Philadelphia Orchestra venne premiata con il Grammy Hall of Fame Award 1990.\nStruttura dell'opera.\nIl brano incomincia con un caratteristico trillo e una lunga scala cromatica ascendente del clarinetto (Ross Gorman, clarinettista dell'orchestra di Paul Whiteman, la interpret\u00f2 con un glissando e da allora l'esecuzione segue la tradizione del clarinettista), il cui assolo propone subito il tema principale (\"Molto moderato\").\nL'ingresso del pianoforte (\"Moderato assai\") anticipa l'intervento dell'orchestra. Il tema viene rielaborato con fraseggi virtuosistici del pianoforte, solista o accompagnato dal discreto sottofondo orchestrale (\"Poco agitato\"), fino al maestoso tema proposto dall'orchestra (\"Tempo giusto\").\nDopo aver proposto un nuovo tema, il brano si spegne nuovamente, aprendo al \"Meno mosso\" del pianoforte solo, che introduce nuovo materiale tematico, rielaborando sempre in maniera pi\u00f9 complessa le melodie. L'orchestra torna nel dolcissimo \"Andantino moderato\", ripreso poi dal pianoforte.\nSi passa quindi a un ritmo pi\u00f9 incalzante e sincopato (\"Agitato e misterioso\"), arrivando al \"Grandioso\" finale che ripropone definitivamente il tema principale.\nNel cinema, nella televisione e nello sport.\nLa \"Rapsodia in blu\" \u00e8 brano di apertura e di chiusura della colonna sonora del celebre film \"Manhattan\" di Woody Allen, e una delle musiche del film animato \"Fantasia 2000\" della Disney. La sua denominazione inoltre ha fornito il titolo al film biografico su George Gershwin girato negli Stati Uniti d'America da Irving Rapper nel 1945.\nL'inizio \u00e8 stato utilizzato anche nell'episodio 2x22 della serie televisiva \"Glee\", quando i ragazzi arrivano a New York, a Times Square. Parallelamente \u00e8 stato utilizzato nell'episodio 22x1 de \"I Simpsons\", quando Lisa entra a \"Sprooklyn\".\nNel film \"Fantasia 2000\" viene utilizzata per sottolineare il tran-tran quotidiano di quattro abitanti di New York.\nPaolo Villaggio ne campion\u00f2 l'intro per il tema principale della saga dei suoi \"Fantozzi\".\nRecentemente il componimento \u00e8 stato utilizzato per l'entrata in scena di Leonardo DiCaprio ne \"Il grande Gatsby\". Ancora utilizzato nel J-Drama\" Nodame Cantabile\" del 2006 come sigla di chiusura.\nIl brano \u00e8 stato utilizzato dalla pattinatrice canadese Gabrielle Daleman come programma libero, in occasione dei Mondiali di Helsinki (dove ha ottenuto la medaglia di bronzo) e delle Olimpiadi Invernali 2018 dove ha vinto la medaglia d\u2019oro insieme con la squadra canadese.\nOpere ispirate.\nGia nel 1955 \"Rapsodia in blu\" serv\u00ec da ispirazione per una composizione jazz sinfonico per fisarmonica da John Serry Sr., successivamente pubblicata negli Stati Uniti nel 1957 e trascritto gratuitamenta (?) bassi fisarmonica (?) dal compositore (Vedi \"American Rhapsody\").\nLa cover di Eumir Deodato.\nNel 1973, il tastierista Eumir Deodato ne incise una cover per la pubblicazione nel singolo \"Rhapsody in Blue/Super Strut\" e l'inserimento nell'album \"Deodato 2\"."}
{"id": "668661", "revid": "120644620", "url": "https://it.wikipedia.org/wiki?curid=668661", "title": "Calia e simenza", "text": "La calia e simenza \u00e8 una preparazione tipica siciliana, composta da ceci e semi di zucca. Viene preparata e consumata, sia in estate che in inverno, in tutta la Sicilia in occasione delle feste patronali (come quella di Sant'Agata a Catania, della Madonna della Lettera a Messina o di Santa Rosalia a Palermo) e altri eventi e celebrazioni di grande rilievo, come feste rionali o processioni religiose.\nPreparazione.\nLa \"c\u00e0lia\" si prepara tostando (in siciliano \"caliannu\") dei ceci e poi salandoli. La \"sim\u00e8nza\", invece, si ricava dai semi di zucca secchi, che subiscono la stessa preparazione della calia.\nDi solito, la calia e la simenza sono vendute da commercianti ambulanti che le preparano sul posto, venendo consumate poi per strada, ancora tiepide e croccanti.\nNella provincia di Messina vi \u00e8 un'antica tradizione legata alla sola preparazione della \"calia\" nel comune di Naso, sui monti Nebrodi, realizzata anche con l'ausilio di un macchinario appositamente inventato dai \"caliari\" nasensi.\nNelle altre regioni.\nI ceci abbrustoliti (\"calia\") sono tipici anche della cucina tradizionale calabrese. Il Ministero delle politiche agricole alimentari e forestali li ha inseriti nella lista dei prodotti agroalimentari tradizionali calabresi (PAT)."}
{"id": "668666", "revid": "287204", "url": "https://it.wikipedia.org/wiki?curid=668666", "title": "Tempio nazionale dell'internato ignoto", "text": "Il Tempio nazionale dell'internato ignoto \u00e8 un sacrario e una chiesa del quartiere Terranegra di Padova, realizzato a ricordo degli internati nei lager nazisti durante la seconda guerra mondiale. All'interno del complesso \u00e8 ospitato anche il Museo dell'internamento dedicato a tutta la vicenda storica dell'internamento durante la guerra.\nStoria.\nDurante la seconda guerra mondiale, don Giovanni Fortin diede rifugio a militari inglesi e per questo venne internato agli inizi del 1944 nel campo di concentramento di Dachau in Germania.\nSopravvissuto alla deportazione di Dachau, don Fortin si impegn\u00f2 perch\u00e9 l'edificio di Terranegra, da lui ideato nel 1953 e gi\u00e0 in costruzione nella sua parrocchia, diventasse un Tempio-Ossario con annesso Museo della Deportazione. I deportati italiani (militari e civili) nei campi nazisti furono, dall'8 settembre 1943 alla fine del conflitto, circa 650.000 e circa 70.000 non fecero ritorno. Gli ebrei sterminati nell'Olocausto (circa 6 milioni), tra i quali molti italiani, sono pure ricordati a Terranegra.\nIl 13 settembre 1999 il Presidente del Senato Nicola Mancino consegn\u00f2 la medaglia d'oro al valor militare conferita dall'allora Presidente della Repubblica Italiana Oscar Luigi Scalfaro alla memoria dell'Internato Ignoto.\nLa chiesa.\nIl tempio \u00e8 una chiesa cattolica che ospita anche la locale parrocchia di San Gaetano da Thiene. La sede della parrocchia fu trasferita dalla vecchia chiesa di Terranegra nel 1955.\nNell'atrio della chiesa \u00e8 presente un sarcofago con le spoglie di un internato ignoto.\nIl museo dell'internamento.\nAperto nel 1955 e ristrutturato nel 1999, il museo dell'internamento ospita documentazioni, foto, oggetti che descrivono l'esperienza dei deportati nei campi di concentramento. Nella sua presentazione il museo si descrive come parte inscindibile dal Tempio nazionale dell'internato ignoto.\nDal 2007 il museo \u00e8 gestito dall'Associazione nazionale ex internati (ANEI)."}
{"id": "668671", "revid": "339392", "url": "https://it.wikipedia.org/wiki?curid=668671", "title": "Piet\u00e0 dell'opera del Duomo", "text": ""}
{"id": "668672", "revid": "36426", "url": "https://it.wikipedia.org/wiki?curid=668672", "title": "Giardino delle rose", "text": ""}
{"id": "668675", "revid": "827882", "url": "https://it.wikipedia.org/wiki?curid=668675", "title": "Assassin", "text": ""}
{"id": "668679", "revid": "697352", "url": "https://it.wikipedia.org/wiki?curid=668679", "title": "Assassins", "text": ""}
{"id": "668680", "revid": "57342", "url": "https://it.wikipedia.org/wiki?curid=668680", "title": "Jane Seymour Fonda", "text": ""}
{"id": "668681", "revid": "228587", "url": "https://it.wikipedia.org/wiki?curid=668681", "title": "Fonda", "text": "Persone.\nFonda \u00e8 il cognome di una famiglia di attori statunitensi:\nAltri personaggi con questo nome:"}
{"id": "668684", "revid": "547034", "url": "https://it.wikipedia.org/wiki?curid=668684", "title": "Aziende di trasporto pubblico italiane", "text": "Le aziende di trasporto pubblico italiane sono quelle societ\u00e0 (sia pubbliche che private) che svolgono in Italia servizi di trasporto pubblico locale in base a specifici contratti di servizio.\nGeneralit\u00e0.\nLe attuali aziende derivano perlopi\u00f9 dalle societ\u00e0 che gestivano le diligenze (impiegate per il trasporto postale e di persone alla fine del '700) e dalle imprese di omnibus, e successivamente di tranvie, diffuse nell'800 in tutta Europa.\nLa maggior parte di esse \u00e8 nata come societ\u00e0 a capitale privato, ad opera di imprenditori locali che avevano riconvertito al trasporto di passeggeri la propria attivit\u00e0 di trasporto, o grazie all'investimento di grandi multinazionali, soprattutto nel secondo dopoguerra e prevalentemente in ambito urbano.\nMolte di aziende furono trasformate in enti pubblici mediante la cosiddetta \"municipalizzazione\", con una riforma che si prefisse di riorganizzare l'intero settore ma comport\u00f2 una pesante situazione economica dovuta al risanamento \"a pi\u00e8 di lista\" con conseguente aumento del debito pubblico. Una successiva riorganizzazione del settore avviata nei primi anni duemila sulla scorta delle direttive europee sulla liberalizzazione dei servizi pubblico comport\u00f2 nuovamente la trasformazione di quasi tutte le realt\u00e0 del settore in societ\u00e0 di diritto privato, ancorch\u00e9 controllata in misura pi\u00f9 o meno estesa da enti locali.\nAd oggi la quasi totalit\u00e0 delle aziende di trasporto pubblico aderisce a due federazioni di categoria che rispecchiano in parte la diversa storia dei propri soci:\nFusioni, raggruppamenti e consorzi.\nL'accresciuto potere di indirizzo in mano alle Regioni dato dalle riforme sopra citate e le dinamiche di graduale apertura alla concorrenza per il mercato nel settore dei servizi pubblici, con la relativa emanazione di gare di affidamento, ha favorito fenomeni di aggregazione fra aziende e la creazione di consorzi temporanei per lo svolgimento di servizi su specifici bacini.\nQualche esempio:\nServizi.\nNell'indicazione dei servizi svolti da ciascuna azienda, per quanto riguarda le autolinee si fa riferimento alla normativa nazionale (decreto ministeriale 18 aprile 1977 e successive modifiche ed integrazioni con il decreto ministeriale 14 gennaio 1983, decreti ministeriali 13 giugno 1983, 29 giugno 1986, 21 luglio 1989, 18 settembre 1991 e 24 luglio 2002) che distingue, a seconda delle caratteristiche tecniche, gli autobus e i minibus destinati al servizio pubblico di linea nelle seguenti tipologie, in base al tipo di trasporto effettuato:\nElenco delle principali aziende.\nIl presente elenco riporta unicamente le aziende attive, escludendo dunque quelle che nel tempo si sono succedute. Fra i servizi sono indicati solo quelli di trasporto pubblico persone in base a contratti di servizio, con l'esclusione dunque del noleggio con conducente o l'offerta di altri servizi di mobilit\u00e0 (biciclette a noleggio, sosta a pagamento, eccetera)."}
{"id": "668685", "revid": "287204", "url": "https://it.wikipedia.org/wiki?curid=668685", "title": "Classe R (sommergibile Italia)", "text": "I sommergibili da trasporto classe R furono progettati dall'ingegner Virginio Cavallini nel 1943 per trasportare materiali di impiego bellico in Italia dal Giappone.\nStoria.\nNell'ultima parte del secondo conflitto mondiale, quando Italia e Germania compresero che l'idea di una guerra veloce ed in discesa era ormai solo un'illusione, il problema fondamentale era quello di procurarsi le risorse quali materiali per l'industria militare. L'unico Paese alleato in grado di fornire i materiali necessari era il Giappone, che a quel tempo aveva esteso il suo controllo sino a Singapore.\nL'unico mezzo in grado di navigare tra l'Italia e Singapore lungo migliaia di miglia di mare dominato dagli Alleati sembrava essere il sommergibile. Tuttavia i sommergibili di impiego bellico non avevano autonomia sufficiente per arrivare a destinazione, se si escludono i classe Ammiragli. Pi\u00f9 importante ancora, non avevano spazio significativo per imbarcare i materiali necessari.\nNella primavera del 1943 alcuni sommergibili da guerra, dislocati a Betasom, vennero modificati per permettere loro di trasportare 150 tonnellate di materiali, una quantit\u00e0 esigua ma era impossibile fare di meglio, limitando notevolmente la loro capacit\u00e0 bellica. I sommergibili partivano da Bordeaux fortemente appoppati, tanto che in caso avessero dovuto effettuare un'immersione rapida avrebbero dovuto effettuare tale manovra a marcia indietro.\nPer affrontare in maniera pi\u00f9 utile il problema la Regia Marina commission\u00f2 all'ingegnere Virginio Cavallini la progettazione di un sommergibile in grado di trasportare almeno 600 tonnellate di materiali. Il risultato fu il battello subacqueo pi\u00f9 grande mai costruito in Italia: con 2000 tonnellate di dislocamento. Vennero ordinati 12 unit\u00e0 per formare una classe battezzata \"R\", 6 unit\u00e0 da costruire a Taranto, 3 a Muggiano e 3 a Monfalcone. Tali sommergibili erano muniti di quattro stive collocate a centro nave, provviste di portelloni e alberi di carico smontabili.\nUnit\u00e0.\nSolamente due battelli fecero in tempo ad essere consegnati, il \"Romolo\" ed il \"Remo\" di Taranto, ambedue affondati alla loro prima missione. Nessuno degli altri (da \"R. 3\" a \"R. 12\") venne completato. Pi\u00f9 specificamente:\nLa torretta dell\"R. 12\", tuttora esistente, seppure in pessime condizioni, \u00e8 abbandonata in un cantiere delle Ferrovie dello Stato ad Ortona"}
{"id": "668688", "revid": "366631", "url": "https://it.wikipedia.org/wiki?curid=668688", "title": "Stato stazionario (economia)", "text": "L'economia di stato stazionario \u00e8 un sistema economico dimensionato in modo relativamente stabile. Il termine si riferisce in genere ad una economia nazionale, ma pu\u00f2 essere applicato anche al sistema economico di una citt\u00e0, una regione o di tutto il pianeta.\nIn macroeconomia ci si riferisce al concetto di crescita di stato stazionario per indicare situazioni nelle quali si verifica l'uguaglianza tra tasso di crescita dello stock di capitale (capitale investito) e tasso di crescita della produzione (PIL). In un'economia di stato stazionario non si verificano accelerazioni o decelerazioni dei due tassi di crescita.\nSecondo il modello neoclassico, ci\u00f2 avviene per elasticit\u00e0 dei fattori di produzione che sommano a uno, uguagliano la somma dei tassi di crescita della forza lavoro e del progresso tecnologico.\nSecondo il modello di crescita Solow-Swan (che prende il nome da Robert Solow e Trevor Swan), l'economia di stato stazionario \u00e8 il punto di arrivo di lungo termine di un sistema economico. Se un sistema economico nasce allontanandosi dallo stato stazionario, progressivamente vi si avviciner\u00e0.\nCaratteristiche fisiche.\nL'economia dello stato stazionario \u00e8 un concetto totalmente legato alla fisica. Eventuali componenti non-fisiche di un sistema economico (ad esempio, la conoscenza) possono crescere indefinitamente, mentre le componenti fisiche (come le risorse naturali, le popolazioni umane, e gli stocks di capitale generati dagli esseri umani) sono vincolate alle leggi della fisica e sono obbligate da relazioni ecologiche. Un'economia pu\u00f2 raggiungere uno stato stazionario dopo un periodo di crescita o dopo un periodo di ridimensionamento o decrescita. L'obiettivo ideale \u00e8 che un sistema economico sia mantenuto all'interno di una scala di sostenibilit\u00e0 che non superi i limiti ecologici.\nGli economisti utilizzano il prodotto interno lordo o PIL per misurare in dollari o in qualche altra unit\u00e0 monetaria, le dimensioni di una economia. Il PIL in termini reali - che \u00e8 il valore del PIL detratto del valore dell'inflazione - in un'economia di stato stazionario rimane ragionevolmente stabile, senza una crescita e senza una decrescita di anno in anno. Herman Daly, uno dei fondatori dell'economia ecologica ed uno dei critici di primo piano dell'economia neoclassica, definisce una economia di stato stazionario, come\n... Un'economia con stocks costanti di persone e artefatti, mantenuta a determinati, desiderati e sufficienti livelli, da bassi tassi del \"flusso\" di mantenimento in quello stato, ovvero i flussi di materia ed energia pi\u00f9 bassi possibili dalla prima fase della produzione all'ultima fase del consumo. \"\nL'economia dello stato stazionario, quindi, mira ad avere livelli stabili o mediamente fluttuanti di popolazione e consumo di energia e materiali. Parit\u00e0 tra natalit\u00e0 e mortalit\u00e0 nella popolazione e parit\u00e0 tra risparmio/investimento e deprezzamento."}
{"id": "668691", "revid": "599013", "url": "https://it.wikipedia.org/wiki?curid=668691", "title": "All of Me", "text": ""}
{"id": "668692", "revid": "287204", "url": "https://it.wikipedia.org/wiki?curid=668692", "title": "Ferrari (disambigua)", "text": ""}
{"id": "668693", "revid": "242434", "url": "https://it.wikipedia.org/wiki?curid=668693", "title": "Mare Siberiano Orientale", "text": ""}
{"id": "668697", "revid": "29244", "url": "https://it.wikipedia.org/wiki?curid=668697", "title": "Subacqueo", "text": ""}
{"id": "668698", "revid": "34971", "url": "https://it.wikipedia.org/wiki?curid=668698", "title": "GNU Debugger", "text": "GNU debugger (talvolta chiamato semplicemente GDB) \u00e8 un programma libero sviluppato dal progetto GNU. \u00c8 il debugger predefinito del sistema operativo GNU, gira su molte piattaforme (tra cui i sistemi Unix-like e Microsoft Windows) ed \u00e8 capace di analizzare numerosi linguaggi di programmazione, tra cui Ada, C, C++ e Fortran.\nCon il GDB, per esteso Gnu Source-Level Debugger, \u00e8 possibile avviare quattro tipi di operazione:\nGDB \u00e8 sviluppato attivamente. Attualmente (2007) l'attenzione \u00e8 posta sull'implementazione del \"debugging reversibile\", ovvero consentire di tornare indietro nella sessione di debug, come se si \"riavvolgesse\" il programma crashato, per vedere cosa \u00e8 accaduto."}
{"id": "668706", "revid": "466539", "url": "https://it.wikipedia.org/wiki?curid=668706", "title": "Commutatore statico", "text": "Il commutatore statico \u00e8 un'apparecchiatura in grado di trasferire automaticamente o manualmente, senza interruzione di servizio, uno o pi\u00f9 carichi elettrici da una sorgente (rete A) di alimentazione prioritaria (monofase) ad un'altra sorgente (rete B) di alimentazione secondaria (monofase) e viceversa. In caso di mancato funzionamento della rete A che alimenta i carichi, il trasferimento sull'altra rete \u00e8 automatico.\nCaratteristiche.\nIl sistema principalmente soddisfa i seguenti bisogni:\nPrincipio di funzionamento.\nTrasferimento tra due sorgenti.\nIl commutatore generalmente consta di due interruttori statici a tiristori, ciascuno collegato ad una rete monofase di ingresso. Una delle due pu\u00f2 essere selezionata sorgente \"prioritaria\" e di conseguenza l'altra sorgente \"riserva\". L'uscita comune degli interruttori statici \u00e8 collegata all'uscita della macchina, connessa ad un carico critico. in caso di perdita dell'alimentazione, il sistema effettua un trasferimento automatico dell'utenza dalla sorgente fuori tolleranza all'altra, in meno di un quarto di ciclo circa (circa 5 ms).\nSimmetria di funzionamento.\nL'architettura e il funzionamento del sistema sono totalmente simmetrici, vale a dire che la selezione della Sorgente A come Prioritaria (Sorgente B - Riserva) e come RIserva (Sorgente B - Prioritaria) \u00e8 indifferente, e pu\u00f2 essere modificata in qualsiasi momento dall'operatore mediante un Deviatore.\nReversibilit\u00e0 dei trasferimenti.\nSecondo le condizioni di funzionamento dell'impianto, il sistema permette ugualmente di effettuare automaticamente il trasferimento inverso (ritorno a partire da una sorgente Riserva verso la sorgente Prioritaria) nelle stesse condizioni.\nTecnologia di commutazione.\nOgni interruttore statico \u00e8 generalmente realizzato con 2 coppie di tiristori in antiparallelo in grado di portare il carico nominale e di sopportare i sovraccarichi transitori. La tecnologia di commutazione utilizzata segue la logica \"BREAK BEFORE MAKE\". Questa tecnica governa lo spegnimento dei tiristori dell'interruttore attivo prima di comandare quelli dell'interruttore da accendere. Assicura perci\u00f2 un trasferimento senza parallelo tra le due sorgenti d'alimentazione. Questo consente ai commutatori il trasferimento tra sorgenti a diverse impedenze, con livelli di tensione, di frequenze e di fasi diverse, impedendo l'estensione dei guasti da una sorgente all'altra. Inoltre i commutatori sono dotati di regola di un pannello sinottico completo, permettendo di visualizzare i diversi stati della macchina."}
{"id": "668742", "revid": "2091899", "url": "https://it.wikipedia.org/wiki?curid=668742", "title": "Mare della Siberia orientale", "text": "Il mare della Siberia orientale (russo: \u0412\u043e\u0441\u0442\u043e\u0301\u0447\u043d\u043e-\u0421\u0438\u0431\u0438\u0301\u0440\u0441\u043a\u043e\u0435 \u043c\u043e\u0301\u0440\u0435, \"Vosto\u010dno-Sibirskoe more\") \u00e8 un mare compreso all'interno del mar Glaciale Artico. \u00c8 delimitato a sud dalla costa siberiana, le isole della Nuova Siberia ad ovest e l'isola di Wrangel ad est, confinante con il mare dei Chukchi e il mare di Laptev.\nIl bacino copre un'area di circa 936.000 chilometri quadrati; la profondit\u00e0 media \u00e8 di soli 45 m, con un massimo di 155. La latitudine \u00e8 molto settentrionale, oltre i 70\u00b0N: ne consegue un clima molto rigido, con inverni lunghissimi e freddi (medie di -30\u00a0\u00b0C) e brevi estati fresche (2-4\u00a0\u00b0C) che fanno s\u00ec che il mare sia praticamente sempre ingombro di ghiacci. La costa \u00e8 prevalentemente piatta ad occidente, mentre si rileva un po' andando verso oriente. I maggiori fiumi che sfociano nel mare della Siberia orientale sono: l'Indigirka, l'Alazeja, la Bol'\u0161aja \u010cuko\u010d'ja, il Kolyma, il \u010caun e il Pegtymel'.\nIl mare \u00e8 stato percorso dagli esploratori russi fin dal XVII secolo: nel 1648 Sem\u00ebn De\u017en\u00ebv e F\u00ebdor Alekseev navigarono sottocosta dalla foce della Kolyma fino a quella dell'Anadyr e allo stretto di Bering. Esplorazioni sistematiche del bacino sono state condotte in una serie di spedizioni negli anni 1735-42, 1820-24, 1822, 1909, 1911-14.\nLa citt\u00e0 e porto principale \u00e8 Pevek."}
{"id": "668752", "revid": "118384741", "url": "https://it.wikipedia.org/wiki?curid=668752", "title": "La Fedelissima", "text": "La Fedelissima \u00e8 la marcia d'ordinanza dell'Arma dei carabinieri. Fu scritta nel 1929 dal maestro Luigi Cirenei che fu il primo direttore della Banda musicale dell'Arma dei Carabinieri.\nL'esecuzione avviene generalmente in occasione della festa dell'Arma dei Carabinieri, del concerto in onore del santo patrono (la \"Virgo Fidelis\", il 21 novembre), della parata militare del 2 giugno (festa della Repubblica), e dei giuramenti. Cos\u00ec come tutte le marce d'ordinanza (e l'inno nazionale) anche \"La Fedelissima\" \u00e8 spesso il brano conclusivo dei concerti della Banda musicale dell'Arma. \nLa marcia ha la tipica forma I-AA-BB-I-A-CC (con eventuale ripresa A-B-A), tuttavia la sua caratteristica peculiare \u00e8 la disparit\u00e0 delle battute del trio che nella ripetizione conta 31 battute al posto delle canoniche 32.\nPrima della sua adozione l'Arma veniva rappresentata da un'altra marcia d'ordinanza scritta dal maestro Luigi Cajoli, che fu direttore della disciolta Banda della Legione Allievi Carabinieri."}
{"id": "668754", "revid": "228587", "url": "https://it.wikipedia.org/wiki?curid=668754", "title": "Classe R", "text": ""}
{"id": "668756", "revid": "1543377", "url": "https://it.wikipedia.org/wiki?curid=668756", "title": "Istituto per lo studio delle macromolecole", "text": "L'Istituto per lo Studio delle Macromolecole (ISMAC) \u00e8 un istituto del Consiglio Nazionale delle Ricerche (CNR) che si occupa di catalisi, sintesi, relazione struttura-propriet\u00e0 ed applicazioni di macromolecole sintetiche e naturali in elettronica, packaging e tessile.\nL'ISMAC ha tre sedi: Milano, Biella e Genova.\nStoria.\nL'ISMAC \u00e8 stato istituito a seguito della riforma del CNR con provvedimento ordinamentale del Presidente CNR n. 015648 del 13 settembre accorpando l'Istituto di Chimica delle Macromolecole di Milano, l'Istituto di Studi Chimico-fisici di Macromolecole Sintetiche e Naturali di Genova e l'Istituto di Ricerca e Sperimentazione Laniera \"O. Rivetti\" di Biella. L'ISMAC \u00e8 operativo dal 1\u00ba gennaio 2002 con sede a Milano e due sezioni a Biella e Genova.\nA seguito della riforma del CNR del 2005 sono state abolite le sezioni degli Istituti e si \u00e8 passati ad una gestione delle attivit\u00e0 per commesse. Le attivit\u00e0 delle sedi di Milano e Genova afferiscono al Dipartimento di Progettazione Molecolare, mentre le commesse di Biella al Dipartimento di Sistemi di Produzione."}
{"id": "668757", "revid": "1305772", "url": "https://it.wikipedia.org/wiki?curid=668757", "title": "Fiber", "text": "Per fiber si pu\u00f2 intendere:"}
{"id": "668761", "revid": "287204", "url": "https://it.wikipedia.org/wiki?curid=668761", "title": "Classe R (sommergibile)", "text": ""}
{"id": "668762", "revid": "446353", "url": "https://it.wikipedia.org/wiki?curid=668762", "title": "Classi Q e R", "text": "Le classi Q e R furono due gruppi da 8 cacciatorpediniere ciascuno costruiti per la Royal Navy britannica nell'ambito del War Emergency Programme. Furono anche note come la Terza e la Quarta Flottiglia di Emergenza. Le unit\u00e0 delle due classi servirono principalmente con compiti di scorta ai convogli durante la seconda guerra mondiale. Tre navi della classe Q vennero trasferite alla Royal Australian Navy al momento dell'ingresso in servizio, mentre altre due vennero cedute nel 1945. La \"Roebuck\" venne colpita durante la costruzione e affond\u00f2 parzialmente nel cantiere di Greenock dove rimase per nove mesi prima di essere recuperata e completata.\nProgetto.\nLe unit\u00e0 delle due classi furono principalmente ripetizioni delle precedenti classi O e P, con uno scafo pi\u00f9 ampio che richiamava a quello delle classi J, K e N che comport\u00f2 una crescita nel dislocamento. Avendo meno cannoni delle unit\u00e0 J, K e N lo spazio risparmiato venne utilizzato per aumentare la quantit\u00e0 di carburante imbarcato, portando l'autonomia a 8.658\u00a0km ad una velocit\u00e0 di 20 nodi, aumentando cos\u00ec di pi\u00f9 di 1.500\u00a0km il raggio d'azione. Come le precedenti unit\u00e0 O e P queste navi vennero armate in maniere differenti a seconda della disponibilit\u00e0 di armamenti al momento della costruzione: la maggior parte delle unit\u00e0 ricevette quindi i cannoni da 190\u00a0mm su affusti che permettevano un'elevazione non superiore a 40\u00b0. Per il controllo fuoco era installato un sistema Fuze Keeping Clock.\nNella classe Q il cannone in posizione Y era rimovibile per accogliere un maggior numero di cariche di profondit\u00e0 o l'equipaggiamento da dragamine.\nLe unit\u00e0 classe R erano uguali alle Q eccettuata la disposizione degli alloggi ufficiali, trasferiti da poppa a mezzanave, pi\u00f9 vicino al ponte di comando, per facilitare i cambi di guardia anche in situazioni di brutto tempo, in cui spesso il ponte principale delle navi era completamente inondato. L'installazione di passerelle protette avvenne infatti solo a partire dalla classe V, ordinata nel 1941.\nNel corso della guerra, la mitragliere Oerlikon da 20\u00a0mm singole ai lati del ponte di comando vennero rimpiazzate da affusti idraulici binati. La \"Rotherham\", la \"Raider\" e la \"Rocket\" vennero in seguito modificate per accogliere al posto delle mitragliere e della luce di ricerca a mezzanave quattro cannoni antiaerei singoli da 40\u00a0mm Bofors. In seguito i proiettori di ricerca vennero reinstallati a spese dello spazio per le cariche di profondit\u00e0. La \"Raider\" fu l'unica unit\u00e0 a ricevere altre quattro mitragliere Oerlikon in affusti binati Mark V. Il Radar Type 290 venne sostituito dal pi\u00f9 moderno Type 291, e in seguito dal Type 293 solo su alcune unit\u00e0. Il Type 272 venne aggiunto su una piattaforma tra i tubi lanciasiluri sulle \"Rotherham\", \"Racehorse\", \"Rapid\", \"Raider\" e \"Roebuck\" mentre sulle altre navi trov\u00f2 spazio sull'albero di prua. Il sistema di acquisizione di bersagli \"Huff Duff\" venne installato su \"Racehorse\", \"Raider\", \"Rapid\", \"Redoubt\" e \"Relentless\"."}
